{"id": "271653", "revid": "1529788", "url": "https://it.wikipedia.org/wiki?curid=271653", "title": "Jens Stoltenberg", "text": "In precedenza, ha ricoperto la carica di Primo ministro della Norvegia per due volte: dal 2000 al 2001 e dal 2005 al 2013.\nBiografia.\n\u00c8 figlio dell'uomo politico laburista Thorvald Stoltenberg (1931-2018), ambasciatore, ministro della Difesa e ministro degli Esteri, e di Karin Stoltenberg (nata Heiberg) (1931-2012) genetista che \u00e8 stata Segretario di Stato in pi\u00f9 governi durante gli anni 1980. La famiglia \u00e8 originaria della Germania settentrionale (probabilmente dalla localit\u00e0 di Stoltenberg nel Holstein) ed \u00e8 emigrata in Norvegia nel XVII secolo. Marianne Heiberg, sposata con l'ex ministro degli esteri Johan J\u00f8rgen Holst, era sua zia materna. Jens visse in Jugoslavia dal 1961 al 1964 mentre suo padre lavorava presso l'ambasciata norvegese.\nStoltenberg frequent\u00f2 la scuola elementare alla Oslo Waldorf School e la scuola secondaria superiore alla Oslo Cathedral School. Ha prestato servizio militare obbligatorio presso il Centro di addestramento della fanteria dell'esercito a Evjemoen in Aust-Agder. Dopo aver lasciato l'esercito, Stoltenberg si iscrisse all'Universit\u00e0 di Oslo, laureandosi nel 1987 con la laurea in economia. Il titolo della sua tesi era \"Makro\u00f8konomisk planlegging under usikkerhet. En empirisk analyse\" (\"Pianificazione macroeconomica in condizioni di incertezza. Un'analisi empirica\").\nI primi passi di Stoltenberg in politica arrivarono nella sua prima adolescenza, quando fu influenzato da sua sorella Camilla, che all'epoca era membro dell'allora gruppo marxista-leninista Giovent\u00f9 Rossa. L'opposizione alla guerra del Vietnam fu la sua motivazione scatenante. A seguito di pesanti bombardamenti contro la citt\u00e0 portuale nordvietnamita di Hai Phong alla fine della guerra del Vietnam, ha partecipato a manifestazioni di protesta contro l'ambasciata degli Stati Uniti a Oslo. In almeno un'occasione le finestre dell'ambasciata sono state rotte da manifestanti che lanciavano pietre. Molti degli amici di Stoltenberg furono arrestati dalla polizia dopo questi eventi.\nDal 17 ottobre 2005 all'ottobre 2013 ha esercitato il suo secondo incarico come Primo ministro del Regno di Norvegia. Il primo fu molto breve, dal marzo 2000 all'ottobre 2001.\nNel 2019, il suo mandato di Segretario generale della Nato fu esteso per altri due anni, fino al 2022.\nDurante il suo secondo mandato due attentati terroristici, compiuti dall'estremista Anders Breivik, hanno colpito la capitale Oslo e l'isola di Ut\u00f8ya causando 77 vittime sconvolgendo la vita politica e sociale del Paese.\nIl 28 marzo 2014 \u00e8 stato designato come successore di Anders Fogh Rasmussen alla carica di Segretario generale della NATO, a decorrere dal 1\u00ba ottobre 2014. Nel marzo 2019 il suo mandato, originariamente in scadenza per il 2020, \u00e8 stato esteso sino al 2022.\nVita privata.\nJens Stoltenberg \u00e8 sposato con Ingrid Schulerud, la coppia ha due figli."}
{"id": "271654", "revid": "1652635", "url": "https://it.wikipedia.org/wiki?curid=271654", "title": "Terza crociata", "text": "La Terza Crociata (1189-1192), conosciuta anche come \"Crociata dei Re\", fu un tentativo, da parte di vari sovrani europei, di riconquistare Gerusalemme e quanto perduto della Terrasanta al Saladino (\u1e62al\u0101\u1e25 al-D\u012bn Y\u016bsuf ibn Ayy\u016bb). La campagna militare port\u00f2 i crociati a riprendere il controllo di importanti citt\u00e0 come Acri e Giaffa e a fermare l'espansione dei musulmani, tuttavia non riuscirono nell'intento di conquistare la citt\u00e0 santa di Gerusalemme che era l'obiettivo emotivo e spirituale della spedizione.\nDopo il fallimento della Seconda Crociata, la dinastia musulmana Zengide, che controllava una Siria unificata, era impegnata in un conflitto con i sovrani fatimidi dell'Egitto. Il condottiero curdo Saladino riusc\u00ec ad unificare le due fazioni, siriana ed egiziana, sotto il suo comando e forte di questa unione si scagli\u00f2 contro gli stati crociati riuscendo a catturare Gerusalemme nel 1187. Spronati dallo zelo religioso, il re Enrico II d'Inghilterra e il re Filippo II di Francia (noto come Filippo Augusto) misero fine al conflitto che li vedeva opposti per impegnarsi a condurre una nuova crociata. Prima che l'impresa avesse avuto inizio, la morte di Enrico avvenuta nel 1189, port\u00f2 il passaggio del comando del contingente inglese al suo successore, re Riccardo I d'Inghilterra (noto come Riccardo Cuor di Leone, in francese \"C\u0153ur de Lion\"). Anche l'anziano imperatore del Sacro Romano Impero Federico Barbarossa rispose alla chiamata alle armi mettendosi alla guida di un possente esercito. Tuttavia Federico affog\u00f2 mentre tentava di guadare il fiume G\u00f6ksu, in Asia minore, il 10 giugno 1190 prima di raggiungere la Terra Santa. La sua morte caus\u00f2 un tremendo dolore tra i crociati tedeschi, la cui maggioranza abbandon\u00f2 l'impresa e fece ritorno nelle proprie terre.\nDopo che i crociati riuscirono a cacciare i musulmani da Acri, Filippo Augusto, insieme al successore di Federico Leopoldo V di Babenberg (noto come Leopoldo il virtuoso), lasci\u00f2 la Terra Santa nell'agosto del 1191. Il 2 settembre 1192, dopo diversi scontri, Riccardo d'Inghilterra e Saladino stipularono un trattato in cui veniva garantito il controllo musulmano sulla citt\u00e0 di Gerusalemme ma, allo stesso tempo, veniva permesso ai pellegrini e ai mercanti cristiani disarmati di visitare la citt\u00e0. Raggiunto questo risultato, Riccardo lasci\u00f2 la Terra Santa il 9 ottobre. I successi della Terza Crociata permisero ai crociati di mantenere il controllo di diversi territori a Cipro e sulla costa siriana, tuttavia il fallimento nella riconquista di Gerusalemme ebbe come conseguenza la preparazione della Quarta Crociata.\nPremesse.\nCon la fine della seconda crociata, Norandino si era assicurato il controllo di Damasco e aveva unificato la Siria.\nL'unificazione dei musulmani.\nDesideroso di espandere i propri territori, Norandino aveva esteso le sue mire all'Egitto, dominato dalla dinastia dei Fatimidi. Nel 1163 il curdo Sh\u012brk\u016bh, uno dei generali pi\u00f9 fedeli a Norandino, diede inizio ad una campagna militare lungo il Nilo. Al seguito del generale vi era anche il giovane nipote, Saladino.\nMinacciato dalle truppe di Sh\u012brk\u016bh, accampate alle porte del Cairo, il visir fatimide Shawar chiam\u00f2 il re di Gerusalemme Amalrico I in suo soccorso. Amalrico invi\u00f2 dunque un esercito in Egitto e sfid\u00f2 Sh\u012brk\u016bh a Bilbeys nel 1164.\nNel tentativo di distogliere l'attenzione dei crociati dall'Egitto, Norandino attacc\u00f2 il Principato di Antiochia, massacrando molti soldati cristiani e catturando numerosi condottieri crociati, fra cui il principe di Antiochia Rinaldo di Ch\u00e2tillon. Norandino mand\u00f2 poi gli scalpi dei cristiani uccisi a Sh\u012brk\u016bh in Egitto affinch\u00e9 li mostrasse ai soldati di Amalrico. Tali eventi spinsero sia Amalrico che Sh\u012brk\u016bh a condurre i loro eserciti fuori dall'Egitto.\nNel 1167, Norandino mand\u00f2 nuovamente Sh\u012brk\u016bh a conquistare l'Egitto. Ancora una volta, Shawar chiam\u00f2 Amalrico in suo soccorso. Le forze cristiane ed egiziane riuscirono a fermare Sh\u012brk\u016bh, costringendolo a ritirarsi verso Alessandria. Amalrico decise in seguito di rompere l'alleanza con Shawar e di scagliarsi a sua volta contro l'Egitto, ponendo Bilbeys sotto assedio.\nFu cos\u00ec che Shawar si rivolse al suo vecchio nemico Norandino per difendersi dal tradimento di Amalrico. Non disponendo di forze sufficienti per tenere a lungo Il Cairo sotto assedio, Amalrico decise infine di ritirarsi. Nel frattempo, la nuova alleanza aveva permesso a Norandino di estendere il proprio controllo a tutto il Nord della cosiddetta Mezzaluna Fertile e a porre una pesante ipoteca sull'Egitto.\nLe conquiste del Saladino.\nShawar venne condannato a morte per la sua alleanza con i cristiani, mentre Sh\u012brk\u016bh gli succedette in qualit\u00e0 di visir dell'Egitto. Tuttavia, nel 1169, Sh\u012brk\u016bh mor\u00ec dopo solo alcune settimane di governo. A succedergli fu il nipote Saladino. Norandino mor\u00ec nel 1174, lasciando il suo impero al figlio undicenne al-\u1e62\u0101li\u1e25 Ism\u0101\u02bf\u012bl.\nDopo alterne vicende l'unico uomo che si dimostr\u00f2 in grado di condurre il jih\u0101d contro i Crociati fu Saladino che, controllando l'Egitto e gran parte della Siria, dette inizio alla dinastia degli Ayyubidi (dal nome del padre, Ayy\u016bb).\nAnche Amalrico mor\u00ec nel 1174, lasciando il trono di Gerusalemme al figlio tredicenne Baldovino IV, il quale concluse un accordo con Saladino per consentire il libero scambio commerciale tra i territori dei musulmani e quelli dei cristiani. Nel 1176, il principe di Antiochia Rinaldo di Ch\u00e2tillon, liberato dalla sua prigionia, cominci\u00f2 ad assaltare le carovane che transitavano nella regione della Buq\u0101'ya e, in particolare, una di pellegrini che si recavano a Mecca per il \"hajj\".\nRinaldo estese la sua attivit\u00e0 corsara fino al Mar Rosso, con le sue galee che rendevano estremamente rischiosa la navigazione ai musulmani che si recavano alla Citt\u00e0 Santa dell'Islam. Le violenze perpetrate contro gli inermi pellegrini suscit\u00f2 un vivo odio in tutto il mondo musulmano nei confronti di Rinaldo. Baldovino mor\u00ec nel 1185 e il trono pass\u00f2 a Baldovino V che, al tempo, aveva solo cinque anni: la reggenza fu dunque tenuta da Raimondo III di Tripoli.\nL'anno seguente Baldovino VI mor\u00ec e la Principessa Sibilla di Gerusalemme (sorella di Baldovino IV e madre di Baldovino V) incoron\u00f2 s\u00e9 stessa regina e nomin\u00f2 re il suo nuovo marito Guido di Lusignano. Fu proprio in questo periodo che Rinaldo diede l'assalto ad un'altra ricca carovana, facendo prigionieri i suoi componenti. Saladino intim\u00f2 quindi che i prigionieri venissero liberati e che il carico fosse restituito. Il nuovo re Guido chiese a Rinaldo di rilasciare i prigionieri, ma la richiesta del sovrano rimase inascoltata.\nLa caduta del Regno Latino.\nFu proprio il rifiuto di Rinaldo di Ch\u00e2tillon a dare al Saladino la possibilit\u00e0 di attaccare la citt\u00e0 di Tiberiade nel 1187. Il re Guido decise quindi di marciare con il suo esercito fino ai Corni di Hatt\u012bn, nei pressi della citt\u00e0 di Tiberiade.\nL'esercito crociato, vinto dalla sete e demoralizzato, venne massacrato nella battaglia tenutasi nei pressi della citt\u00e0. Guido e Rinaldo, fatti prigionieri, vennero condotti nella tenda del Saladino, dove a Guido venne offerto un calice contenente acqua o, secondo altre fonti, un sorbetto fatto con le nevi del monte Hermon. Ci\u00f2 stava a significare che Guido era sotto la protezione del Saladino, ma Rinaldo, sfinito dalla sete, afferr\u00f2 impulsivamente il calice di Guido e bevve. Saladino reag\u00ec istantaneamente mozzando con la sua stessa spada la testa di Rinaldo, affermando subito dopo di aver in tal modo assolto a un solenne voto da lui fatto subito dopo l'assalto operato dal principe, in un periodo tra l'altro di tregua concordata, ai danni di una carovana di pii musulmani diretti ai riti del pellegrinaggio (\"hajj\") alla Mecca.\nGuido, invece, fu inviato a Damasco e fu poi riscattato dal suo popolo. Fu cos\u00ec che, entro la fine dell'anno, Saladino prese San Giovanni d'Acri e Gerusalemme. Secondo la tradizione, papa Urbano III mor\u00ec il 20 ottobre 1187 alla notizia di questi avvenimenti, dopo per\u00f2 aver scritto l'enciclica \"Audita tremendi\".\nI preparativi.\nIl nuovo papa, Gregorio VIII, disse che la caduta di Gerusalemme era da considerare come il castigo di Dio per i peccati dei cristiani in Europa. Si decise dunque di preparare una nuova crociata: Enrico II d'Inghilterra e Filippo II di Francia posero fine alla guerra che li vedeva contrapposti ed entrambi imposero sui loro sudditi la Decima del Saladino per finanziare la spedizione. Il solo arcivescovo di Canterbury Baldovino di Exeter, attraversando il Galles, riusc\u00ec a convincere 3000 uomini a partire alla volta della Terrasanta (come racconta Giraldus Cambrensis nel suo \"Itinerario\").\nA Gisors il 22 gennaio 1188 il re di Francia Filippo Augusto e il re Enrico II di Inghilterra con Filippo di Fiandra decidono di partire per la crociata.\nLa Crociata del Barbarossa.\nAnche l'ormai vecchio imperatore Federico Barbarossa decise di rispondere immediatamente all'appello del papa. Egli ricevette la croce nella cattedrale di Magonza il 27 marzo 1188 e fu il primo a partire l'11 maggio 1189 alla volta della Terrasanta, accompagnato da Federico duca di Svevia, suo figlio secondogenito, e da molti vassalli. Federico era riuscito a radunare un esercito cos\u00ec numeroso (valutato in 15.000 uomini, di cui 3.000 cavalieri) che non gli fu possibile trasportarlo via mare, vedendosi perci\u00f2 costretto ad attraversare l'Asia Minore, passando per l'Ungheria e i Balcani.\nL'esercito tedesco attravers\u00f2 il territorio ungherese senza particolari problemi ed il 23 giugno 1189 entr\u00f2 nel territorio bizantino, dopo aver superato il Danubio nei pressi di Belgrado. La regione era solo nominalmente sotto il controllo bizantino, ma nella realt\u00e0 bande di banditi serbi e bulgari dettavano la loro legge. Quando alcune bande attaccarono alcune pattuglie tedesche, che si erano staccate per cercare rifornimenti, i capi tedeschi se la presero direttamente con i bizantini per la mancata protezione.\nL'imperatore bizantino Isacco II Angelo stipul\u00f2 un'alleanza segreta col Saladino, in base alla quale egli avrebbe dovuto impedire il passaggio del Barbarossa, ottenendo in cambio la sicurezza del suo impero. Federico pens\u00f2 addirittura di attaccare direttamente Costantinopoli, chiedendo aiuto anche alle repubbliche marinare italiane. Alla fine l'imperatore Isacco cedette e permise la traversata dei Dardanelli.\nIl 1\u00ba marzo 1190 i crociati lasciarono Adrianopoli, dopo essersi fermati per ben quattordici settimane, e raggiunsero Gallipoli il 22 dello stesso mese, questa volta senza particolari incidenti. Federico pretese ed ottenne che l'esercito fosse fatto passare con due sole traversate, temendo brutte sorprese da parte bizantina se in Asia si fossero trovati piccoli gruppi isolati. Inoltratosi in Anatolia, il Barbarossa prosegu\u00ec per \"Filadelfia\" (l'attuale citt\u00e0 turca di Ala\u015fehir), al tempo la principale citt\u00e0 dell'Asia sotto controllo bizantino.\nIl governatore consigli\u00f2 i tedeschi di accamparsi lontano dalle mura, visto l'ostilit\u00e0 degli abitanti nei loro confronti: gli abitanti, visti i precedenti, si rifiutarono di commerciare con i crociati ed addirittura catturarono alcune pattuglie isolate, che erano in cerca di rifornimenti. Il giorno seguente Federico invi\u00f2 in citt\u00e0 un ambasciatore per chiedere conto del comportamento; il governatore incolp\u00f2 pochi sconsiderati e chiese misericordia per una citt\u00e0 che si trovava sul confine tra cristianit\u00e0 e Islam, rendendo liberi i prigionieri. Senza dubbio i bizantini erano timorosi della reazione dell'imperatore germanico, anche perch\u00e9 in contemporanea alcuni reparti tedeschi stavano gi\u00e0 assaltando le mura cittadine. Questa volta Federico fu comprensivo ed accett\u00f2 le scuse, anche perch\u00e9 desideroso di entrare quanto prima in territorio nemico.\nIl 18 maggio 1190 l'esercito tedesco sbaragli\u00f2 i turchi presso Konya (Battaglia di Iconio). Tuttavia, il 10 giugno 1190 Federico mor\u00ec annegato, cadendo da cavallo mentre attraversava il fiume Saleph.\nSuo figlio Federico VI di Svevia condusse l'esercito verso il Principato di Antiochia, dove il corpo del Barbarossa fu sepolto nella chiesa di San Pietro. Fu proprio ad Antiochia che gran parte di quel che rimaneva dell'esercito tedesco si disperse. Molti rinunciarono e tornarono in patria, altri furono colpiti da varie malattie, altri ancora, sotto il comando di Federico di Slavonia, arrivarono ad Acri e si unirono alle avanguardie francesi di Enrico di Champagne e normanne di Guglielmo di Sicilia. Tutte queste forze si uniscono a quelle di Guido di Lusignano, che gi\u00e0 da alcuni mesi stava assediando la citt\u00e0 di Acri.\nL'arrivo di Riccardo.\nEnrico II mor\u00ec il 6 luglio 1189, sconfitto da suo figlio Riccardo I e da Filippo III. Riccardo eredit\u00f2 la corona e subito cominci\u00f2 a raccogliere fondi per finanziare la crociata. Nel luglio del 1190 riusc\u00ec a salpare da Marsiglia alla volta della Sicilia. A governare in Sicilia era re Tancredi, conte di Lecce che era succeduto al defunto Guglielmo II l'anno precedente.\nTancredi fece prigioniera Giovanna d'Inghilterra, moglie di Guglielmo II e sorella di Riccardo. Tuttavia, Riccardo prese la citt\u00e0 di Messina il 4 ottobre 1190, ottenendo la liberazione di Giovanna. Poco dopo aver lasciato la Sicilia, la flotta di Riccardo fu messa a dura prova da una violenta tempesta: molte navi andarono perdute, mentre quella che trasportava Giovanna, sorella di Riccardo e vedova di Guglielmo II, e Berengaria di Navarra, promessa sposa di re Riccardo e che trasportava gran parte del tesoro accumulato per finanziare la crociata, fu costretta a trovare un approdo di fortuna nei pressi di Limassol, sull'isola di Cipro.\nL'isola nominalmente apparteneva all'impero bizantino, ma da cinque anni si era insediato Isacco Ducas Comneno come usurpatore; si era staccato da Costantinopoli e si atteggiava a sovrano indipendente. Isacco fece arrestare tutti i naufraghi, confisc\u00f2 tutte le merci e rifiut\u00f2 le richieste della regina Giovanna, che aveva richiesto di poter far sbarcare qualche uomo per approvvigionamento. Isacco, al contrario, intim\u00f2 alle due nobildonne di sbarcare e di consegnarsi. Si scopr\u00ec poi che l'anti-imperatore Isacco Comneno di Cipro era riuscito ad impadronirsi del tesoro. Riccardo entr\u00f2 nella citt\u00e0 cipriota di Limassol il 6 maggio 1191.\nIsacco abbandon\u00f2 la citt\u00e0 e si rifugi\u00f2 nella fortezza di Famagosta, da l\u00ec si dimostr\u00f2 pronto a trattare con Riccardo e promise di restituire a Riccardo le sue ricchezze e di inviare 500 dei suoi soldati in Terrasanta. Una volta tornato a Famagosta, Isacco ruppe il patto e intim\u00f2 a Riccardo di lasciar l'isola. Il tradimento di Isacco scaten\u00f2 la reazione di Riccardo, che nel frattempo era stato raggiunto da altri navi crociate e che in pochi giorni conquist\u00f2 l'intera isola; l'operazione fu compiuta senza grandi problemi entro la fine dello stesso mese di maggio. Isacco fu catturato con la moglie e la figlia e venne portato in catene dinanzi a Riccardo Cuor di Leone, che lo port\u00f2 con s\u00e9 come prigioniero quando il 5 giugno salp\u00f2 per la Terrasanta.\nLa battaglia di San Giovanni d'Acri.\nLiberato dal Saladino, Guido tent\u00f2 di assumere il controllo delle forze cristiane presso Tiro, dove per\u00f2 Corrado del Monferrato riusc\u00ec a conservare il suo dominio, anche grazie alla sua abilit\u00e0 mostrata nel difendere la citt\u00e0 dagli assalti musulmani. Guido decise dunque di rivolgere la sua attenzione al fiorente porto di Acri, ora nelle mani del Saladino. Guido pose dunque sotto assedio la citt\u00e0, ricevendo anche l'aiuto di Filippo, appena giunto dalla Francia. Le forze dei due, tuttavia, non bastavano a sconfiggere il Saladino.\nRiccardo raggiunse Acri l'8 giugno 1191 e dedic\u00f2 subito molta cura alla costruzione delle armi d'assedio. La citt\u00e0 fu poi presa il 12 luglio. Tuttavia, la spartizione del bottino provoc\u00f2 contrasti tra Riccardo, Filippo e Leopoldo V d'Austria (quest'ultimo comandava quel che restava dell'esercito del Barbarossa). Mentre Leopoldo sosteneva che il contributo dato dai tedeschi all'assedio fosse di pari importanza a quello di Inglesi e Francesi, Riccardo tendeva invece a ridimensionare l'apporto fornito dai tedeschi.\nPer giunta, Riccardo e Filippo si trovarono in disaccordo anche su chi dovesse essere l'erede al trono di Gerusalemme. Mentre Riccardo appoggiava Guido, Filippo sosteneva la causa di Corrado. Si decise infine che Guido avrebbe continuato a regnare ma che, dopo la sua morte, la corona sarebbe passata a Corrado. A causa dei contrasti con Riccardo, Filippo e Leopoldo lasciarono la Terrasanta in agosto. Il 20 agosto, quando per\u00f2 fu chiaro che il Saladino non avrebbe rispettato i termini del Trattato di Acri, Riccardo fece sterminare pi\u00f9 di 3000 prigionieri musulmani fuori dalle mura di Acri, in modo che il macabro spettacolo fosse visibile anche dall'accampamento del Saladino.\nLa battaglia di Arsuf.\nDopo la presa di Acri, Riccardo pot\u00e9 dedicarsi all'obbiettivo della crociata, ovvero la conquista di Gerusalemme. Tuttavia, il re cristiano si dimostr\u00f2 alquanto scettico sulle reali possibilit\u00e0 di tale impresa; infatti la Citt\u00e0 Santa vantava imponenti fortificazioni (che Saladino, intuendo un prossimo attacco, continuava a migliorare) e la lontananza dalla costa avrebbe giocato un ruolo negativo nella capacit\u00e0 di rifornimento dell'esercito cristiano. Cos\u00ec Riccardo, nonostante le proteste dei suoi nobili, decise che sarebbe stato pi\u00f9 prudente assicurarsi alcune citt\u00e0 strategiche, come Ascalona e Giaffa, prima di intraprendere una simile impresa. Pertanto i cristiani iniziarono a marciare verso Giaffa dovendo fare i conti con i saraceni che li impegnarono in numerose sortite, in una delle quali, avvenuta il 3 settembre, lo stesso Riccardo riport\u00f2 una ferita non grave causata da un giavellotto mentre partecipava all'azione. Il 7 settembre i due eserciti si scontrarono presso la localit\u00e0 di Arsuf (30 miglia a nord di Giaffa).\nIl Saladino tent\u00f2 di attirare le forze di Riccardo per poi annientarle facilmente: tuttavia, Riccardo mantenne intatto il suo schieramento fino a quando gli Ospitalieri e i Templari piombarono rispettivamente sul fianco destro e su quello sinistro dell'esercito del Saladino: Riccardo vinse cos\u00ec la battaglia e distrusse il mito dell'invincibilit\u00e0 del condottiero musulmano, conquistandosi un grande prestigio.\nLa fine della Crociata.\nGrazie alla vittoria nella battaglia di Arsuf, Riccardo conquist\u00f2 Giaffa e vi stabil\u00ec il suo quartier generale. Si offr\u00ec poi di negoziare col Saladino, il quale invi\u00f2 il fratello Safedino. Le trattative, tuttavia, fallirono e Riccardo marci\u00f2 su Ascalona. Riccardo richiam\u00f2 Corrado in suo aiuto: tuttavia Corrado, ancora adirato per l'alleanza del re inglese con Guido, rifiut\u00f2. Corrado fu poi assassinato a Tiro, probabilmente per volere dello stesso Riccardo. Re Guido divenne sovrano di Cipro, mentre Enrico II di Champagne divenne il nuovo re di Gerusalemme.\nNel luglio del 1192, il Saladino, alla testa di migliaia di uomini, prese Giaffa. La citt\u00e0 venne poi riconquistata il 31 luglio da Riccardo, il quale inflisse una nuova sconfitta al Saladino il 5 agosto. Le notizie dal suo regno, dove suo fratello Giovanni si era alleato con il re di Francia per spodestarlo, lo consigliarono ad intavolare trattative con Saladino per porre fine alla guerra. Riccardo pens\u00f2 addirittura di dare in sposa sua sorella Giovanna al fratello del Saladino, ma Giovanna si oppose ferocemente.\nIl 21 settembre 1192, Riccardo e il Saladino siglarono una tregua di 3 anni, 3 mesi e 3 giorni con la quale si riconosceva il dominio dei \"franchi\" sulla zona costiera tra Tiro e Giaffa. Gerusalemme sarebbe rimasta sotto il controllo musulmano, permettendo per\u00f2 ai pellegrini cristiani disarmati di visitare la citt\u00e0. Molti crociati colsero l'occasione per visitare subito i luoghi sacri, ma non Riccardo, a testimonianza del suo parziale fallimento. Fu cos\u00ec che Riccardo lasci\u00f2 la Terrasanta il 9 ottobre, anche se la sua intenzione era quella di organizzare una nuova crociata quanto prima.\nSviluppi successivi.\nSulla strada di ritorno verso l'Inghilterra, Riccardo venne catturato dal duca Leopoldo d'Austria, il cui orgoglio era stato ferito quando Riccardo aveva strappato il suo vessillo dalle mura di San Giovanni d'Acri. Fu ceduto all'imperatore Enrico VI di Svevia e venne poi rilasciato, dopo 15 mesi, dietro un riscatto di marchi. Il re inglese raggiunse la patria nel 1194 dove ricondusse all'obbedienza suo fratello Giovanni d'Inghilterra. Cinque anni pi\u00f9 tardi, nel 1199, si rec\u00f2 in Francia per difendere i suoi territori in Aquitania e nel Poitiers dalla minaccia di Filippo Augusto.\nTrov\u00f2 la morte durante l'assedio del castello di Ch\u00e2lus, colpito dalla freccia di una balestra (6 aprile 1199). Saladino mor\u00ec poco dopo aver firmato il trattato di pace con Riccardo, stroncato da un attacco di febbre a Damasco, mentre si stava recando in pellegrinaggio a La Mecca.\nCrociata di Enrico VI.\nNel frattempo l'imperatore Enrico VI di Svevia, che aveva tenuto in prigionia re Riccardo, il 1\u00ba agosto 1195 sollecit\u00f2 il papa a predicare la Crociata. Vi sono vari motivi per una tale azione: un sentimento di devozione ed insieme di penitenza, il mancato adempimento del voto da parte di suo padre, l'imperatore Federico Barbarossa, il mito escatologico dell'Ultimo Imperatore ed infine le sue mire personali verso l'Oriente, Impero bizantino compreso.\nL'imperatore riusc\u00ec a radunare un grande esercito in Sicilia ed affid\u00f2 il comando a Corrado di Wittelsbach, arcivescovo di Magonza, con l'intenzione di raggiungerlo in seguito con altri rinforzi. L'esercito imperiale sbarc\u00f2 a San Giovanni d'Acri e nel settembre 1197 conquist\u00f2 Sidone e Beirut. Ma quando si venne a sapere della morte dell'imperatore Enrico VI, tutto l'esercito rientr\u00f2 in patria.\nIl sostanziale fallimento della Terza Crociata spinse il nuovo papa Innocenzo III a indire una Quarta Crociata sei anni pi\u00f9 tardi.\nFonti storiografiche.\nGli eventi della Terza Crociata furono narrati da Giraldus Cambrensis e dal poeta Ambrogio. La spedizione di Federico I Barbarossa \u00e8 narrata nella \"Historia de expeditione Federici\", redatta da un certo Ansbert. Sul versante bizantino \u00e8 disponibile la \"Narrazione cronologica\" di Niceta Coniate, grande logoteta bizantino, che riporta gli eventi tra il 1118 ed il 1206."}
{"id": "271656", "revid": "2161339", "url": "https://it.wikipedia.org/wiki?curid=271656", "title": "Autostrade e semiautostrade in Svizzera", "text": "Le autostrade e le semiautostrade svizzere, la cui prima apertura \u00e8 datata 1955, sono costituite da una rete quasi interamente a pedaggio, il cui pagamento, dal 1985, consiste nell'acquisto di una vignetta autostradale annuale che va apposta sul parabrezza. Il contrassegno \u00e8 valido dal 1\u00ba dicembre dell'anno che precede la data stampata sul bollino al 31 gennaio dell'anno successivo. \nAl 2008 la rete \u00e8 composta da 1382,7\u00a0km di autostrade e 271,4\u00a0km di semiautostrade.\nIl limite di velocit\u00e0 \u00e8 di 120\u00a0km/h sulle autostrade e di 100\u00a0km/h nelle semiautostrade. Le semiautostrade possono avere la carreggiata a una o pi\u00f9 corsie per senso di marcia.\nLe prime due autostrade elencate sono quelle che consentono l'attraversamento della Svizzera da nord a sud e da est a ovest, cio\u00e8 dal confine con la Germania a quello con l'Italia (la A2) e dal confine francese a quello austriaco (la A1)."}
{"id": "271658", "revid": "114734331", "url": "https://it.wikipedia.org/wiki?curid=271658", "title": "Kjell Magne Bondevik", "text": "\u00c8 stato Primo Ministro in Norvegia nei periodi 1997-2000 e 2001-2005."}
{"id": "271669", "revid": "767487", "url": "https://it.wikipedia.org/wiki?curid=271669", "title": "Paolo Nuzzi", "text": "Biografia.\nDopo aver diretto alcune mini-serie TV e documentari si presenta sul grande schermo nel 1974 con l'opera prima \"Il piatto piange\", tratto dall'omonimo romanzo di Piero Chiara. Il film, una co-produzione italo-francese, fu prodotto da Leo Pescarolo per la Clodio Cinematografica e distribuito dall'Euro International Film, vede come interpreti Aldo Maccione, Agostina Belli, Andr\u00e9a Ferr\u00e9ol, Erminio Macario, Claudio Gora e Bernard Blier. Quasi interamente girato sul lago d'Orta (Orta San Giulio) in Piemonte, ricostruisce la vita di provincia negli anni del fascismo. Nel 1976 gir\u00f2 \"Giovannino\", tratto dal romanzo omonimo di Ercole Patti, interpretato tra gli altri da Christian De Sica, Maria Mercader e Miguel Bos\u00e8.\nAssieme ad alcuni giovani registi, nel 1963 aveva preso parte al film zavattiniano a episodi \"I misteri di Roma\". \nNuzzi ha collaborato agli inizi della sua carriera con Federico Fellini: \u00e8 stato assistente alla scenografia per \"La strada\" (1954), assistente alla regia per \"Il bidone\" (1955), assistente alla produzione per \"Le notti di Cabiria\" (1957) e primo assistente alla regia per \"La dolce vita\" (1960).\nAmico di Cesare Zavattini, alla sua morte (1989) si \u00e8 dedicato con Arturo, figlio dell'artista luzzarese, alla sistemazione delle carte dell'archivio zavattiniano in vista del trasferimento del medesimo presso la Biblioteca Panizzi del Comune di Reggio Emilia."}
{"id": "271676", "revid": "122053516", "url": "https://it.wikipedia.org/wiki?curid=271676", "title": "Marcel Desailly", "text": "\u00c8 stato inserito da Pel\u00e9 nella FIFA 100, la speciale classifica che include i migliori 125 calciatori di ogni epoca ancora viventi.\nBiografia.\nDeve la cittadinanza francese al matrimonio di sua madre, Elizabeth Addy, cassiera in un negozio, con il console di Francia ad Accra, Marcel Louis Desailly, da cui prese il nome con cui \u00e8 conosciuto, essendo il padre naturale un poligamo di cui la madre era la quinta moglie.\nNel 2003 ha prestato il suo nome per il videogioco \"Marcel Desailly Pro Soccer\" pubblicato da Gameloft.\nCaratteristiche tecniche.\nRicopriva il ruolo di difensore o centrocampista centrale: forte fisicamente, si distingueva per l'aggressivit\u00e0 e la sua capacit\u00e0 di recuperare palloni. In coincidenza con il trasferimento al Milan ha mostrato costanti miglioramenti anche in fase offensiva.\nCarriera.\nClub.\nNantes e Olympique Marsiglia.\nStabilitosi a Nantes, in Francia, nel 1972, sia Marcel che suo fratello Seth Adonkor, di sette anni pi\u00f9 anziano, entrarono nelle giovanili della squadra locale. Fu proprio suo fratello, morto a 23 anni per un incidente stradale, a iniziare il giovane Marcel al calcio.\nNel 1986, a 18 anni, Desailly divenne professionista ed esord\u00ec nel campionato francese. Nel 1992 si trasfer\u00ec all', vincendo la prima edizione della rinnovata Coppa dei Campioni, da quell'anno Champions League, nella finale di Monaco di Baviera contro il .\nMilan.\nI dirigenti del Milan ingaggiarono Desailly nell'ottobre del 1993, per 10,7 miliardi di lire. L'esordio avvenne il 21 novembre contro il , battuto per 2-1 a San Siro in un incontro di Serie A. Qualche settimana dopo Desailly gioc\u00f2 la sfida di Coppa Intercontinentale persa dai rossoneri contro i brasiliani del : i lombardi sostituivano nell'occasione proprio l'ex club di Desailly, l'Olympique Marsiglia, bandito dalle competizioni internazionali per via dell\"affaire VA-OM\".\nL'allenatore Fabio Capello schierava la collaudata linea di difesa Tassotti-Baresi-Costacurta-Maldini, sicch\u00e9 Desailly inizi\u00f2 a essere impiegato in posizione pi\u00f9 avanzata, imponendosi rapidamente tra i migliori interpreti del ruolo di centrocampista difensivo nel panorama mondiale dell'epoca. Alla fine della stagione 1993-1994 il club milanese conquist\u00f2 il \"double\" scudetto-UEFA Champions League, quest'ultima vinta battendo in finale il per 4-0 anche con un gol di Desailly, il quale entr\u00f2 cos\u00ec nel ristretto novero di calciatori laureatisi campioni d'Europa con due squadre diverse, nel suo caso consecutivamente.\nL'annata 1994-1995, seppur condotta ad alti livelli in ambito internazionale, vide il Milan sconfitto dagli argentini del nella sfida di Coppa Intercontinentale, e dagli olandesi dell' nella finale di Champions League, ma aggiudicarsi la Supercoppa UEFA contro l' nel febbraio 1995. Nell'annata seguente arriv\u00f2 il secondo scudetto italiano di Desailly, trofeo che chiuse il ciclo di Capello a Milano. Dopo una deludente stagione per il club sul piano dei risultati, che vide comunque il francese perno della squadra, nella stagione 1997-1998 il Milan fu finalista di Coppa Italia, trofeo vinto dalla . Desailly chiuse l'esperienza meneghina con un bilancio di 186 presenze, tutte da titolare (7 gol), di cui 137 in Serie A (5 gol).\nChelsea.\nTrasferitosi nel 1998 nella squadra londinese del , Desailly vinse subito la Supercoppa UEFA contro il e, nel 1999-2000, il \"double\" Coppa d'Inghilterra-Charity Shield, in un'annata che lo vide tornare a giocare al fianco di Didier Deschamps, suo ex compagno di squadra a Marsiglia. Nel luglio 2001 fu nominato capitano dei \"Blues\", nella cui veste disput\u00f2 la finale della FA Cup 2001-2002, persa contro l'. Nell'aprile 2003 fu inserito nella squadra-tipo delle prime dieci stagioni di Premier League da una votazione condotta tra 750 000 internauti provenienti da 184 paesi e organizzata dalla federazione inglese.\nLa stagione 2002-2003 si rivel\u00f2 difficile sul piano personale, poich\u00e9 condizionata da un infortunio, e anche l'annata successiva, in cui il Chelsea raggiunse per la prima volta le semifinali di Champions League, lo vide scendere in campo in sole 15 occasioni, a causa di altri guai fisici che gli fecero perdere la fascia di capitano a vantaggio di John Terry. Nel luglio 2004, con l'arrivo dell'allenatore Jos\u00e9 Mourinho, Desailly lasci\u00f2 il Chelsea con un bilancio di 222 partite, di cui 94 con la fascia di capitano.\nQatar e ritiro.\nSpostatosi in Qatar per trascorrere gli ultimi anni di carriera, nella stagione 2004-2005 vinse il campionato nazionale di quel paese con la maglia dell', emergendo anche a migliore marcatore del club per quella stagione. Prima del ritiro definitivo e del ritorno dalla sua famiglia in Francia alla fine del 2005, ha giocato qualche incontro anche con il .\nNazionale.\nDebutt\u00f2 in nazionale nel 1993, nel corso di un disastroso girone di qualificazione al , nel quale la Francia manc\u00f2 l'accesso alla fase finale, in programma negli Stati Uniti, a vantaggio della , a causa di due sconfitte interne contro la meno quotata e, nella partita decisiva, contro gli stessi bulgari. Ma il selezionatore francese Aim\u00e9 Jacquet ricostru\u00ec la squadra proprio a partire dalla difesa, che vedeva, oltre allo stesso Desailly, anche Blanc, Lizarazu e Thuram.\nDopo il buon in Inghilterra, che vide la Francia semifinalista e sconfitta solo ai tiri di rigore dalla Repubblica Ceca, il momento-\"clou\" della carriera di Desailly si ebbe nel biennio 1998-2000, allorch\u00e9 i \"Bleus\" dapprima trionfarono al casalingo, battendo nella finale di Saint-Denis il per 3-0, e poi si confermarono al organizzato da Belgio e Paesi Bassi, dove nella finale di Rotterdam sconfissero gli storici rivali dell' per 2-1 al \"golden goal.\"\nDopo la succitata vittoria continentale, il capitano francese Deschamps annunci\u00f2 il proprio ritiro dalla nazionale, sicch\u00e9 proprio Desailly ne eredit\u00f2 i gradi. Quest'ultimo fu capitano della selezione francese al , in cui la squadra allenata da Roger Lemerre deluse uscendo al primo turno. Nel 2003 il giocatore batt\u00e9 l'allora record di presenze nei \"Bleus\": in totale furono 116 le sue gare in nazionale, l'ultima nel quarto di finale del in Portogallo, perso contro la , futura vincitrice del torneo.\nDopo il ritiro.\nL'annuncio del ritiro ufficiale \u00e8 avvenuto via radio nel maggio 2006, quando Desailly aveva gi\u00e0 iniziato la sua attivit\u00e0 di commentatore sportivo sulle frequenze di Europe 1. Durante il in Germania \u00e8 stato commentatore per la TV francese e per la britannica BBC. Dal 2018 \u00e8 opinionista per BeIN Sports.\nNel marzo 2019 viene scelto dall'UEFA tra gli ambasciatori per il ."}
{"id": "271677", "revid": "181699", "url": "https://it.wikipedia.org/wiki?curid=271677", "title": "Twelve Days of Christmas", "text": "Twelve Days of Christmas (\"I dodici giorni del Natale\") \u00e8 una famosa canzone natalizia in inglese. Si tratta di una delle canzoni di natale pi\u00f9 popolari e registrate.\nOrigini.\nLa musica \u00e8 di origine ignota, bench\u00e9 presente in area britannica e scandinava gi\u00e0 nel XVI secolo. L'esistenza di versioni francesi ancora pi\u00f9 antiche (e il riferimento alla pernice che fu introdotta in Inghilterra solo attorno al 1770) fa per\u00f2 presumere un'origine francese. All'inizio del XX secolo, Frederick Austin scrisse un arrangiamento, che \u00e8 quello usato modernamente, dove inser\u00ec una propria melodia dal quinto verso (\"golden rings\") in poi.\nIl testo \u00e8 una filastrocca infantile pubblicata per la prima volta nel libro \"Mirth without Mischief\" (\"Gioie Innocenti\") a Londra nel 1780. Doveva essere recitata da alcuni giocatori in circolo nel corso di un gioco di memoria in cui i giocatori recitavano a turno un verso della filastrocca, in sequenza. Anni dopo, gioco e filastrocca furono ripoposti da una collezionista di canzoni popolari, Lady Gomme, come \"Un bel divertimento per tutta la famiglia prima della cena della dodicesima notte di Natale.\"\nStruttura.\nLa canzone ha la struttura cumulativa tipica delle filastrocche; il narratore descrive i doni che gli vengono consegnati dal suo \"vero\" amore nei dodici giorni di Natale. Ogni strofa elenca tutti i doni delle strofe precedenti, aggiungendone uno. Una struttura simile in una canzone italiana si ritrova nel brano \"Alla fiera dell'est\" di Angelo Branduardi.\n\"On the first day of Christmas,\"\n\"my true love sent to me\"\n\"a partridge in a pear tree.\"\n\"On the second day of Christmas,\"\n\"my true love sent to me\"\n\"two turtle doves,\"\n\"and a partridge in a pear tree.\"\n\"On the third day of Christmas,\"\n\"my true love sent to me\"\n\"three french hens,\"\n\"two turtle doves,\"\n\"and a partridge in a pear tree.\"\nLa canzone continua secondo questo schema fino ad arrivare all'ultimo verso:\nI doni, in sequenza, sono:\nIl pero del primo verso avrebbe potuto essere \"une perdrix\" (una pernice - partridge - in francese): \"A partridge, une perdrix\". Il quarto dono era in origine di quattro \"Colly (o collie) birds\" cio\u00e8 uccelli neri come il carbone. Il quinto dono potrebbe riferirsi agli anelli che ornano il collo di alcuni uccelli (ad esempio i fagiani) in coerenza col fatto che i doni da uno a quattro e il sesto si riferiscono ad uccelli. In molte versioni c'\u00e8 un ordine diverso degli ultimi quattro oggetti. Esistono inoltre innumerevoli versioni modificate e parodie musicali o in prosa.\nStruttura musicale.\nLa struttura della melodia \u00e8 abbastanza inusuale. Anche se molte versioni trascrivono la melodia interamente in quattro quarti, la trascrizione data in figura, in cui il metro oscilla tra i quattro quarti dell'incipit, della strofa sui \"golden rings\" e della chiusura e i tre quarti della maggior parte delle strofe in cui vengono elencati i diversi doni aderisce meglio alla ritmica della canzone - le cui variazioni impediscono l'effetto di monotonia tipico di questi elenchi. Per lo stesso motivo, la maggior parte delle esecuzioni strumentali (ne esistono letteralmente migliaia) optano per un cambiamento di timbro e/o voce strumentale per ogni dono.\nSignificato del testo.\nL'interpretazione del significato del testo non \u00e8 universalmente riconosciuta.\nAlcune fonti farebbero risalire l'origine del canto ai cattolici inglesi durante il periodo in cui la religione cattolica era vietata in Inghilterra, tra il 1558 e il 1829. I \"12 giorni di Natale\" rappresenterebbero una forma mnemonica per i bambini al fine di far imparare le basi della fede cattolica.\nDi seguito viene riportata la suddetta possibile interpretazione.\n\"A Partridge in a Pear Tree\" - \nLa pernice in un pero (partridge in a pear tree) simboleggerebbe Ges\u00f9, che si finge ferito per attirare i predatori a s\u00e9 e distoglierli dai figlioletti indifesi nel nido.\n\"Two Turtle Doves\" - \nLe due tortore raffigurerebbero il Vecchio e il Nuovo Testamento.\n\"Three French Hens\" - \nLe tre galline francesi rappresenterebbero le tre virt\u00f9 teologali: fede, speranza e carit\u00e0.\n\"Four Calling Birds\" - \nI quattro uccelli sarebbero i quattro Vangeli, di Matteo, Marco, Luca e Giovanni, che proclamano la parola di Dio.\n\"Five Gold Rings\" - \nI cinque anelli d'oro rappresenterebbero i primi cinque libri del Vecchio Testamento, conosciuti come Tor\u00e0 o Pentateuco: Genesi, Esodo, Levitico, Numeri e Deuteronomio.\n\"Six Geese A-laying\" - \nLe oche rappresenterebbero i sei giorni della creazione.\n\"Seven Swans A-swimming\" - \nI cigni rappresenterebbero i sette doni dello Spirito Santo: sapienza, intelletto, consiglio, fortezza, scienza, piet\u00e0 e timore di Dio.\n\"Eight Maids A-milking\" - \nLe otto vergini starebbero a simboleggiare le otto beatitudini (Matteo 5:3-10).\n\"Nine Ladies Dancing\" - \nLe nove fanciulle danzanti sarebbero i rispettivi frutti dello Spirito Santo: amore, gioia, pace, pazienza, gentilezza, bont\u00e0, fede, mansuetudine, autocontrollo. (Galati 5: 22)\n\"Ten Lords A-leaping\" - \nI dieci signori simboleggerebbero i dieci comandamenti (Esodo 20:1-17).\n\"Eleven Pipers Piping\" - \nGli undici suonatori rappresenterebbero gli apostoli fedeli: Simone detto Pietro, Andrea fratello di Pietro, Giacomo, Giovanni, Filippo, Bartolomeo, Matteo, Tommaso, Giacomo di Alfeo, Simone lo Zelota, Giuda di Giacomo (Luca 6:14-16). Dalla lista \u00e8 escluso il dodicesimo apostolo, Giuda Iscariota, che trad\u00ec Ges\u00f9.\n\"Twelve Drummers Drumming\" - \nI dodici suonatori, rappresentano i dodici punti del credo apostolico\nQuesta interpretazione \u00e8 ritrovabile in diverse fonti in internet e su alcune pubblicazioni.\nAltre fonti ritengono non attendibile questa interpretazione.\nRiferimenti nella cultura di massa.\nIn informatica, uno dei pi\u00f9 noti esempi di programmazione C offuscata \u00e8 un programma sviluppato da Ian Phillipps nel 1988, che stampa \"Twelve Days of Christmas\".\nNel 2004 \u00e8 stata realizzata una cover del brano dai Dreamtime Christmas All-Stars: Shannon Noll, Human Nature, Cosima, Jimmy Barnes, Zinc, Rob Mills, Amity Dry, Tahyna Tozzi, Kyle, Katie Underwood, Bob Downe, Shakaya, Bobby McLeod, Todd Williams, Glenn Skuthorpe e Matty Johns."}
{"id": "271679", "revid": "123747959", "url": "https://it.wikipedia.org/wiki?curid=271679", "title": "Flora (nome)", "text": "Origine e diffusione.\nContinua il nome personale latino \"Flora\", deriva dal termine \"flos\" (al genitivo \"floris\"), che vuol dire \"fiore\"; ha quindi significato analogo ai nomi Fiore, Cvetan e Antea. \u00c8 un nome di tradizione classica, portato da Flora, la dea romana dei fiori e della primavera (dalla quale prendono il nome gli asteroide della Famiglia Flora).\nIl suo uso come nome proprio di persona ha preso il via in Francia durante il Rinascimento. In Scozia veniva usato come forma anglicizzata del nome Fionnuala.\nOnomastico.\nL'onomastico viene festeggiato solitamente il 24 novembre in onore di santa Flora, martire con santa Marta (o Maria) a Cordova. Si ricordano con questo nome anche, alle date seguenti:"}
{"id": "271681", "revid": "1372005", "url": "https://it.wikipedia.org/wiki?curid=271681", "title": "Oddone (nome)", "text": "Origine e diffusione.\nDeriva dal nome germanico \"Audo\" o \"Odo\", che era in origine un ipocoristico di altri nomi comincianti con l'elemento \"audha\" o \"od\", che significa \"ricchezza\", \"possesso\", \"potere\", come Audomaro, Odoardo, Oberto, Odorico e Odoacre; dalla stessa radice deriva anche il nome Odilia.\nNon sembra esservi alcuna correlazione diretta con il cognome latino \"Otho\", anche se spesso il nome personale \u00e8 trascritto nella grafia latineggiante \"Otho\" (all'accusativo \"Othonem\", da cui potrebbe discendere la forma \"Ottone\").\nIn Italia, il nome \u00e8 giunto nelle due varianti principali, \"Oddone\" e \"Ottone\", dalla tradizione onomastica separata e in genere percepite come nomi diversi: \nA differenza dei paesi germanofoni (dove, nella forma \"Otto\", \u00e8 comunissimo), in italiano il nome \u00e8 poco usato; \u00e8 diffuso maggiormente nella forma Oddone (circa 2.400 occorrenze contro 1.100, secondo dati raccolti negli anni Settanta), ed \u00e8 attestato dal Nord fino alla Campania, con numeri pi\u00f9 alti in Emilia-Romagna e nel Triveneto. In inglese, nel Medioevo, era diffuso nella variante \"Ode\", da cui discende un cognome che ha dato origine al nome \"Otis\".\nOnomastico.\nL'onomastico si pu\u00f2 festeggiare in memoria di diversi santi, fra cui:\nCon questi nomi si ricordano inoltre vari beati, alle date seguenti:"}
{"id": "271683", "revid": "110157", "url": "https://it.wikipedia.org/wiki?curid=271683", "title": "Aurea", "text": "Origine e diffusione.\nRicalca i nomi personali latini di et\u00e0 imperiale \"Aurea\" e \"Aureus\", derivati da \"aureus\", da \"aurum\", oro, e quindi significanti \"dorato\", \"splendente come l'oro\" o anche, in senso lato, \"ottimo\". Dal diminutivo latino maschile \"Aureolus\" \u00e8 derivato il nome spagnolo e catalano Oriol.\nNon va confuso col nome Aura, che ha differente etimologia e significato.\nOnomastico.\nL'onomastico si pu\u00f2 festeggiare il 20 maggio in ricordo di santa Aurea, vergine e martire presso Ostia (altre fonti la collocano per\u00f2 al 24 agosto). Con il medesimo nome si ricordano anche altre sante:\nSi ricorda inoltre anche un sant'Aureo, vescovo e martirizzato dagli Unni con la sorella Giustina e altri compagni a Magonza, commemorato il 16 giugno."}
{"id": "271686", "revid": "767487", "url": "https://it.wikipedia.org/wiki?curid=271686", "title": "Traffico aereo", "text": "Il traffico aereo \u00e8 l'insieme degli aeromobili in volo o che operano sull'area di manovra di un aerodromo. I singoli voli che compongono il traffico aereo non hanno ovviamente tutti le stesse caratteristiche o le medesime finalit\u00e0 e pertanto assumono status differente e seguono regole diverse a seconda dei casi.\nRisulta scontato ad esempio che lo status di un volo di soccorso non sia lo stesso di quello di un volo da trasporto passeggeri, che un volo che trasporta un Capo di Stato non sia uguale a un volo scuola.\nUna generica classificazione del traffico aereo comprende la distinzione tra \"traffico aereo operativo\" e \"traffico aereo generale\".\nTraffico Aereo Operativo.\nIl traffico aereo (prevalentemente militare, ma anche di protezione civile, polizia, antincendio, ecc.) composto da quegli aeromobili di Stato che per esigenze di missione necessitano di svincolarsi dalle regole stabilite dall'Organizzazione Internazionale dell'Aviazione Civile \u00e8 definito Traffico Aereo Operativo, in lingua inglese \"Operational Air Traffic\", abbreviato in OAT.\nIl traffico aereo operativo segue regole proprie e spesso non \u00e8 in contatto radio con enti dei Servizi del traffico aereo o con Controllori del traffico aereo che gestiscono il traffico generale, ma opera invece in contatto radio con propri enti operativi.\nIn Italia vi \u00e8 poi una tipologia particolare di traffico che comprende gli aeromobili in servizio di sicurezza pubblica, dogana e protezione civile; quando l'attivit\u00e0 di tali aeromobili assume caratteristiche di pronto intervento tale volo viene definito \"Buster Air Traffic\" (BAT). La natura di pronto intervento fa s\u00ec che un volo GAT possa improvvisamente divenire BAT, in caso di necessit\u00e0.\nTraffico Aereo Generale.\nIl traffico aereo, civile e militare, che segue le norme e le procedure stabilite dall'Organizzazione Internazionale dell'Aviazione Civile \u00e8 definito Traffico Aereo Generale, in inglese \"General Air Traffic\", abbreviato in GAT.\nIl traffico aereo generale segue le regole stabilite internazionalmente per l'aviazione civile, le cosiddette Regole dell'aria, descritte nell'Annesso 2 dell'ICAO. Fanno parte del traffico aereo generale i voli di aeromobili civili e i voli di aeromobili militari, di polizia e dogana, non condotti per esigenze operative o addestrative.\nOccorre non confondere il traffico aereo generale con l'aviazione generale; sotto quest'ultima definizione, infatti, ricadono tutti i voli civili condotti per scopi non commerciali e diversi dal lavoro aereo."}
{"id": "271687", "revid": "125448571", "url": "https://it.wikipedia.org/wiki?curid=271687", "title": "Paul Ginsborg", "text": "Biografia.\nFellow del Churchill College di Cambridge, ha insegnato presso la Facolt\u00e0 di Scienze Sociali e Politiche della stessa universit\u00e0. In Italia ha avuto incarichi di insegnamento alle Universit\u00e0 degli Studi di Siena e Torino. Dal 1992 insegna Storia dell'Europa contemporanea nella Facolt\u00e0 di Lettere di Firenze.\nNel 2014 gli \u00e8 stato assegnato il Premio Nazionale Letterario Pisa per la Saggistica.\n\u00c8 noto anche per l'impegno pubblico su temi politici e sociali: ha collaborato con Francesco Pardi, detto \"Pancho\", per il lancio del movimento dei girotondi.\n\u00c8 membro del Consiglio di Presidenza di Libert\u00e0 e Giustizia, di cui diventa presidente il 13 aprile 2019 succedendo a Tomaso Montanari."}
{"id": "271693", "revid": "47767", "url": "https://it.wikipedia.org/wiki?curid=271693", "title": "Prisco (nome)", "text": "Origine e diffusione.\nDeriva dal \"cognomen\" latino \"Priscus\", basato sull'aggettivo \"priscus\", che significa \"antico\", \"ancestrale\", \"primitivo\".\nServiva originariamente per discinguere all'interno di una stessa famiglia una persona pi\u00f9 anziana.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "271694", "revid": "834", "url": "https://it.wikipedia.org/wiki?curid=271694", "title": "Parco Paneveggio-Pale di San Martino", "text": ""}
{"id": "271696", "revid": "767487", "url": "https://it.wikipedia.org/wiki?curid=271696", "title": "Annunziata (nome)", "text": "Origine e diffusione.\n\u00c8 un nome di chiaro stampo cattolico e mariano, che fa riferimento all'Annunciazione, l'episodio biblico in cui l'angelo Gabriele annuncia a Maria il concepimento di Ges\u00f9. Per la precisione, \"Annunciazione\" viene dal latino \"Annuntiatio\", un termine traduce il greco biblico \u0395\u03c5\u03b1\u03b3\u03b3\u03b5\u03bb\u03b9\u03c3\u03bc\u03cc\u03c2 (\"Euangelismos\"); questo per\u00f2 vuol dire non solo \"annuncio\", bens\u00ec \"buon annuncio\", una sfumatura di significato andata perduta.\nIl nome, che spesso si trova in forma composta con Maria (\"Maria Annunziata\"), \u00e8 diffuso in tutta Italia ma in particolare nel Sud, specie per quanto riguarda le forme abbreviate. \"Annunziata\" \u00e8 comunemente abbreviato in \"Nunziata\" e quindi in \"Nunzia\", da cui \u00e8 ricavato il maschile \"Nunzio\", un nome che ha avuto particolare fortuna forse anche grazie alla popolarit\u00e0 del cronista sportivo Nunzio Filogamo; esso coincide inoltre con il termine italiano \"nunzio\", che vuol dire \"messaggero\", con cui per\u00f2 non ha alcuna correlazione.\n\u00c8 legato, per origine ed etimologia, al nome italiano Nunziante e a quello spagnolo \"Anunciaci\u00f3n\", che per\u00f2 differiscono leggermente per formazione e significato.\nOnomastico.\nChe porta questo nome festeggia solitamente l'onomastico il 25 marzo, in occasione della festa dell'Annunciazione. Si ricordano per\u00f2 anche due santi di nome Nunzio (san Nunzio, confessore del VII secolo venerato nella diocesi di Namur e onorato il 10 ottobre, e san Nunzio Sulprizio, operaio, commemorato il 5 maggio) e una beata di nome Annunciata (Annunciata Cocchetti, fondatrice delle Suore di Santa Dorotea di Cemmo, ricordata il 23 marzo)."}
{"id": "271698", "revid": "1272592", "url": "https://it.wikipedia.org/wiki?curid=271698", "title": "Carmela", "text": "Origine e diffusione.\nSi tratta di un nome devozionale in onore della Beata Vergine Maria del Monte Carmelo, l'apparizione mariana del 1251 a san Simone Stock in Palestina. Il nome del monte deriva dall'ebraico \u05db\u05b7\u05bc\u05e8\u05b0\u05de\u05b6\u05dc (\"Karmel\") che significa \"giardino\" o \"orto di Dio\". \u00c8 passato poi al greco \"Karmelos\" e quindi al latino \"Carmelus\".\n\u00c8 un nome molto diffuso in Italia meridionale; la forma inglese \"Carmel\" \u00e8 stata usata perlopi\u00f9 dai cattolici.\nLa variante Carmen \u00e8 una forma spagnola medievale che \u00e8 stata influenzata dal termine latino \"carmen\", \"canzone\". Tale forma si \u00e8 molto diffusa anche grazie al nome della protagonista della celebre opera omonima di Bizet del 1875.\nLa variante catalana e galiziana \"Carme\" coincide anche con un nome greco antico, \u039a\u03b1\u03c1\u03bc\u03b7 (\"Karme\" o \"Carme\"), che deriva dal termine \u03ba\u03b5\u03b9\u03c1\u03c9 (\"keiro\"), \"tagliare\", \"mietere\", e che era portato dalla dea del raccolto amata da Zeus.\nOnomastico.\nL'onomastico si festeggia il 16 luglio, in memoria della beata Vergine del Carmelo. Con questo nome si possono ricordare anche:"}
{"id": "271701", "revid": "47767", "url": "https://it.wikipedia.org/wiki?curid=271701", "title": "Cristoforo", "text": "Origine e diffusione.\nDeriva dal tardo nome greco \u03a7\u03c1\u03b9\u03c3\u03c4\u03bf\u03c6\u03bf\u03c1\u03bf\u03c2 (\"Christophoros\"); \u00e8 composto da \u03a7\u03c1\u03b9\u03c3\u03c4\u03cc\u03c2 (\"Christ\u00f3s\", \"Cristo\") e \u03c6\u03ad\u03c1\u03c9 (\"ph\u00e9r\u014d\", \"portare\"), e significa quindi \"portatore di Cristo\", \"colui che porta Cristo\". Il nome cominci\u00f2 ad essere usato per il suo significato metaforico di \"portare Cristo nel cuore\"; pi\u00f9 avanti, nel Medioevo, la sua interpretazione letterale port\u00f2 alla nascita della Legenda Aurea di san Cristoforo.\nPer quando riguarda la lingua inglese, il nome era poco diffuso nell'epoca medioevale, e il suo uso vero e proprio (nella forma \"Christopher\") \u00e8 datato dal XV secolo in poi.\nOnomastico.\nL'onomastico si festeggia di solito il 25 luglio in onore di san Cristoforo, martire in Licia, che secondo la Leggenda Aurea di Iacopo da Varazze, sarebbe stato un gigante di origine cananea che, convertitosi, avrebbe traghettato Ges\u00f9 ancora bambino sulle spalle attraverso un fiume. Con questo nome si ricordano anche numerosi altri santi e beati, fra i quali, alle date seguenti:"}
{"id": "271704", "revid": "124136758", "url": "https://it.wikipedia.org/wiki?curid=271704", "title": "Eleonora", "text": "Origine e diffusione.\nDeriva dall'occitano \"Ali\u00e9nor\" o \"Ailenor\", attestato in Francia meridionale e in Portogallo, la cui origine \u00e8 estremamente dubbia. La teoria pi\u00f9 convincente, per quanto non del tutto chiara, \u00e8 quella formulata dal linguista tedesco Theodor Heinermann, secondo il quale il nome \"Ali\u00e9nor\" avrebbe origini germaniche, probabilmente burgunde: si tratterebbe di una combinazione della radice gotica \"alan\" (\"crescere\", ben attestato in altri nomi quali \"Alisgardis\" e \"Alitheus\") e del nome proprio \"Aenor\"; questo secondo nome, che durante il Medioevo era usato intercambiabilmente con \"Alienor\", ha a sua volta etimologia oscura, e probabilmente \u00e8 la forma latinizzata di qualche nome germanico non riconoscibile.\nTra le altre origini che sono state ipotizzate, alcune lo considerano una variante di Elena, una combinazione di Leone e Onorio, un derivato dell'arabo \u0627\u0644\u0646\u0648\u0631\u200e (\"n\u016br\", \"luce\"), del provenzale \"aloi\" (\"lega metallica\") oppure del greco \u1f14\u03bb\u03b5\u03bf\u03c2 (\"\u00e9leos\", \"compassione\", quindi \"compassionevole\"). Degna di nota \u00e8 anche la teoria secondo cui Eleonora d'Aquitania sarebbe stata battezzata col nome \"Aenor\" gi\u00e0 citato, che era portato gi\u00e0 da sua madre, A\u00e9nor di Ch\u00e2tellerault; il popolo provenzale avrebbe quindi cominciato a chiamare la figlia \"alia Aenor\", \"l'altra Aenor\", per distinguerla dalla madre, da cui sarebbe derivato il nome Eleonora: questa tesi per\u00f2 \u00e8 contrastata dalla presenza di altre donne chiamate cos\u00ec antecedenti ad Eleonora d'Aquitania, come ad esempio Eleonora di Blois, nata vent'anni prima.\nL'originale nome occitano giunse in Spagna in forme simili a \"Leonora\", e in Inghilterra simili a \"Eleanor\" o \"Elinor\"; queste tornarono a fondersi in Francia, dando vita ad \"El\u00e8onore\", da cui discende l'italiano \"Eleonora\". Il nome conobbe poi ampia diffusione durante il tardo Medioevo proprio grazie alla popolarit\u00e0 di Eleonora d'Aquitania e anche di Eleonora di Provenza, Eleonora d'Arborea ed Eleonora di Castiglia. \nIn Italia venne introdotto gi\u00e0 anticamente ma, almeno all'inizio, rimase confinato alle famiglie nobiliari. Si diffuse poi per via laica (vi sono varie sante e beate popolari cos\u00ec chiamate, ma perlopi\u00f9 non italiane e il cui culto non \u00e8 ufficiale): divenne di moda in epoca romantica grazie alle opere di autori quali Goethe, Schiller e B\u00fcrger e poi anche attraverso varie opere liriche, come \"Il trovatore\" e \"La forza del destino\". Secondo dati raccolti negli anni 1970, era attestato in tutto il territorio nazionale, con la forma Leonora limitata al Nord e alla Toscana.\nOnomastico.\nL'unica donna con questo nome il cui culto sia stato ufficialmente riconosciuto \u00e8 la beata Eleonora Ortiz, religiosa terziaria carmelitana vissuta a Maiorca, ricordata il 27 maggio. Tuttavia, calendari e altre fonti agiografiche registrano diverse altre sante o beate cos\u00ec chiamate, per nessuna delle quali \u00e8 per\u00f2 dimostrabile il riconoscimento del culto da parte della Chiesa. Tra queste, spiccano in particolar modo Eleonora di Provenza, regina d'Inghilterra, variamente ricordata come santa o come beata e ricordata il 21 febbraio, e la beata Eleonora di Castiglia, regina e mercedaria, festeggiata il 25 gennaio."}
{"id": "271705", "revid": "767487", "url": "https://it.wikipedia.org/wiki?curid=271705", "title": "Beetlejuice - Spiritello porcello", "text": "Beetlejuice - Spiritello porcello (\"Beetlejuice\") \u00e8 un film del 1988 diretto da Tim Burton.\nIl film si aggiudic\u00f2 l'Oscar al miglior trucco del 1989 e conquist\u00f2 un notevole successo di pubblico e critica, dando vita anche a una serie televisiva animata (\"In che mondo stai Beetlejuice?\").\nL'AFI's 100 Years... 100 Laughs lo ha posizionato all'ottantottesimo posto nell'elenco delle cento migliori commedie americane di tutti i tempi.\nTrama.\nI pacifici coniugi Maitland, Adam e Barbara, rimangono vittime di un incidente d'auto; tornati da soli nella loro villa, scoprono cose bizzarre: sono capaci di fare azioni e gesti sovrannaturali, nessuno \u00e8 in grado di vederli e fuori di casa li attende un deserto spaventoso abitato dai mostruosi \"Vermi delle Sabbie\". Grazie a un libretto chiamato \"Il manuale del novello deceduto\" capiscono di essere morti e soprattutto di essere diventati dei fantasmi.\nLa loro casa rimane ufficialmente vuota e viene acquistata dall'eccentrica famiglia Deetz, che da New York porta nella nuova cittadina tutte le nevrosi della citt\u00e0. Adam e Barbara, infastiditi dalle loro insopportabili personalit\u00e0, tentano di spaventarli senza successo e scoprono che Lydia (figlia di Charles Deetz nata da un suo precedente matrimonio), una sconsolata e lugubre ragazza goth, \u00e8 capace di percepirli e vederli e cerca invano di aiutarli. Adam e Barbara attraversano un portale e si recano nell'altro mondo, pi\u00f9 simile ad un ufficio statale che all'oltretomba, dove si consultano con la loro assistente tombale, Juno: dovranno restare nella loro casa per almeno 125 anni e, se vorranno imparare a spaventare gli scocciatori, dovranno studiare a fondo il Manuale.\nNonostante i fermi avvertimenti di Juno, Adam e Barbara contattano il suo ex assistente Betelgeuse (pronunciato come Beetlejuice, \"succo di coleottero\"), una sorta di bizzarro, libidinoso e vivace ghoul che di professione fa il \"bio-esorcista\", ovvero il contrario del classico esorcista: \u00e8 un fantasma che si sbarazza degli umani per dare pace agli altri spiriti. Adam e Barbara si pentono presto di averlo invocato e quindi studiano un altro modo per scacciare i Deetz, ma Betelgeuse, furioso di essere stato rifiutato, decide di restare e si sistema nel minuscolo cimitero del villaggio in scala di Adam. Nel frattempo Charles Deetz, affascinato dall'ambiente pacifico della piccola cittadina, chiama il suo capo Maxi Dean cercando di convincerlo a renderla una meta turistica, ma con poco interesse di quest'ultimo.\nDurante una cena i Maitland provano a spaventare i Deetz e i loro ospiti possedendoli e facendo ballare loro la \"Day-O (Banana Boat Song)\" ma falliscono miseramente e li fanno solo divertire. Betelgeuse, invocato definitivamente, entra in scena: terrorizza i Deetz sotto forma di un mostruoso serpente gigante e non compie una strage solo grazie al provvidenziale intervento di Barbara. Juno convoca nell'Altro Mondo i Maitland per rimproverarli per aver invocato Betelgeuse nonostante i suoi avvertimenti e per aver dato prove agli umani dell'esistenza dei fantasmi; prima di lasciarli andare testa le loro capacit\u00e0 di spavento facendogli deformare le proprie facce. Intanto Lydia tenta di suicidarsi per unirsi agli spiriti ma \u00e8 fermata prima che invochi il malvagio Betelgeuse. Maxi Dean, anzich\u00e9 trasformare il villaggio in una meta turistica, sarebbe pi\u00f9 interessato ai due fantasmi da catturare per poi esporli come fenomeni da baraccone.\nOtho, l'amico intimo della signora Deetz, riesce ad impadronirsi del Manuale e organizza una seduta spiritica seguendo le istruzioni per invocare i due fantasmi, non sapendo che un esorcismo contro Adam e Barbara \u00e8 un procedimento mortale per gli spiriti. Lydia, pur di salvare i suoi amici fantasmi, invoca Betelgeuse e accetta di sposarlo, cos\u00ec il folle demonio terrorizza una volta per tutte Otho, si sbarazza di Dean e dei suoi colleghi per poi prendere in ostaggio i coniugi Deetz e invocare un corteo matrimoniale infernale per sposare Lydia e intrappolare Barbara su Saturno e Adam nel suo villaggio in scala. I Maitland controattaccano, salvano i Deetz e sconfiggono Betelgeuse, che viene inghiottito da un Verme delle Sabbie.\nAlla fine i Maitland e i Deetz stabiliscono finalmente la pace mentre l'umiliato Betelgeuse attende una fila infinita nella sala d'aspetto dell'altro mondo.\nProduzione.\nIl successo finanziario di \"Pee-wee's Big Adventure\" significava che Tim Burton era ora considerato un regista \"bancabile\" (apprezzabile dal punto di vista economico). Cos\u00ec, Burton inizi\u00f2 a lavorare sul copione di \"Batman\" con Sam Hamm. Mentre la Warner Bros. era pronta a pagare per lo sviluppo del copione, gli scrittori erano ancora impossibilitati alla realizzazione effettiva del film. Nello stesso tempo, Burton iniziava a leggere i copioni che gli erano stati inviati ma cominciava gi\u00e0 a demoralizzarsi per la mancanza di immaginazione e originalit\u00e0. David Geffen diede in mano a Burton il copione di \"Beetlejuice\", scritto da Michael McDowell, autore anche del soggetto di \"Il vaso\", un episodio dei \"Nuovi Alfred Hitchcock presenta\" diretto dallo stesso Tim Burton.\nLarry Wilson fu ingaggiato per continuare la riscrittura del lavoro insieme a McDowell, bench\u00e9 successivamente Burton rimpiazz\u00f2 McDowell e Wilson con Warren Skaaren, a causa di differenze creative. L'iniziale scelta di Burton per il ruolo di Betelgeuse fu Sammy Davis Jr., ma Geffen sugger\u00ec Michael Keaton. Burton aveva poca familiarit\u00e0 del lavoro di Keaton ma fu presto convinto. Scelse poi Winona Ryder dopo averla vista in \"Lucas\" (1986). Catherine O'Hara fu presto scritturata mentre Burton perse molto tempo a convincere altri membri del cast a partecipare al film, da questi definito \"un copione strambo di cui non sappiamo cosa fare\". Tra questi Jeffrey Jones fu uno dei pi\u00f9 difficili da convincere; l'attore si ricreder\u00e0 sul regista, tanto che lo si ritrova in molti altri film di Burton.\nBurton avrebbe inoltre voluto scritturare Anton Furst come scenografo, dopo essere rimasto favorevolmente impressionato dal suo lavoro in \"In compagnia dei lupi\" e \"Full Metal Jacket\", ma Furst era gi\u00e0 impegnato sul set di \"High Spirits - Fantasmi da legare\". Burton ingaggi\u00f2 cos\u00ec Bo Welch, suo futuro collaboratore in \"Edward mani di forbice\" e in \"Batman - Il ritorno\".\nLa Warner Bros. non era molto convinta del titolo del film, \"Beetlejuice\", e voleva chiamarlo \"House Ghost\" (\"Lo spettro della casa\"). Per provocazione, Burton sugger\u00ec allora il titolo improbabile e volgare \"Scared shitless\" (un gioco di parole in lingua inglese, il cui significato alla lettera \u00e8 \"defecarsi addosso per la paura\") e rimase inorridito quando lo studio consider\u00f2 la possibilit\u00e0 di usarlo. Alla fine venne lasciato il titolo originario.\nAccoglienza.\nBotteghino.\n\"Beetlejuice\" \u00e8 uscito negli Stati Uniti d'America il 1\u00ba aprile 1988, guadagnando 8.030.897 dollari nel suo fine settimana di apertura. Alla fine, il film ha guadagnato 73.707.461 dollari solo nel Nord America. \"Beetlejuice\" \u00e8 stato un successo finanziario, recuperando i suoi 15 milioni di dollari spesi con cinque volte tanto, e fu decimo nella classifica di guadagno dei film del 1988.\nCritica.\nSu Rotten Tomatoes, il film ha un indice dell'85% di stime positive in base a 59 recensioni raccolte, con una media ponderata di 7,2/10; il consenso critico del sito web recita: \"Brillantemente bizzarro e traboccante di idee, \"Beetlejuice\" offre alcuni dei lavori pi\u00f9 deliziosamente maniacali di Michael Keaton - e un divertimento raccapricciante e divertente per tutta la famiglia\". Su Metacritic, il film ha un punteggio medio ponderato di 70 su 100, basato su 18 recensioni.\nPauline Kael ha definito il film un \"classico della commedia\". Jonathan Rosenbaum di \"Chicago Reader\" ha dato una recensione molto positiva, affermando che \"Beetlejuice\" portava originalit\u00e0 e creativit\u00e0 che non esistevano in altri film. Vincent Canby del \"New York Times\" l'ha definita \"una farsa per il nostro tempo\" e voleva che Keaton avesse avuto pi\u00f9 tempo sullo schermo. Desson Howe del \"Washington Post\" sentiva che \"Beetlejuice\" aveva \"il perfetto equilibrio tra bizzarria, commedia e orrore\".\nJanet Maslin del \"New York Times\" ha dato al film una recensione negativa, affermando che il film \"cerca qualsiasi cosa per ottenere l'effetto, e solo occasionalmente riesce a fare qualcosa di marginalmente divertente\" e \"\u00e8 divertente quanto una testa rimpicciolita\". Roger Ebert del \"Chicago Sun-Times\" ha dato al film due stelle su quattro, scrivendo che \"sarebbe stato pi\u00f9 interessato se la sceneggiatura avesse preservato il dolce romanticismo [di Alec Baldwin e Geena Davis] e avesse ridotto la farsa\". Per il personaggio di Keaton, Ebert lo ha definito \"irriconoscibile dietro chili di trucco\" e ha dichiarato che \"le sue scene non sembrano adattarsi all'azione\". MaryAnn Johanson fu impressionata dal cast, dal production design e dagli scherzi.\nOpere derivate.\nSerie animata.\nIl successo del film port\u00f2 ad una fortunata serie animata televisiva chiamata \"In che mondo stai Beetlejuice?\" (\"Beetlejuice\") sull'ABC. Lo show fu sugli schermi dal settembre 1989 al dicembre 1991. Tim Burton ebbe il ruolo di produttore esecutivo.\nAttrazione di parchi tematici.\nIl successo del film pose le basi per l'attrattiva teatrale nei confronti del soggetto da parte del parco tematico della Universal Studios. Lo spettacolo ha luogo sia agli Universal Studios Florida sia agli Universal Studios Japan.\nLo spettacolo fu inaugurato agli Universal Studios Florida nel 1992 col nome \"Beetlejuice's Rock 'N' Roll Graveyard Revue\". Prese il posto dello spettacolo dal vivo \"Fievel sbarca in America\", aperto l'anno precedente. Lo spettacolo ha luogo nell'anfiteatro dell'Area di San Francisco, in Florida. In origine vi prendeva parte un cast che comprendeva mostri della Universal Classic come Dracula, l'Uomo lupo, Frankenstein, la moglie di Frankenstein e il Fantasma dell'Opera, eseguendo un mix di canzoni degli anni settanta, ottanta e novanta. Nel 2002 lo spettacolo sub\u00ec un rinnovamento del set, dei costumi, coreografia, effetti speciali e canzoni. Il Fantasma dell'Opera fu rimpiazzato da due nuovi personaggi chiamati Hip &amp; Hop che hanno il ruolo di riserve per i ballerini.\nLo show si apr\u00ec agli Universal Studios Japan come parte della grande apertura degli studio il 31 marzo 2001. Esso ha luogo tuttora alla Hollywood Area in Giappone. Lo spettacolo \u00e8 simile a quello in Florida fatta eccezione per la lingua, il giapponese, e il titolo, \"Universal Monsters Live Rock And Roll Show\".\nLo show fu aperto anche agli Universal Studios Hollywood nell'estate del 1992. Originalmente veniva rappresentato su un set fuoriporta vicino all'attuale sito di \"Terminator 2: 3D Attraction\" prima di essere trasferito nel Castle Theatre nel 1995. Lo spettacolo prevedeva tutti gli Original Classic Monsters e fu considerato un'attrazione di successo. Bench\u00e9 l'attrazione dello spettacolo fosse buona, esso venne chiuso nel 1999 e nello stesso luogo, nel 2002, fu rimpiazzato dallo spettacolo di Spider-Man fino al 2004 e quindi da \"Fear Factor Live!\".\nVideogiochi.\n\"Beetlejuice\" \u00e8 uno dei tanti personaggi giocabili in \"LEGO Dimensions\" sbloccando il mondo e una arena da battaglia ispirati al film.\n\"Beetlejuice Goes Hawaiian\".\nKevin Smith ha parlato di alcune offerte che gli sono state fatte per scrivere la sceneggiatura di un eventuale seguito di \"Beetlejuice\", intitolato \"Beetlejuice Goes Hawaiian\" (\"Beetlejuice va alle Hawaii\").\nLa trama abbozzata principale sarebbe stata questa: i Deetz sarebbero partiti per una vacanza ai tropici e, a causa di un errore, vengono risvegliati degli spiriti maligni tribali. Beetlejuice sarebbe intervenuto per risolvere la situazione.\nPer il momento Smith sembra aver rifiutato l'offerta, cosa che aveva gi\u00e0 fatto prima di lui Jonathan Gems, sceneggiatore di \"Mars Attacks!\". Lo stesso Tim Burton, nonostante l'interesse iniziale del combinare un beach movie con l'espressionismo tedesco, ha declinato la proposta di dirigere un eventuale sequel. Nel 2010 Keaton e la Davis hanno affermato di essere interessati a partecipare al seguito.\nMusical.\nBeetlejuice \u00e8 un musical con musica e testi di Eddie Perfect e libretto di Scott Brown e Anthony King. Si basa sull'omonimo film del 1988: una coppia di defunti cerca di perseguitare i nuovi abitanti della loro ex casa e chiedere aiuto a un devoto fantasma bioesorcista di nome Betelgeuse (pronunciato \"Beetlejuice\"), che viene invocato pronunciando il suo nome tre volte.\nIl musical \u00e8 stato presentato in anteprima al National Theatre di Washington, DC, nell'ottobre 2018, prima dell'apertura a Broadway al Winter Garden Theatre il 25 aprile 2019. \u00c8 prodotto da Warner Bros. Theater Ventures (un'unit\u00e0 del proprietario del franchising Warner Bros.) .\nLuoghi delle riprese.\nIl film \u00e8 ambientato nella immaginaria contea di Winter River, nel Connecticut, ma in realt\u00e0 tutte le scene all'aperto sono state girate a East Corinth, un villaggio ancora esistente nella contea di Corinth, nel Vermont. Gli interni sono stati creati presso i Culver Studios di Culver City, in California. La casa dei Maitland \u00e8 stata costruita solo per le riprese e demolita appena il film \u00e8 stato ultimato. Le riprese principali sono iniziate l'11 marzo 1987.\nSeguito.\nNel 2013 Tim Burton e la Warner Bros. tornarono sul progetto di un \"Beetlejuice 2\", a cui si era gi\u00e0 pensato, confermando un possibile seguito del film.\nA gennaio 2014, il regista conferm\u00f2 che sarebbe tornato dietro la macchina da presa per il seguito del film, la cui data di uscita non \u00e8 stata ancora confermata. Nel 2014 erano in corso le trattative per portare nel seguito l'attrice Winona Ryder. Nel marzo 2016 Tim Burton avrebbe confermato Winona Ryder e Michael Keaton, ma nello stesso anno Tim Burton sment\u00ec le indiscrezioni sul seguito."}
{"id": "271707", "revid": "1652635", "url": "https://it.wikipedia.org/wiki?curid=271707", "title": "Elio (nome)", "text": "Origine e diffusione.\nNome dalla duplice origine, si tratta in primo luogo di una ripresa del nome di Elio, il dio greco del Sole (a cui fa riferimento anche il nome Eliodoro): in questo caso deriva, tramite il latino \"Helius\", dal greco \u1f2d\u03bb\u03b9\u03bf\u03c2 (\"H\u00e9lios\") che, tratto dall'omonimo sostantivo, vuol dire proprio \"Sole\", lo stesso significato dei nomi Sole, Sorin e Saul\u0117.\nIn secondo luogo, pu\u00f2 anche riprende il \"cognomen\" romano \"Aelius\" (femminile \"Aelia\"), portato dall'imperatore Adriano e quindi molto comune a parte dal II secolo; la sua origine \u00e8 incerta, forse etrusca o forse dal latino \"alius\", \"[un] altro\" (alcune fonti lo riconducono sempre al greco \u2018\u03b7\u03bb\u03b9\u03bf\u03c2, connessione categoricamente rifiutata da altre); da questo \"cognomen\" \u00e8 derivato, in forma patronimica, il nome Eliano.\nIn parte, \"Elio\" pu\u00f2 anche costituire un ipocoristico di altri nomi quali Aurelio, Cornelio e via dicendo. In Italia \u00e8 attestato su tutto il territorio, sostenuto anche dal culto di vari santi cos\u00ec chiamati. Esiste anche una forma femminile, \u00c8lia, che per\u00f2, per evitare confusione col nome biblico maschile El\u00eca, \u00e8 generalmente sostituita da Elina od Eliana.\nOnomastico.\nL'onomastico si pu\u00f2 festeggiare il 28 ottobre in memoria di sant'Elio, vescovo di Lione, oppure il 18 luglio in ricordo di sant'Elio, diacono e vescovo di Capodistria."}
{"id": "271711", "revid": "287204", "url": "https://it.wikipedia.org/wiki?curid=271711", "title": "Ferrante (nome)", "text": "Origine e diffusione.\nSi tratta di un nome medievale, portato da molti illustri membri del casato Gonzaga durante il periodo di dominazione spagnola in Italia (come Ferdinando I di Napoli, meglio noto come \"Ferrante I\" o \"Don Ferrante\"); molto probabilmente costituisce un adattamento dello spagnolo \"Fernando\", forma abbreviata di Ferdinando. \nNon \u00e8 tuttavia da escludere una parziale derivazione dal termine italiano \"ferro\", che \u00e8 alla base anche del nome Ferruccio; in particolare, pu\u00f2 richiamare il termine \"ferrante\", che indica una particolare colorazione grigia del manto dei cavalli. In qualche caso Ferrante \u00e8 stato adottato nelle comunit\u00e0 ebraiche, venendo usato per tradurre il nome biblico \"Barzilai\" (che significa appunto \"[fatto di] ferro\").\nReso ulteriormente celebre dal personaggio manzoniano di Don Ferrante, il marito di Donna Prassede, il nome viene utilizzato anche nell\"Euphues\" di John Lyly e ne \"La Certosa di Parma\" di Stendhal; in Italia \u00e8 attestato principalmente nel Centro-Nord, specie in Lombardia ed Emilia-Romagna per \"Ferrante\" e in Toscana per \"Ferrando/a\", ma la diffusione \u00e8 comunque scarsa.\nOnomastico.\nNessun santo ha mai portato il nome \"Ferrante\", che quindi \u00e8 adespota; l'onomastico si pu\u00f2 festeggiare il 1\u00ba novembre, giorno di Ognissanti, oppure in concomintanza con quello di Ferdinando."}
{"id": "271713", "revid": "47767", "url": "https://it.wikipedia.org/wiki?curid=271713", "title": "Rocco (nome)", "text": "Origine e diffusione.\nSi tratta di un nome di origine germanica, che probabilmente in origine costituiva un ipocoristico di altri nomi, comincianti con gli elementi \"hraban\" (\"corvo\", animale sacro nelle trib\u00f9 germaniche) o \"hroth\" (\"gloria\"). Altre fonti propongono una connessione a \"hrok\" (\"riposo\"), a \"hroc\" (dal significato incerto, forse \"gracchiare\", \"ruggire\", \"gridare\"), nonch\u00e9 a termini non germanici come il latino \"rocca\" (\"rocca\", \"fortezza\").\nDeve la sua diffusione alla devozione verso san Rocco, un pellegrino del 1300 di origine francese che mor\u00ec di peste a Voghera. Storicamente, il nome \u00e8 documentato in Italia sin dall'Alto Medioevo nelle forme \"Rochus\", \"Rocchus\", \"Rocho\" e \"Roccho\". Usato in tutta la penisola, \u00e8 maggiormente diffuso al Sud, specie in Sicilia; al di fuori dell'italiano \u00e8 invece poco usato. Ulteriore spinta alla sua diffusione \u00e8 stata data, di recente, dal film di Luchino Visconti \"Rocco e i suoi fratelli\".\nOnomastico.\nL'onomastico viene festeggiato il 16 agosto in memoria di san Rocco da Montpellier, patrono degli ammalati. Si ricorda con questo nome anche san Rocco Gonz\u00e1lez, gesuita paraguaiano e martire in Brasile, commemorato il 15 o il 17 novembre."}
{"id": "271717", "revid": "110157", "url": "https://it.wikipedia.org/wiki?curid=271717", "title": "Petronilla", "text": "Origine e diffusione.\nDeriva dal nome latino di et\u00e0 imperiale \"Petronilla\", un diminutivo del nome \"Petronia\"; l'etimologia \u00e8 incerta, deriva forse da , anche se viene accostato popolarmente al latino (\"petra\", \"pietra\" e quindi al nome Pietro).\nIn Inghilterra il nome ebbe notevole diffusione in passato; una sua forma dialettale contratta, \"Parnel\" o \"Pernel\", and\u00f2 largamente in disuso nel tardo Medioevo, quando divenne uno \"slang\" indicante una donna dai facili costumi, con alcune eccezioni, come la Cornovaglia, dove era ancora usata fino al XVIII secolo.\nOnomastico.\nL'onomastico si festeggia il 31 maggio in memoria di santa Petronilla, martire a Roma nel I secolo, invocata contro la febbre e considerata, secondo tradizioni successive, figlia di san Pietro. Con questo nome si ricordano anche un'altra santa Petronilla, badessa ad Aubeterre, il 24 ottobre, e una beata, badessa clarissa a Moncel (presso Beauvais), il 1\u00ba maggio."}
{"id": "271719", "revid": "47767", "url": "https://it.wikipedia.org/wiki?curid=271719", "title": "Zeno", "text": "Origine e diffusione.\nContinua il greco antico \u0396\u03ae\u03bd\u03c9\u03bd (\"Z\u00e9non\"), derivante da da \u0396\u1fc6\u03bd (\"Z\u00ean\"), la forma accusativa del nome Zeus (ossia \"di Zeus\", \"relativo a Zeus\"). In origine era, probabilmente, una forma abbreviata di vari nomi teoforici riferiti al dio greco Zeus, come Zenodoto (\"dato da Zeus\") o Zenodoro (\"dono di Zeus\"), Zenobio e Zenaide. Il significato viene talvolta interpretato come \"consacrato a Zeus\", \"sacerdote di Zeus\".\nIl nome era assai diffuso nell'antichit\u00e0, e venne portato da un certo numero di personaggi storici. In italiano \u00e8 giunto principalmente in due forme, \"Zeno\" (che continua direttamente il nominativo latino \"Zeno\") e \"Zenone\" (che deriva invece da casi obliqui come \"Zenonis\" e \"Zenonem\"); la sua diffusione \u00e8 sostenuta dal culto di vari santi, ma specialmente di san Zeno, patrono di Verona e di varie altre citt\u00e0. Oltre met\u00e0 delle occorrenze del nome sono attestate in Veneto ed Emilia-Romagna, le restanti sono disperse.\nOnomastico.\nL'onomastico si festeggia solitamente il 12 aprile (o il 21 maggio) in memoria di san Zeno, vescovo di Verona e martire sotto Gallieno. Con questo nome si ricordano diversi altri santi, frai quali, alle date seguenti:"}
{"id": "271721", "revid": "666668", "url": "https://it.wikipedia.org/wiki?curid=271721", "title": "Walter", "text": "Varianti.\nVarianti in altre lingue.\nData la comune origine di Walter e Gualtiero, qui sono riportate solo le forme in altre lingue affini a Walter; tutte le altre sono dettagliate nella voce Gualtiero (si noti che, nelle lingue dove non esiste tale distinzione, il nome \"Walter\" \u00e8 correttamente tradotto con la rispettiva forma del nome \"Gualtiero\", e viceversa).\nOrigine e diffusione.\nDeriva da un nome germanico attestato in varie forme, quali \"Waldhar\", \"Walthari\", \"Walthar\" e via dicendo; \u00e8 composto dalle radici \"walda\" (\"comandare\", \"potente\") e \"harja\" (\"esercito\") e pu\u00f2 essere interpretato come \"comandante dell'esercito\".\nSi tratta, in buona sostanza, di una variante del nome Gualtiero, giunta per\u00f2 in Italia successivamente, come ripresa del nome tedesco e inglese, sull'onda del successo dei romanzi di sir Walter Scott, autore, tra l'altro, dell'\"Ivanhoe\".\nOnomastico.\nL'onomastico si pu\u00f2 festeggiare in memoria di pi\u00f9 santi e beati, alle date seguenti:"}
{"id": "271723", "revid": "31092", "url": "https://it.wikipedia.org/wiki?curid=271723", "title": "480p", "text": ""}
{"id": "271726", "revid": "47767", "url": "https://it.wikipedia.org/wiki?curid=271726", "title": "Gerardo", "text": "Origine e diffusione.\nDeriva dal nome germanico \"Gerhard\", composto dai termini \"ger\" (o \"gaira\", \"lancia\") e \"hart\" (o \"hard\", \"hardu\", \"duro\", \"forte\"). Il significato \u00e8 interpretabile come \"forte con la lancia\", \"abile con la lancia\" o anche \"guerriero forte\".\nLatinizzato in forme quali \"Gherardus\" (direttamente dal tedesco \"Gerhard\") e \"Gerardus\" (dal francese \"G\u00e9rard\"), il nome Gerardo \u00e8 diffuso maggiormente nell'Italia meridionale, soprattutto in Campania, nelle provincie di Foggia e Potenza e nella Calabria settentrionale. La variante \"Gherardo\", invece, risulta pi\u00f9 comune nel centro-nord Italia, mentre l'ipocoristico \"Gaddo\" \u00e8 pi\u00f9 tipico della Toscana.\nSebbene foneticamente simile, va precisato che il nome Giraldo non consiste in una variante di \"Gerardo\", per quanto spesso i due nomi siano stati confusi l'uno con l'altro.\nOnomastico.\nL'onomastico si pu\u00f2 festeggiare in memoria di pi\u00f9 santi e beati, alle date seguenti:"}
{"id": "271732", "revid": "1429175", "url": "https://it.wikipedia.org/wiki?curid=271732", "title": "Gilberto", "text": "Origine e diffusione.\nDeriva dal nome germanico \"Gisilbert\", composto da \"gisil\" (o \"gisal\"), (\"pegno\", \"ostaggio\", da cui anche Gisella e Gisleno) e \"bertha\" (o \"beorht\", o \"beraht\"), \"famoso\", \"illustre\", \"brillante\", e significa quindi \"nobile ostaggio\" o \"nobile promessa\". Alcune fonti interpretano il primo elemento come \"freccia\", dandogli il significato complessivo di \"famoso lanciatore di frecce\".\nIl nome Gisberto potrebbe essere una variante di Gilberto, mentre il diminutivo inglese \"Gil\" pu\u00f2 anche avere altre origini.\nIn Italia la sua diffusione inizi\u00f2 tramite due tradizioni diverse: la prima longobardica, nella variante Ghisalberto (ormai rimasta in uso solo nel cognome Ghisalberti) e la seconda francone, tramite il francese antico \"Gilbert\"; \u00e8 inoltre possibile un'origine del nome dal francese antico \"Guillebert\", a sua volta dal germanico \"Williberht\" (l'italiano Viliberto).\nUno studio del 1980 ne rileva la diffusione in Italia principalmente al nord e in Toscana, mentre le forme Giliberto e Ciliberto risultano tipiche della Campania.\nVenne introdotto in Inghilterra dai normanni, e ivi divenne comune nel Medioevo; nel 1400 il nome, specialmente nella forma abbreviata \"Gib\", era un termine usato comunemente per riferirsi a un gatto maschio.\nOnomastico.\nL'onomastico si festeggia generalmente in memoria di san Gilberto di Sempringham, sacerdote inglese, fondatore dell'Ordine Gilbertino, commemorato il 4 febbraio. Sono comunque numerosi i santi che portano questo nome e tra gli altri si ricordano, alle date seguenti:"}
{"id": "271743", "revid": "41170254", "url": "https://it.wikipedia.org/wiki?curid=271743", "title": "Need for Speed Most Wanted", "text": ""}
{"id": "271744", "revid": "9323024", "url": "https://it.wikipedia.org/wiki?curid=271744", "title": "Need For Speed Underground 2", "text": ""}
{"id": "271748", "revid": "1758544", "url": "https://it.wikipedia.org/wiki?curid=271748", "title": "Paesi catalani", "text": "Paesi catalani (in catalano: \"Pa\u00efsos Catalans\") \u00e8 un termine utilizzato per indicare i territori abitati da catalanofoni, impiegato anche con connotazioni politiche oltre che linguistiche, tanto che il termine \u00e8 controverso sia all'interno che all'esterno di questa area.\nTerritori che compongono i Paesi catalani.\nAll'interno della Spagna essi sono:\nAl di fuori della Spagna:\nSecondo alcuni nazionalisti catalani, la nozione di Paesi catalani sarebbe da associare in senso politico anche alla \"nazione catalana\" stessa, rappresentata dalla bandiera detta Estelada.\nLa seguente tabella riassuntiva comprende tutti i territori attribuiti, da una fonte o dall'altra, ai \"Paesi catalani\":"}
{"id": "271750", "revid": "767487", "url": "https://it.wikipedia.org/wiki?curid=271750", "title": "Daredevil (film)", "text": "Daredevil \u00e8 un film del 2003 scritto e diretto da Mark Steven Johnson e basato sull'omonimo fumetto edito dalla Marvel Comics.\nIl cast del film comprende Ben Affleck nel ruolo del protagonista e Jennifer Garner nel ruolo di Elektra, premiata agli MTV Movie Awards 2003 come miglior performance rivelazione femminile. Michael Clarke Duncan e Colin Farrell interpretano i due antagonisti, il boss criminale Kingpin e l'assassino Bullseye.\nDal film \u00e8 stato tratto anche un videogioco, uscito esclusivamente per la piattaforma Game Boy.\n\"Daredevil\" \u00e8 uscito nelle sale degli Stati Uniti d'America il 14 febbraio 2003, mentre in quelle italiane il 4 aprile dello stesso anno.\nAl film segu\u00ec uno spin-off, \"Elektra\", distribuito nelle sale nel 2005.\nTrama.\nUn uomo vestito da diavolo rosso, braccato dalla polizia, \u00e8 aggrappato sulla cima di una chiesa e, indebolito dalle ferite subite in uno scontro, cade all'interno di essa e viene soccorso da un sacerdote, padre Everett. Costui \u00e8 amico dell'uomo ferito, l'avvocato non vedente Matt Murdock.\nMatt Murdock \u00e8 un ragazzo che vive a Hell's Kitchen, un quartiere di New York, e viene continuamente sbeffeggiato dai suoi coetanei. Suo padre Jack, un pugile decaduto, lo aveva cresciuto da solo dopo che la moglie li aveva abbandonati anni prima. La cosa che Jack pi\u00f9 desiderava era che il figlio diventasse dottore o avvocato, e che quindi non dovesse mai usare la violenza per sopravvivere.\nUn giorno, tornando da scuola, Matt vede suo padre, in un cantiere, mentre fa il suo secondo lavoro, quello di esattore di debiti per il boss locale. Scioccato, Matt fugge disperatamente tra i vicoli del cantiere: poco dopo viene investito da una fortuita fuoriuscita di liquido radioattivo, contenuto nei bidoni trattati nel cantiere stesso, che lo rende cieco all'istante. All'ospedale, Matt si accorge per\u00f2 che quell'incidente ha rafforzato gli altri suoi sensi: l'udito iper-sviluppato gli fornisce una sorta di \"senso radar\" grazie a cui riesce a orientarsi nello spazio come se fosse in grado di vedere. Matt non si perde d'animo, e potenzia questi suoi nuovi sensi acutissimi grazie a un allenamento ginnico di livello olimpionico nello stesso quartiere di Hell's Kitchen, divenuta ormai la sua palestra. Dopo un incontro di pugilato che avrebbe dovuto perdere, Jack viene ucciso, e sul suo corpo viene fatta cadere una rosa rossa, firma del suo assassino.\nPer mantenere la promessa fatta al padre, Matt studia legge e diventa un avvocato. Di giorno, in coppia con il socio Foggy Nelson, difende in tribunale solo clienti poco facoltosi e innocenti (riesce a capire se stanno affermando il vero oppure no percependo le variazioni del loro battito cardiaco grazie al suo udito eccezionale). Di notte, se la legge \"fallisce\", vi pone rimedio mascherandosi e utilizzando il suo bastone per ciechi, che diventa un'arma micidiale: diviene cos\u00ec il vigilante mascherato Daredevil, una leggenda metropolitana sulla quale indaga il giornalista Ben Urich. Daredevil inizia la sua battaglia contro Kingpin, il potente boss della malavita di tutta New York, e contro il suo spietato e sanguinario assassino Bullseye.\nMatt rimane costantemente solo, sebbene cerchi comunque di avere delle relazioni normali. Un giorno infatti conosce Elektra Natchios, esperta di arti marziali e figlia del miliardario greco Nikolas Natchios. Dopo un combattimento amichevole per la strada, i due iniziano a frequentarsi e si innamorano.\nDopo un ballo, Nikolas ed Elektra vengono inseguiti da Bullseye. Il cecchino uccide le guardie del corpo, ma viene fermato da Daredevil con il quale ha uno scontro; Bullseye riesce a sottrarre il bastone al vigilante e lo lancia trafiggendo il miliardario in pieno petto. Elektra, sconvolta, non ha assistito allo scontro e pensa che l'assassino sia proprio il supereroe mascherato: desiderosa di vendetta, scova Devil e lo affronta riuscendo a ferirlo, ma solo perch\u00e9 egli non vuole farle del male. Prima di ucciderlo per\u00f2, gli toglie la maschera e scopre che in realt\u00e0 \u00e8 il suo amato Matt. Capisce di aver fatto un terribile errore, ma ormai \u00e8 troppo tardi: Bullseye, arrivato sul posto, ingaggia un combattimento con Elektra e la ferisce a morte.\nDopo che Elektra muore tra le sue braccia, il ferito Daredevil braccato dall'assassino riesce a prendere rifugio in chiesa (si ritorna cos\u00ec alla scena iniziale) e a chiedere a padre Everett di chiamare la polizia. Inizia quindi a combattere contro Bullseye, che lo raggiunge: durante lo scontro, il sicario dalla mira infallibile gli rivela che Kingpin \u00e8 il miliardario Wilson Fisk, che ha il vizio di lasciare una rosa rossa accanto al cadavere delle sue vittime. Matt capisce cos\u00ec che Kingpin \u00e8 la stessa persona che uccise suo padre anni prima. Intanto i poliziotti, arrivati sul luogo, cercano invano di entrare nell'edificio. Grazie al suo super-udito, Devil si accorge di una pallottola esplosa da un cecchino della polizia contro di loro e si sposta quel tanto che basta per fare in modo che il colpo ferisca il sicario alle mani: successivamente lo scaraventa fuori dalla vetrata della chiesa, dove precipita sull'auto di Ben Urich, fratturandosi molte ossa ma rimanendo in vita.\nMatt ha ancora un conto in sospeso: affrontare Kingpin. Raggiunto il suo palazzo, i due ingaggiano una lotta che dimostra quanto Kingpin sia molto pi\u00f9 forte di lui, ma grazie ai suoi sensi portentosi Matt riesce a mettere fuori combattimento il boss spezzandogli le ginocchia. Invece di ucciderlo, cosa che Kingpin stesso si aspetta, Matt lo lascia vivo, fiducioso che la giustizia far\u00e0 il suo corso.\nAlcuni giorni dopo, Matt trova un amuleto in braille sul tetto dove lui ed Elektra si erano baciati la prima volta e capisce che molto probabilmente la sua amata non \u00e8 morta come pensava. Intanto Ben Urich ha scoperto la vera identit\u00e0 dell'eroe, e si appresta a scrivere un articolo in cui la rivela, ma poi decide di cancellarlo, ritenendo che mantenere il segreto sia la cosa giusta. Matt continuer\u00e0 ad essere Daredevil, vigilando ogni notte la citt\u00e0.\nMentre la voce fuori campo di Matt racconta l'epilogo della storia, viene mostrato Bullseye in un letto d'ospedale, che, nonostante sia completamente ingessato, riesce ad infilzare una fastidiosa mosca lanciandole una siringa.\nProduzione.\nI diritti del personaggio furono venduti alla Twentieth Century Fox. Successivamente passarono alla Walt Disney Pictures; il progetto fu poi piazzato alla Columbia Pictures. I Marvel Studios misero al lavoro Chris Columbus e Carlo Carlei sulla sceneggiatura con l'intenzione di avere il primo come regista; successivamente la Columbia Pictures cedette i diritti del personaggio alla Regency Enterprises con distribuzione Twentieth Century Fox.\nMark Steven Johnson fu scelto come sceneggiatore e regista nel 2001; la sua sceneggiatura fu elogiata da Kevin Feige che la defin\u00ec la migliore mai arrivata nei Marvel Studios, dal produttore Gary Foster, che la defin\u00ec pi\u00f9 orientata sui personaggi e pi\u00f9 oscura dei precedenti film tratti da fumetti, e da Harry Knowles.\nLe riprese si sono svolte dal marzo 2002 al 6 agosto 2002 a Burbank, Downey, Los Angeles, New York e Santa Clarita.\nCast.\nCameo.\nNel film appaiono numerosi cameo:\nEdizioni home video.\nIl film \u00e8 stato distribuito in DVD dalla 20th Century Fox a partire dal 23 luglio 2003, mentre in Italia dal 9 settembre 2003. Il film \u00e8 stato presentato sul mercato con i seguenti contenuti speciali:\nDirector's Cut.\nIl 30 novembre 2004 (il 6 aprile 2005 in Italia) \u00e8 stata messa in commercio l'edizione in DVD \"Daredevil Director's Cut\", che consta di 30 minuti in pi\u00f9 rispetto alla versione cinematografica, con diverse scene inedite e vari temi del film approfonditi. La versione cinematografica aveva ottenuto il PG 13 (\"parents strongly cautioned\": vietato ai minori di 13 anni non accompagnati dai genitori); la \"Director's Cut\", invece, \u00e8 bollata \"R\" (\"restricted\": vietato ai minori di 17 anni non accompagnati dai genitori).\nIn questa nuova versione viene sviluppata una sottotrama completamente assente nella versione cinematografica, con protagonisti il rapper Coolio nei panni di Dante Jackson, incriminato di omicidio e difeso da Matt Murdock in aula di tribunale, e Jude Ciccolella nei panni di Robert McKensie, un poliziotto corrotto; la director's cut ha ottenuto un maggior riscontro positivo in confronto alla versione da sala, in quanto l'approfondimento di alcuni personaggi ed il tono leggermente pi\u00f9 serio rendono il film pi\u00f9 godibile e fedele al suo materiale d'origine.\nQuesta versione \u00e8 stata messa sul mercato con i seguenti contenuti speciali:\nColonna sonora.\n\"Daredevil: The Album\".\nLa colonna sonora del film, intitolata \"Daredevil: The Album\", \u00e8 stata distribuita dalla Wind-up Records a partire dal 4 marzo 2003.\n\"Daredevil (Original Motion Picture Score)\".\nLo score del film \u00e8 stato composto da Graeme Revell.\nAccoglienza.\nCritica.\nIl film ha ricevuto critiche miste dalla critica cinematografica. L'aggregatore di recensioni Rotten Tomatoes riporta una percentuale di gradimento del 44% basandosi su 223 recensioni.\nIncassi.\nLa pellicola ha incassato negli Stati Uniti d'America , mentre nelle sale italiane ."}
{"id": "271768", "revid": "22475", "url": "https://it.wikipedia.org/wiki?curid=271768", "title": "Mnemotecnica", "text": "La mnemotecnica \u00e8 l'insieme di regole e metodi adoperati per memorizzare rapidamente e pi\u00f9 facilmente informazioni difficili da ricordare. Le mnemotecniche sfruttano la naturale capacit\u00e0 dell'essere umano di ricordare le informazioni se sono trasformate in immagini o storie, o associate ad eventi paradossali o ad emozioni consentendo quindi di aumentare la capacit\u00e0 naturale della memoria umana.\nSono state usate fin dall'antichit\u00e0 dai grandi oratori perch\u00e9 consentono, senza l'ausilio della lettura, di svolgere un discorso articolato precedentemente preparato. Nei metodi di apprendimento moderni l'utilizzo delle tecniche mnemoniche \u00e8 tenuto poco in considerazione. Tuttavia \u00e8 possibile venire a conoscenza di alcuni sistemi che consentono di applicare le mnemotecniche allo studio.\nStoria.\nIl nome deriva dalla dea greca Mnemosine, la memoria, madre delle Muse che proteggono l'arte e la storia. La dea memoria d\u00e0 a poeti e saggi la capacit\u00e0 di tramandare il passato, e conferisce una forma di immortalit\u00e0 agli uomini le cui gesta vengono ricordate. Le tecniche di memorizzazione erano molto importanti prima della diffusione dell'alfabetizzazione, poich\u00e9 la conoscenza e la tradizione culturale venivano tramandate oralmente.\n\u00c8 nel \"De oratore\" che Cicerone racconta la leggenda di Simonide di Ceo, l'inventore dell'arte della memoria: Simonide, sfuggito miracolosamente al crollo di una sala in cui si trovava a banchettare con altri invitati, seppe identificare i corpi dei vari commensali, resi irriconoscibili dalle ferite, ricordandosi del posto che occupavano a tavola. Da questo evento Simonide ricav\u00f2 l'importanza dell'ordine e delle immagini per la memoria:\nQuesta metafora dei luoghi come tavolette di cera e delle immagini come lettere dell'alfabeto \u00e8 anche presente sia nella \"Rhetorica ad Herennium\" dello pseudo-Cicerone che nell\"'Institutio oratoria\" di Quintiliano, e definisce in modo inequivocabile la caratteristica essenziale dell'arte della memoria: un uso di luoghi e di immagini che tenga conto di un certo ordine. \u00c8 lo stesso Cicerone a spiegarci il senso di questa arte particolare e a chiarire quelli che sarebbero i suoi fondamenti ultimi:\nDunque \u00e8 per queste ragioni che Cicerone ritiene che noi faremmo bene a cercare di utilizzare immagini e figure concrete per rappresentarci idee astratte ed invisibili, affinch\u00e9 ci sia possibile ricordarci di queste ultime con una maggiore facilit\u00e0 e rapidit\u00e0. Le immagini, chiariscono tutti e tre gli autori citati, possono essere valide per ricordare sia \u201ccose\u201d (\"res\", cio\u00e8 idee, concetti) sia \u201cparole\u201d (\"verba\"), e risultano quindi utili sia al momento del ritrovamento degli argomenti (\"inventio\"), sia a quello dell'adattamento delle parole alle cose scoperte (\"elocutio\"). Per quanto riguarda poi le indicazioni che danno i tre autori a proposito dei luoghi e delle immagini, esse sono piuttosto varie e poco precise: la caratteristica principale che questi devono avere \u00e8 quella della chiarezza, della semplicit\u00e0 e dell'ordine, dal momento che luoghi ed immagini devono essere visti immediatamente dagli \u201cocchi dell'immaginazione\u201d. Allora per i luoghi si potranno utilizzare spazi aperti o chiusi, case o piazze; per le immagini animali, oggetti, persone, statue...\nParticolarmente interessanti a questo proposito sono le indicazioni date dall'autore dell'\"Ad Herennium\", il quale consiglia la creazione di \u201cimmagini agenti\u201d (\u00abagentes imagines\u00bb), immagini che cio\u00e8 facciano un qualche effetto per la loro bruttezza o bellezza, comicit\u00e0 o oscenit\u00e0, e risultino in questo modo pi\u00f9 memorabili. E dicendo queste cose l'autore dell'\"Ad Herennium\" pensa soprattutto ad immagini umane che con le loro azioni ed con i loro atteggiamenti possano meravigliare, intimorire, divertire. D'altronde Cicerone consiglia in particolare all'oratore l'uso di maschere e di personaggi teatrali, in quanto particolarmente efficaci al fine di ricordare il pi\u00f9 rapidamente possibile determinati concetti ed idee:\nTecniche.\nLa tecnica dei loci.\nDal latino \"loci\", luoghi. Si posizionano le nozioni da ricordare collegandole mentalmente (in modo bizzarro) ad oggetti di un luogo familiare.\nPer applicare correttamente questa tecnica, anche nota come \"palazzo della memoria\", \u00e8 opportuno richiamare alla mente dei \"luoghi che conosciamo molto bene\", come potrebbe essere la nostra abitazione, una via che percorriamo tutti i giorni o un qualsiasi altro posto, che non solo ci sia familiare, ma di cui ricordiamo anche i minimi particolari.\nI luoghi che scegliamo per impiegare questo tipo di tecnica devono avere, possibilmente, \"molti vani\", cos\u00ec da poter collocare in ciascuno una parte del discorso o dell'informazione che vogliamo ricordare. L'immaginazione in questa tecnica \u00e8 importante poich\u00e9 dovremo richiamare alla mente la via che abbiamo scelto o la casa di cui vogliamo servirci.\nStabilito il luogo, occorre ora individuare nel testo che vogliamo ricordare le \"parole chiave\". Fatta questa operazione, immaginiamo di posizionarci nella prima tappa del nostro tragitto, la prima parola chiave che abbiamo individuato; se invece avessimo scelto di utilizzare le stanze di una casa per memorizzare il discorso, dovremo suddividere ciascuna stanza in 4 porzioni, corrispondenti a ciascun angolo, in cui andremo a collocare, virtualmente, la parola chiave.\nPer rendere pi\u00f9 vivido il ricordo, \u00e8 buona norma far interagire la parola chiave con gli oggetti che sono collocati nella stanza: cos\u00ec, se devo ricordare la parola \"procedura interistituzionale\", e la colloco virtualmente nel primo angolo della mia camera in cui si trova la scrivania con il mio pc, posso immaginare di trovare questa parola scritta in carattere Tahoma, grassetto, con colore viola, sullo schermo del mio computer.\nRipetiamo quindi tutte queste operazioni, con tutte le parole chiave che abbiamo individuato nel discorso, \"spostandoci\" da una stanza all'altra nella casa o da un punto ad un altro della via che abbiamo deciso di percorrere, quando il discorso passa alla trattazione di un \"argomento differente\".\nImagines Agentes.\nLe imagines agentes si possono definire come una \u201cscenetta\u201d composta da una sequenza di immagini non troppo lunga (in cui un attore compie un gesto, un atto su un oggetto o su un altro attore che ha per\u00f2 funzione di oggetto) che la nostra mente allestisce nei luoghi del teatro della memoria. La prima applicazione di tale pratica \u00e8 abbastanza ovvia: \u00e8 sufficiente sintetizzare un insieme coerente di concetti, una tesi, una teoria ecc. in un piccolo numero di parole chiave, associare ad esse delle immagini e farle interagire in una o pi\u00f9 imagines agentes. Esse sono gi\u00e0 di per s\u00e9 delle mnemotecniche; crearsi delle imagines agentes di ci\u00f2 che vogliamo ricordarci, meglio se poste in un luogo del nostro teatro ma non obbligatoriamente, garantisce una buona presa mnestica dei pensieri.\nLa conversione fonetica.\nLa conversione fonetica \u00e8 una tecnica inventata dal matematico tedesco Stanislaus Mink von Wennsshein e divulgata da Leibniz. Permette di memorizzare dei numeri, associando ad ogni cifra un suono particolare. In tal modo si crea una corrispondenza fra i numeri da 0 a 9 e le consonanti dell'alfabeto; ovviamente, considerato che esistono pi\u00f9 consonanti che numeri, le corrispondenze sono tra una cifra e pi\u00f9 consonanti raggruppate per assonanza. Poich\u00e9, infatti, i numeri non sono semplici da ricordare in quanto entit\u00e0 astratte, con l'ausilio della tecnica della conversione fonetica si traducono anzitutto i numeri in parole e ad ognuna di esse si associa immediatamente l'immagine corrispondente. Nel dettaglio:\nPer convertire una parola in un corrispondente numerico (e viceversa) vanno rispettate alcune regole:\nRiportiamo un esempio di casellario numerico dei primi 99 numeri:\nLo schedario alfanumerico.\n\u00c8 una complessa elaborazione della conversione fonetica, creata per ricordare elenchi di informazioni strutturate a capitoli o sezioni.\nConsiste di fatto nel trasformare il concetto che si vuole memorizzare in una immagine, o una sequenza, o una struttura pi\u00f9 complessa, e associarla ad una seconda che le dia un ordinamento.\nSe ad esempio volessimo memorizzare delle costanti matematiche in ordine potremmo procedere come segue:\nPer rendere la tecnica efficace \u00e8 fondamentale che il collegamento mentale sia creato seguendo tre criteri che si possono riassumere nell'acronimo P.A.V.: Paradosso, Azione, Vivido. Quindi dovremo immaginare una sequenza in movimento (azione) in cui succedono cose paradossali (paradosso) e che siano per noi vivide (vivide). L'esempio precedente allora potrebbe essere meglio associato come segue: Mentre bevo il t\u00e8 (caldo, dolce, fruttato), sento un forte dolore al labbro che inizia a sanguinare e mi accorgo che ho un amo incastratoci dentro (fa male, sangue nel t\u00e8). Sento l'amo che tira, infatti \u00e8 legato a un filo, e per liberarmi seguo il filo e, in fondo, trovo una trottola (vorticante, colorata, enorme, che salta e mi colpisce).\nUn'immagine cos\u00ec costruita resta molto pi\u00f9 facilmente impressa nel tempo proprio perch\u00e9 colpisce.\n\u00c8 possibile memorizzare qualsiasi cosa, non solo le traduzioni fonetiche dei numeri, a patto di trovare prima una immagine che rappresenti ci\u00f2 che ci interessa. Con le parole pi\u00f9 complesse si ricorre alla suddivisione: \"filosofia\" diventa ad esempio \"filo\" (un amico detto Filo o l'oggetto) e \"Sofia\" (un'amica o anche la citt\u00e0). Per la memorizzazione di frasi pi\u00f9 ampie bisogna ricorrere all'utilizzo di parole chiave, poich\u00e9 l'esercizio stesso della costruzione del collegamento \u00e8 molto pi\u00f9 efficace di qualsiasi altra memorizzazione auditiva.\nEstensioni della tecnica:"}
{"id": "271785", "revid": "3831", "url": "https://it.wikipedia.org/wiki?curid=271785", "title": "Folco di Gerusalemme", "text": ""}
{"id": "271793", "revid": "123887696", "url": "https://it.wikipedia.org/wiki?curid=271793", "title": "Tissotropia", "text": "La tissotropia o tixotropia \u00e8 la propriet\u00e0 di alcuni fluidi pseudo-plastici di variare la loro viscosit\u00e0 quando vengono sottoposti a sollecitazioni di taglio oppure nel caso di lunghi periodi di quiete o sottoposti a movimenti peristaltici. In queste condizioni il fluido pu\u00f2 passare dallo stato di grasso pastoso quasi solido a quello di liquido o, pi\u00f9 in generale, da quello di gel a quello di liquido.\nLa tissotropia \u00e8 anche il nome del processo di trasformazione isotermica reversibile sol-gel. La curva rappresentativa della trasformazione di andata nel piano del reogramma \u00e8 diversa da quella del ritorno (che avviene a velocit\u00e0 di taglio nulla): quest'ultima appare traslata verso sinistra rispetto alla prima poich\u00e9 la struttura molecolare del fluido raggiunge le condizioni iniziali con una consistenza diversa, il processo \u00e8 quindi temporaneamente irreversibile. Questo non accade con i fluidi newtoniani poich\u00e9 al cessare dell'azione di taglio ritornano allo stato iniziale seguendo a ritroso la curva di trasformazione nel piano del reogramma e operando quindi una trasformazione reversibile.\nDettagli sulla trasformazione.\nLa tissotropia pu\u00f2 spiegarsi come una trasformazione gel-sol reversibile e isoterma in cui quando l'azione delle forze di taglio viene a mancare si riforma la struttura che rende consistente il materiale. I sistemi tissotropici mostrano una struttura reticolata instabile, formata dai numerosi punti di contatto di particelle asimmetriche. Quando il materiale \u00e8 in quiete la struttura riesce a conferirgli rigidit\u00e0 paragonabile a quella del gel. Quando lo si sottopone a forze di taglio la struttura si frantuma via via poich\u00e9 diminuisce il numero dei punti di contatto fra le particelle asimmetriche ed esse iniziano ad allinearsi verso la direzione di efflusso; a questo punto la viscosit\u00e0 diminuisce progressivamente e la sostanza inizia a passare dallo stato di gel a quello liquido.\nCessata l'azione di taglio, la struttura reticolata si ricostituisce grazie al moto browniano delle particelle in gioco, senza per\u00f2 seguire a ritroso il cammino reologico. I reogrammi dei sistemi tissotropici sono anche funzione dalla velocit\u00e0 di variazione delle forze di taglio e del tempo di durata dell'intero processo. Questo pu\u00f2 complicare il quadro e sfociare in variazioni della viscosit\u00e0 a riposo se il fluido giace in quiete per lunghi periodi.\nEsempi.\nTra le sostanze comuni la salsa ketchup \u00e8 forse la pi\u00f9 nota a manifestare questa propriet\u00e0. Quando il contenitore \u00e8 immobile la salsa appare di consistenza quasi solida, molto viscosa; quando invece si agita la bottiglietta essa diviene in pochi secondi molto fluida, quasi liquida, e fuoriesce con facilit\u00e0 dall'ugello. Anche la margarina gode di questa propriet\u00e0 seppur in forma minore. Altro esempio quotidiano pu\u00f2 essere dato dai fluidi in uscita da un orifizio come la bocca di un tubetto: alcuni quando fluiscono da un tubo conservano diametro uguale a quello dell'orifizio, altri (ad esempio i mastici al silicone) invece si espandono.\nCi\u00f2 perch\u00e9 le tensioni interne dei fluidi viscosi ed elastici si liberano quando fuoriescono dall'orifizio e causano espansione poich\u00e9 le molecole forzate ad attraversare il foro d'uscita si allineano e appena fuoriuscite riassumono la disposizione iniziale ed espandono. Nel settore industriale le sostanze tissotropiche sono impiegate in numerosi campi tra cui la preparazione di vernici che al pennello si presentano liquide e facili da stendere ma che al cessare dell'azione tagliente operata dalle setole del pennello solidificano con rapidit\u00e0 e senza gocciolare.\nAnche i processi di confezionamento devono considerare le propriet\u00e0 tissotropiche del prodotto: una sospensione potrebbe evidenziare caratteristiche reopressiche durante l'inflaconamento, con difficolt\u00e0 di riempimento e dosaggio. Ad esempio la liquefazione del sangue di San Gennaro \u00e9 spiegata presupponendo che la teca di vetro che secondo la tradizione contiene il sangue del martire sia riempita con una sostanza tissotropica: tre ricercatori italiani, Luigi Garlaschelli, Franco Ramaccini, Sergio Della Sala hanno riprodotto una sospensione colloidale di idrossido ferrico con ioni di sodio e cloro avente un comportamento tissotropico molto simile al fluido contenuto nella teca di San Gennaro.\nAltri esempi di comportamenti tissotropici pi\u00f9 complessi.\nNella farmaceutica la tissotropia \u00e8 molto importante. I reogrammi delle sostanze farmacologiche tissotropiche mostrano per\u00f2 andamenti assai pi\u00f9 complessi: le curve dei cicli d'isteresi presentano cuspidi dovute a variazioni strutturali. Un interessante esempio \u00e8 dato dalla vaselina, un gel d'idrocarburi liquidi immersi in matrice d'idrocarburi solidi microcristallini. La vaselina mostra flusso plastico con soglia di scorrimento e ciclo d'isteresi che palesano caratteristiche tissotropiche.\nIn particolare, la rottura tissotropica della vaselina \u00e8 pi\u00f9 lenta della trasformazione gel-sol di altre sostanze tissotropiche pi\u00f9 fluide. Alle basse velocit\u00e0 il suo reogramma mostra andamento curvilineo gobboso che riflette la sua composizione: infatti \u00e8 una miscela di paraffine lineari, ramificate e cicliche e le sue propriet\u00e0 reologiche dipendono dalle quantit\u00e0 relative di tali elementi. Essi variano con la sua origine, con il trattamento subito e con il grado di purificazione e di raffinazione. Via via che aumenta la velocit\u00e0 di taglio le paraffine a catena lineare si orientano verso la direzione di efflusso, mentre le ramificate e le cicliche resistono all'allineamento e riescono a conservare la struttura del gel. Quando la velocit\u00e0 di taglio aumenta si ha l'ulteriore allineamento delle paraffine e la rottura della struttura di gel; scompare cos\u00ec l'andamento sinuoso nel loro reogramma e diminuisce la viscosit\u00e0.\nQuesto \u00e8 necessario negli unguenti: quando si applica vaselina sulla pelle la forza di taglio data dall'azione dello spalmare distrugge la struttura a gel e facilita la spalmabilit\u00e0. La tissotropia \u00e8 necessaria in numerosi preparati farmaceutici liquidi che devono potersi versare o spalmare mantenendo per\u00f2 buona consistenza all'interno del loro contenitore. Per esempio una sospensione tissotropica ben formulata non deve sedimentare nella bottiglietta ma deve tuttavia fluidificarsi in seguito ad agitazione e restare tale per il tempo necessario al prelievo e all'assunzione, poi dovr\u00e0 riacquistare in fretta la sua consistenza iniziale. Siffatto comportamento \u00e8 necessario per emulsioni, lozioni e creme."}
{"id": "271795", "revid": "2176804", "url": "https://it.wikipedia.org/wiki?curid=271795", "title": "Vangelo secondo Matteo", "text": "Il Vangelo secondo Matteo (in greco: ) \u00e8 uno dei quattro vangeli canonici del Nuovo Testamento e uno dei tre vangeli sinottici. Narra della vita e del ministero di Ges\u00f9: ne descrive la genealogia, la nascita virginale e l'infanzia, il battesimo e la tentazione, il ministero di guaritore e predicatore in Galilea, il viaggio e l'ingresso a Gerusalemme, seguito dalla cacciata dei venditori dal Tempio e, infine, la crocifissione, la morte, la sepoltura e la risurrezione.\nDescrizione.\nLa tradizione cristiana attribuisce la composizione del vangelo a Matteo, uno degli apostoli di Ges\u00f9. A partire dal XVIII secolo, i biblisti hanno sempre pi\u00f9 frequentemente messo in discussione la tradizione, e la maggior parte degli studiosi moderni ritiene che Matteo non scrisse il vangelo che porta il suo nome; l'autore \u00e8 comunemente identificato con un anonimo cristiano che scrisse, verso la fine del I secolo, un testo in greco, oppure in aramaico o in ebraico. La ricostruzione ampiamente prevalente tra gli esegeti biblici moderni \u00e8 che l'autore del \"Vangelo secondo Matteo\", come pure quello del \"Vangelo secondo Luca\", abbia usato come fonte la narrazione del \"Vangelo secondo Marco\" per la vita e la morte di Ges\u00f9, insieme alla fonte Q per i suoi detti; una ricostruzione che ha avuto minore consenso tra gli studiosi vuole che \"Matteo\" sia stato il primo vangelo ad essere scritto, che sia stato usato per la stesura di \"Luca\" e che \"Marco\" sia il risultato dell'unione di \"Matteo\" e \"Luca\".\nDei quattro vangeli canonici, \"Matteo\" \u00e8 quello pi\u00f9 vicino all'Ebraismo del I secolo; una caratteristica di questo vangelo, ad esempio, \u00e8 che si sottolinea ripetutamente come Ges\u00f9 soddisfacesse le profezie ebraiche; gli studiosi concordano sul fatto che l'autore di \"Matteo\" fosse un giudeo cristiano, piuttosto che un gentile. L'autore ha disposto gli insegnamenti di Ges\u00f9 in cinque sezioni: il sermone della montagna (5-7), il discorso della missione (10), la raccolta di parabole (13), le istruzioni per la comunit\u00e0 (18) e infine gli insegnamenti sul futuro (24-25). Similmente agli altri due vangeli sinottici e a differenza del \"Vangelo secondo Giovanni\", in \"Matteo\" Ges\u00f9 parla pi\u00f9 del Regno dei Cieli che di se stesso, e insegna principalmente attraverso brevi parabole o detti piuttosto che con lunghi discorsi. Il racconto della nascita, con l'omaggio dei saggi, la fuga in Egitto e la strage degli innocenti, non ha paralleli negli altri vangeli ed \u00e8 differente dal corrispondente racconto in \"Luca\".\nTra le peculiarit\u00e0 del \"Vangelo secondo Matteo\" c'\u00e8 il racconto dell'incarico dato da Ges\u00f9 a Pietro apostolo, che ha avuto una grossa influenza nei secoli successivi. Include molto materiale sugli insegnamenti di Ges\u00f9, e si distingue per l'ampio uso di citazioni dell'Antico Testamento e per l'attenzione alla comunit\u00e0 giudeo-cristiana, ma anche per affermazioni considerate anti-ebraiche. Si tratta anche dell'unico vangelo che menziona la Chiesa (\"ecclesia\"); Ges\u00f9 ne cita l'autorit\u00e0 e invita i propri discepoli a praticare il perdono (18). \"Matteo\" possiede una prosa ritmica e spesso poetica; tra i sinottici \u00e8 quello pi\u00f9 adatto alla lettura pubblica, e probabilmente anche il pi\u00f9 noto: integrando la narrazione degli insegnamenti di \"Marco\" con la sua peculiare enfasi sulla Chiesa, \"Matteo\" \u00e8 stato il vangelo pi\u00f9 popolare, quando i canonici circolavano separatamente.\nComposizione.\nDatazione.\nL'anno di composizione del vangelo non \u00e8 noto con precisione. Sebbene sia di recente emersa una tendenza a datare il vangelo prima del 70, la maggioranza degli studiosi data questo vangelo tra il 70 e la fine del I secolo. L'opera deve essere stata composta entro la fine del primo secolo, perch\u00e9 le opere di Ignazio di Antiochia, in particolare la lettera agli Smirnesi (107-110), presuppongono la lettura del Vangelo di Matteo e presentano forti indizi \u00abper la sua conoscenza delle lettere paoline e del \"Vangelo di Marco\"\u00bb. Lo stesso autore della Didach\u00e9 (scritta intorno al 100) mostra a sua volta di conoscere questo vangelo\nDopo il 70.\nA favore della datazione maggioritaria, che vuole la composizione del vangelo successiva al 70, \u00e8 stato rilevato che, poich\u00e9 nel \"Vangelo secondo Matteo\" Ges\u00f9 sembra fare riferimento alla distruzione di Gerusalemme, la sua stesura debba essere successiva all'assedio di Gerusalemme e la sua conseguente distruzione per opera dei Romani, nell'anno 70. A sostegno di questa tesi, confortata anche dalla diffusa ipotesi di dipendenza dal \"Vangelo secondo Marco\" (datato attorno al 70), si evidenzia inoltre come il contesto rifletta gi\u00e0 una divisione tra la chiesa e la sinagoga.\nPrima del 70.\nDiversi studiosi sostengono comunque una data antecedente al 70. Questi autori evidenziano come il riferimento alla sorte del tempio non sia chiaro e come siano invece presenti numerosi passaggi nei quali l'evangelista sembra presupporre l'esistenza del tempio nel momento in cui scrive. Il vangelo potrebbe quindi essere stato scritto nel decennio 60-70, quando \u00e8 peraltro pi\u00f9 probabile che l'apostolo fosse ancora attivo. Una datazione prima del 70 \u00e8 infatti generalmente preferita da coloro che ritengono che il vangelo sia stato composto da Matteo apostolo; tra questi uno dei pi\u00f9 famosi \u00e8 John Wenham, tra i maggiori sostenitori della ipotesi agostiniana. L'esegeta Francesco Spadafora ha analizzato la dipendenza della Prima lettera ai Tessalonicesi di Paolo di Tarso (scritta nel 50-51) dai capitoli 23 e 24 del vangelo di Matteo, ne conclude che il vangelo di Matteo precedette le due epistole paoline ai Tessalonicesi. Concorda il biblista Bernard Orchard, che data il vangelo tra il 40 e il 50. Una testimonianza circa la datazione di Matteo antecedente al 70 proviene anche da due codici georgiani del X e XI secolo, trascritti nel monastero della Santa Croce di Gerusalemme. \u00c8 lo storico G\u00e9rard Garitte a spiegare che i codici, datati al 902 e al 1074, riferiscono la notizia che il vangelo secondo Matteo fu scritto otto anni dopo l'Ascensione di Ges\u00f9, il vangelo di Marco 11 anni dopo, Luca 15 anni dopo e Giovanni 32 anni dopo.\nIl biblista francese Jean Carmignac, analizzando nelle lingue semitiche il problema sinottico, propone una datazione dell'originale aramaico o ebraico verso il 45 e della traduzione greca (quella pervenutaci) intorno all'anno 50.\nAutore.\nIl testo \u00e8 anonimo, in quanto non presenta il nome dell'autore.\nLa tradizione cristiana antica attribuisce a Matteo apostolo la composizione dell'omonimo vangelo, risalendo agli scritti di Papia di Ierapoli, nella prima met\u00e0 del II secolo, il quale afferm\u00f2 che Matteo raccolse i detti di Ges\u00f9 scrivendoli nella lingua degli Ebrei; non risulta siano mai stati proposti altri autori.\nA partire dal XVIII secolo gli esegeti biblici hanno messo in discussione la possibilit\u00e0 che Matteo abbia scritto questo vangelo. Allo stato attuale non ci sono evidenze sufficienti per attribuire la redazione finale del testo a Matteo o a un altro autore, ma la maggior parte degli studiosi moderni preferisce comunque attribuire \"Matteo\" a un anonimo cristiano che scrisse verso la fine del I secolo. Secondo Gerd Theissen, ad esempio, il testo attuale non sarebbe opera di Matteo, ma ritiene possibile che una delle fonti utilizzate per la sua stesura, la fonte Q, possa essere ricondotta all'apostolo. Gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) ritengono comunque che la fonte Q, cos\u00ec come il vangelo attribuitogli, non sia identificabile con l'apostolo Matteo: \"Alcuni hanno perfino proposto di identificare la fonte Q (raccolta soprattutto di \u00abparole\u00bb di Ges\u00f9) con Matteo, del quale Papia dice che ha messo in ordine i \u00abdetti\u00bb del Signore. Ma Papia usa la stessa espressione per indicare Marco (cf anche il titolo della sua opera) e nulla permette di pensare che il Matteo di cui parla abbia contenuto solo dei logia [detti di Ges\u00f9]\".\nGli esegeti della Bibbia CEI (nella sua versione del 2008) ritengono possibile che un primo nucleo del Vangelo di Matteo (forse la fonte del Vangelo di Marco o la fonte Q) sia stato scritto in aramaico tra il 40 ed il 50, ma che la versione giunta a noi sia una redazione greca, scritta attingendo dal Vangelo di Marco.\nHoward Clark Kee ricorda invece come gli insegnamenti e i detti di Ges\u00f9 furono tramandati oralmente finch\u00e9 non furono infine messi per iscritto; questa teoria \u00e8 in parte basata sul \u00abfatto che altri scritti cristiani, pi\u00f9 tardi, includono detti attribuiti a Ges\u00f9 che ricordano quelli inclusi nei vangeli, ma per i quali non vi sono equivalenti\u00bb. Poich\u00e9 l'attribuzione \u00e8 molto antica e poich\u00e9 Matteo \u00e8 una figura relativamente poco rilevante nella prima letteratura cristiana, l'attribuzione a Matteo ha comunque ancora i suoi sostenitori. Secondo il biblista anglicano R. T. France, ad esempio, l'apostolo Matteo, per i contenuti e il tono di questo vangelo, rimane il candidato pi\u00f9 probabile.\nAttualmente, comunque, anche la pi\u00f9 autorevole critica cristiana ritiene che il vangelo non sia stato scritto dall'apostolo Matteo; ad esempio, Raymond Brown sottolinea che \"c'\u00e8 un accordo quasi unanime nei circoli scientifici di oggi che l'evangelista \u00e8 sconosciuto, anche se continuiamo a usare il nome \u00abMatteo\u00bb. La sua dipendenza da Marco (e da Q, un corpo dei detti di Ges\u00f9 in greco, noto anche a Luca) indica che non era un testimone oculare del ministero di Ges\u00f9\". Anche gli esegeti del \"Nuovo Grande Commentario Biblico\", concordemente a quelli dell'interconfessionale Bibbia TOB, ritengono che l'autore non potesse essere testimone oculare, anche \"perch\u00e9 un testimone oculare avrebbe copiato da un altro che non era tale? Il vangelo cos\u00ec come lo abbiamo ora si presenta piuttosto come una sintesi matura che fonde il vangelo pi\u00f9 antico, Marco, con una raccolta di detti di Ges\u00f9 (la cosiddetta Logien-Quelle o Q)\". Nel vangelo di Matteo si trovano, infatti, 606 dei 661 versi di Marco e \"nel complesso Matteo \u00e8 particolarmente fedele a Marco, quasi come un copista che riproduca un manoscritto\". Gli studiosi della Bibbia di Gerusalemme osservano inoltre che, in merito alla loro formazione, \"bisogna ammettere anzitutto che, prima di essere messi per iscritto, i Vangeli, o almeno gran parte del materiale che contengono, sono stati trasmessi oralmente. Inizialmente c'\u00e8 stata la predicazione orale degli apostoli\" e Il teologo John Dominic Crossan, tra i cofondatori del Jesus Seminar, ritiene che \"in origine Matteo, e gli altri vangeli, circolarono come anonimi e furono probabilmente sostenuti dalle comunit\u00e0 per le quali furono scritti\" e quindi, in merito ai vangeli canonici, \"gli scritti che portano i loro nomi furono attribuiti a loro piuttosto che scritti da loro\" e \"nel secondo secolo, ognuno di questi fu fittiziamente legato direttamente o indirettamente a un'importante autorit\u00e0 apostolica come affermazione di tradizione ininterrotta\". Ancora Raymond Brown, in merito, evidenzia che \"questo punto di vista [che gli evangelisti non fossero testimoni oculari] ci salva da un enorme numero di problemi che hanno perseguitato la precedente generazione di commentatori che pensavano che qualcuno degli stessi evangelisti avesse visto quello che riporta. [...] Posso fornire altri dieci esempi nei quali la tesi dei testimoni oculari causa doppie teorie o altre spiegazioni implausibili e nei quali la negazione della testimonianza oculare offre una soluzione molto semplice\". &lt;br&gt;Il tedesco Alfred Wikenhauser evidenzia, quindi, come \"in conclusione, poich\u00e9 il nostro Matteo dipende da fonti greche, e principalmente da Marco, che \u00e8 la sua fonte primaria, l'autore non pu\u00f2 essere identificato con l'apostolo Matteo. Quindi chi sia veramente l'autore del primo vangelo [nell'ordine canonico dato nel Nuovo Testamento] rimane del tutto sconosciuto.\"\nRiferimenti a un testo in ebraico.\nIl primo riferimento a un testo scritto dal discepolo Matteo proviene da Papia, vescovo di Hierapolis in Anatolia, negli anni 120. Papia, la cui testimonianza \u00e8 tramandata da Eusebio di Cesarea (IV secolo), scrisse: \u00abMatteo ordin\u00f2 in lingua ebraica (o: \"aramaica\") i detti, e ciascuno lo tradusse (o: \"interpret\u00f2\") come meglio pot\u00e9\u00bb. La notizia che Matteo scrisse il testo in ebraico \u00e8 confermata da altri autori antichi, tra i quali Ireneo, Origene di Alessandria, Eusebio e Girolamo, che parlano di lingua \"ebraica\" o \"paterna\". Tra i vangeli sinottici, quello di Matteo \u00e8 peraltro quello che concede il maggiore spazio alle parole di Ges\u00f9, che occupano circa tre quinti del testo: non stupisce, quindi, che possa essere stato indicato da Papia come una raccolta di detti (\"logia\"). Poich\u00e9 secondo la costante attestazione dei documenti antichi Matteo fu il primo evangelista canonico e poich\u00e9 Luca accenna a \"molti\" che hanno scritto i fatti relativi alla vita di Ges\u00f9, \u00e8 stato ipotizzato che il testo in ebraico (o aramaico) di Matteo possa risalire al 50-55.\nSecondo altri studiosi, per\u00f2, il passo di Papia non \u00e8 un riferimento al vangelo, in quanto esso fu composto in greco e non in ebraico. L'interpretazione della precedente citazione di Papia dipende dal significato del termine \"logia\", che letteralmente significa \"oracoli\", ma il cui uso da parte di Papia \u00e8 controverso. Tradizionalmente lo si \u00e8 assunto come un riferimento al \"Vangelo secondo Matteo\"; alternativamente si \u00e8 notato come gli scrittori del cristianesimo delle origini si riferiscano alle parole dell'Antico Testamento come ad \"oracoli\" per sostenere che si tratti di una lista di profezie dell'Antico Testamento compilata da Matteo; infine, questi \"logia\" sono stati interpretati come un elenco di detti (qualcosa di simile all'ipotetica fonte Q). In quest'ultimo caso non si tratterebbe del \"Vangelo secondo Matteo\" cos\u00ec come si \u00e8 conservato, in quanto questo presenta molto materiale oltre ai detti.: Allison ricorda, a questo proposito, come fosse peraltro abbastanza comune assegnare a un testo il nome dell'autore di una delle sue fonti\nL'ipotesi di un precedente Matteo in aramaico non \u00e8 ritenuta valida da molti studiosi - anche considerando, come precisato nella sezione Autore, che la quasi unanimit\u00e0 degli studiosi attuali, inclusi quelli cristiani, ritiene che l'autore del Vangelo di Matteo non fosse l'apostolo e neppure un testimone oculare - e gli esegeti dell'interconfessionale Bibbia TOB sottolineano come il Vangelo secondo Matteo \"non sembra essere una semplice traduzione di un originale aramaico, ma riflette una redazione greca\" e quindi l'esame del vangelo in greco non sembra convalidare l'ipotesi che derivi da una precedente versione in aramaico. Anche Raymond Brown - nel precisare come \"la critica biblica \u00e8 nuova sulla scena cattolica e ancora molto sospetta tra i cattolici di prospettiva pi\u00f9 conservatrice\" - sottolinea che \"i cattolici romani furono tra gli ultimi a rinunciare alla difesa ufficiale della visione secondo cui il Vangelo \u00e8 stato scritto da Matteo, uno dei Dodici - un cambiamento mostrato nel 1955 quando il segretario della Pontificia Commissione Biblica romana diede ai cattolici \"piena libert\u00e0\" in riferimento ai precedenti decreti della Commissione Biblica, tra cui uno che stabiliva che il greco Matteo era identico in sostanza con un Vangelo scritto dall'apostolo in aramaico o in ebraico\"; tale teologo rileva in merito come la quasi totalit\u00e0 dei versetti del Matteo greco - 606 su 661 - sia in realt\u00e0 una copia molto fedele di quelli del Vangelo secondo Marco, che us\u00f2 come sua fonte principale.\nMatteo evangelista.\nCome ricordato, a partire dal II secolo, la tradizione cristiana attribuisce questo vangelo a Matteo apostolo.\nI sostenitori dell'attribuzione a Matteo dell'omonimo vangelo notano come il testo rifletta la professione dell'autore, che era un esattore delle tasse: il \"Vangelo secondo Matteo\", infatti, fa riferimento al denaro molto pi\u00f9 spesso degli altri, e lo fa utilizzando termini monetari specializzati. Un esattore delle tasse romano come Matteo, inoltre, sarebbe stato in grado di riportare registrazioni accurate e dettagliate. Se fu Matteo a scrivere il vangelo, lo fece con umilt\u00e0, se descrive la festa che diede per Ges\u00f9 come una cena, quando l'autore del \"Vangelo secondo Luca\" parla di un grande banchetto. Invece di tentare di nascondere la professione di Matteo, cosa che sarebbe stata segno di inaffidabilit\u00e0, viene ammesso che egli era un esattore delle tasse, professione molto impopolare tra gli ebrei del I secolo, che spesso consideravano gli esattori traditori e sgherri dell'Impero romano. Tono e contenuto sarebbero quindi in linea con la figura dell'apostolo.\nMolti studiosi preferiscono per\u00f2 attribuire l'attuale redazione in greco di \"Matteo\" a un altro autore. Le ragioni fornite includono la composizione del testo in lingua greca, non in aramaico, e la forte dipendenza supposta dal \"Vangelo secondo Marco\", condivisa da quasi tutti gli studiosi, come pure la mancanza di caratteristiche solitamente attribuite al racconto di un testimone oculare. I manoscritti originali, inoltre, non recavano scritti i nomi degli autori, e per questo motivo i manoscritti greci sopravvissuti recano un'ampia variet\u00e0 di nomi per i vangeli; se Matteo avesse scritto il vangelo, lo avrebbe intitolato qualcosa come \"Il Vangelo di Ges\u00f9 Cristo\", mentre la scelta del titolo \"Vangelo secondo Matteo\" indica qualcun altro che cerca di spiegare quale sia la versione della storia contenuta nell'opera. Inoltre il vangelo parla sempre alla terza persona, senza frasi del tipo \u00abIo e Ges\u00f9\u00bb, e quando parla dell'apostolo Matteo (ad esempio in \"Matteo\" ) lo fa senza indicare che si tratta della persona che sta scrivendo il testo. &lt;br&gt;La quasi unanimit\u00e0 degli studiosi attuali - inclusi quelli cristiani, come precisato nella sezione Autore - ritiene quindi che l'apostolo Matteo, in merito al vangelo attribuitogli, non sia stato l'autore e neppure un testimone oculare.\nAltro autore.\nIn alternativa a Matteo, gli studiosi moderni hanno suggerito diverse identit\u00e0 per l'autore di questo vangelo: uno scriba o un rabbi ebreo convertito, un giudeo ellenizzato, un gentile convertito che conosceva bene la fede ebraica, o il membro di una \"scuola\" di scribi all'interno della comunit\u00e0 giudeo-cristiana. La maggior parte degli studiosi si orienta per un autore giudeo-cristiano, piuttosto che per un gentile.\nAlcuni studiosi hanno suggerito che l'autore, in \"Matteo\" , possa indicare di essere uno scriba istruito quando dice \u00abPer questo, ogni scriba che diventa un discepolo del regno dei cieli \u00e8 simile a un padrone di casa il quale tira fuori dal suo tesoro cose nuove e cose vecchie\u00bb. Secondo W. R. F. Browning, \u00e8 possibile che l'autore venisse da una citt\u00e0 la cui Chiesa fosse stata fondata dall'apostolo Matteo.\nVa ricordato che, dopo Papia, il successivo scrittore a parlare dell'autore del \"Vangelo secondo Matteo\" fu Ireneo di Lione nel 185, il quale afferma che ci sono solo quattro vangeli ispirati da Dio, e che furono scritti da Matteo, Marco, Luca e Giovanni. Secondo Bart Ehrman, Ireneo avrebbe avuto buone ragioni per convincere i suoi lettori dell'origine apostolica dei libri: assieme ad altri capi della Chiesa, Ireneo era coinvolto in un dibattito in materia dottrinale: conosceva infatti, per esempio, un gran numero di persone che credevano che vi fossero due divinit\u00e0 separate, il Dio dell'Antico Testamento e il Dio del Nuovo Testamento. Ciascun gruppo giustificava la propria dottrina facendo riferimento a certi libri; per sostenere l'autenticit\u00e0 di vangeli prima anonimi, vi si sarebbero apposti dei nomi. L'insistenza nell'attribuire la composizione all'apostolo Matteo andrebbe quindi vista, secondo Ehrman, come parte di una campagna contro gli eretici.\nDavid Flusser, professore di cristianesimo antico e di giudaismo del Secondo Tempio all'Universit\u00e0 Ebraica di Gerusalemme, afferm\u00f2 che sebbene molti studiosi (e, in passato, anche egli stesso) siano convinti del fatto che il \"Vangelo secondo Matteo\" all'epoca della sua composizione era indirizzato ad un pubblico ebraico, nondimeno possiede un carattere distintamente antisemita. Secondo Flusser ci\u00f2 sarebbe da imputare a manipolazioni successive adoperate da un falsario, forse ebreo, vissuto negli anni seguenti alla distruzione del Tempio di Gerusalemme (cio\u00e8 dopo il 70), il quale avrebbe inoltre apportato modifiche radicali al testo originale di Matteo, molto pi\u00f9 simile al \"Vangelo secondo Luca\" prima della falsificazione.\nFonti.\n Il \"Vangelo secondo Matteo\" appartiene al gruppo dei vangeli sinottici, assieme al \"Vangelo secondo Marco\" e al \"Vangelo secondo Luca\": questi vangeli sono caratterizzati dal fatto di includere episodi simili, spesso nella stessa sequenza e spesso persino raccontati con le stesse parole; l'interpretazione della relazione tra i tre vangeli sinottici prende il nome di \"problema sinottico\".\nSebbene l'autore di \"Matteo\" abbia composto il suo vangelo in accordo ai propri scopi e dal proprio punto di vista, la maggior parte degli studiosi concordano nel sostenere che abbia ampiamente copiato dei brani del \"Vangelo secondo Marco\" (priorit\u00e0 marciana) e forse anche da una o pi\u00f9 fonti ulteriori. \"Matteo\" contiene la gran parte dei versetti di \"Marco\", spesso nello stesso ordine, ma spesso modifica \"Marco\", rimuovendone o alterandone frasi ridondanti, parole inusuali o brani che potrebbero mettere Ges\u00f9 in cattiva luce (ad esempio rimuovendo il commento che Ges\u00f9 era \u00abfuori di s\u00e9\u00bb presente in \"Marco\" o il \u00abnon t'importa\u00bb in \"Marco\" , eccetera). Di 1.071 versetti totali, \"Matteo\" ne condivide 387 con \"Marco\" e \"Luca\", 130 solo con \"Marco\" e 184 solo con \"Luca\"; solo 370 sono peculiari di \"Matteo\".\nLe sovrapposizioni nella struttura delle frasi e nella scelta delle parole dei tre sinottici sono state spiegate sostenendo che gli autori dei vangeli copiarono l'uno dall'altro o tutti da una stessa fonte comune. La visione che raccoglie la gran parte del consenso tra gli studiosi \u00e8 la teoria delle due fonti, secondo la quale l'autore di \"Matteo\" si \u00e8 ispirato al \"Vangelo secondo Marco\" e ad una ipotetica raccolta di detti di Ges\u00f9, chiamata \"fonte Q\". Una teoria simile ma meno comune, l'ipotesi Farrer, presuppone che Matteo si sia ispirato a \"Marco\", e che per ultimo sia stato composto \"Luca\" a partire dagli altri due sinottici. Per la maggioranza degli studiosi, \"Q\" fornisce quanto \"Matteo\" e \"Luca\" hanno in comune, talvolta usando le stesse parole, ma che non \u00e8 presente in \"Marco\"; ad esempio i dettagli delle tre tentazioni di Ges\u00f9, le beatitudini, il \"Padre nostro\" e molti singoli detti.\nBurnett Hillman Streeter, propose l'esistenza di una terza fonte, anche questa ipotetica e detta \"M\", dietro il materiale di \"Matteo\" assente in \"Marco\" e \"Luca\". Per tutto il resto del XX secolo, ci sono state diversi raffinamenti e confutazioni dell'ipotesi di Streeter; ad esempio, nel 1953 Pierson Parker propose una versione precedente di \"Matteo\", detta \"proto-Matteo\", come fonte primaria di \"Matteo\" e \"Marco\", con il primo che avrebbe usato anche \"Q\".\nUna minoranza di studiosi sostiene la tradizione cristiana, secondo la quale \"Matteo\" sarebbe stato il primo vangelo e \"Marco\" vi attingerebbe (ipotesi agostiniana e ipotesi Griesbach). Nel 1911, ad esempio, la Pontificia Commissione Biblica asser\u00ec che \"Matteo\" era stato il primo vangelo, composto dall'evangelista Matteo in lingua aramaica.\nLingua.\nLa maggior parte degli studiosi neotestamentari ritiene che il \"Vangelo secondo Matteo\" sia stato composto in greco. C'\u00e8 per\u00f2 un'ampia discussione sull'esistenza di una precedente edizione in aramaico, cos\u00ec come \u00e8 da valutare la storia della redazione dello scritto attuale in relazione alle sue fonti. All'interno del testo, \u00e8 ravvisabile una diffusa dimensione giudaico-cristiana, la quale suggerisce un autore di estrazione giudaico-cristiana che scrisse per cristiani di simile estrazione, per i quali enfatizza il soddisfacimento in Cristo delle profezie dell'Antico Testamento. Ges\u00f9 \u00e8 raffigurato come il promulgatore di una nuova legge i cui miracoli sono una conferma della sua missione divina. Alcuni studiosi hanno suggerito che il riferimento di Papia ad una raccolta di detti di Ges\u00f9 da parte di Matteo sia ad una versione pi\u00f9 antica del vangelo scritto in lingua aramaica e che fu usata dall'autore del \"Vangelo secondo Matteo\".\nVi sono diverse testimonianze (Papia, Ireneo di Lione, Clemente Alessandrino, Tertulliano, Origene, Panteno, Eusebio di Cesarea, Epifanio di Salamina, San Girolamo) che Matteo scrisse originariamente in alfabeto ebraico e nel \"dialetto ebraico\", che si pensa sia l'aramaico. Nel XVI secolo Erasmo da Rotterdam, curatore della prima edizione della Bibbia greca, fu il primo a dubitare dell'esistenza di una versione originaria in ebraico o aramaico del \"Vangelo secondo Matteo\", basandosi sull'assenza di testimonianze dirette, in quanto nessuno affermava di aver visto tale versione.\nLa maggioranza degli studiosi ritiene oggi che Matteo sia stato scritto originariamente in greco e non sia la traduzione di una precedente versione in aramaico e presume che le testimonianze degli scrittori cristiani dei primi secoli facciano riferimento a uno o pi\u00f9 documenti distinti dall'attuale Vangelo secondo Matteo; infatti, la quasi unanimit\u00e0 degli studiosi attuali, inclusi quelli cristiani, ritiene che l'autore del Vangelo di Matteo non fosse un apostolo e neppure un testimone oculare.\n&lt;br&gt;Una minoranza di studiosi \u00e8, invece, sostenitrice della composizione in aramaico del \"Vangelo secondo Matteo\", posizione che prende il nome di \"priorit\u00e0 aramaica\". Questi studiosi generalmente considerano la Peshitta e le versioni del Nuovo Testamento in antico siriaco pi\u00f9 vicine agli autografi originali. Secondo gli esegeti della Scuola esegetica di Madrid, il \"Vangelo di Matteo\" e il suo sostrato aramaico risalirebbe ai primi dieci anni successivi alla morte di Ges\u00f9, quindi prima del 45. Un testo ebraico del \"Vangelo secondo Matteo\" fu pubblicato nel XIV secolo dal polemista ebraico spagnolo Shem-Tob ben Isaac Shaprut; sebbene sia normalmente considerato la sua traduzione, vi sono indizi che stesse usando un testo preesistente, basato su qualcosa di pi\u00f9 antico dell'attuale testo greco. Esiste anche un codice su papiro che contiene \"Matteo\" da alla fine e che sembra contenere indizi di un testo pi\u00f9 antico; alcuni passaggi hanno un senso pi\u00f9 chiaro, come l'invocazione degli Ebrei a Ges\u00f9 \u00abHoshanna nella casa di Davide\u00bb (\"Salvezza, preghiamo, nella casa di Davide\") invece che \u00abHoshanna al figlio di Davide\u00bb (\"Salvezza, preghiamo, per il figlio di Davide\") in \"Matteo\" e .\nStile.\nIl vangelo \u00e8 scritto in un buon greco, in linea con lo stile dei Settanta, la traduzione greca della Bibbia di epoca ellenistica. Il periodare \u00e8 semplice e predilige frasi brevi collegate dalla congiunzione \"e\".\nIl testo presenta diversi tratti tipicamente semitici: \u00e8 il caso, ad esempio, dell'espressione \"Regno dei Cieli\", che si ritrova solo in Matteo e riprende alla lettera la formula usata da Ges\u00f9 (\"malkuta dishemajja\" in aramaico) per evitare, in linea con la tradizione rabbinica, l'impiego del nome di Dio. Frequente e l'applicazione del parallelismo, tipica della poesia ebraica, e soprattutto del parallelismo antitetico, per cui a un'affermazione viene fatta seguire la negazione del suo contrario.\nIl riferimento alla poesia ebraica \u00e8 anche presente nell'episodio dell'Ingresso a Gerusalemme e al relativo richiamo della profezia di Zaccaria: \"\"Esulta grandemente figlia di Sion, giubila, figlia di Gerusalemme! Ecco, a te viene il tuo re. Egli \u00e8 giusto e vittorioso, umile, cavalca un asino, un puledro figlio d'asina\", in base alla quale Matteo fa entrare Ges\u00f9 a Gerusalemme a cavallo di due animali contemporaneamente (asina e puledro d'asina). Tale incongruenza di Matteo deriva, infatti, da un'interpretazione letterale ed errata della poesia, utilizzata nella Bibbia ebraica, che si compone di emistichi in cui l'enunciazione del primo verso (\"montato sopra un asino\") viene enunciata poi nel secondo con parole diverse (\"sopra un puledro d'asina\"\") ma si riferisce sempre ad una sola affermazione. Gli esegeti dell'interconfessionale Bibbia TOB sottolineano che \"preoccupato di vedere la realizzazione della profezia, Mt non si cura della inverosimiglianza\", mentre gli esegeti curatori del \"Nuovo Grande Commentario Biblico\" rilevano che \"ci sono due animali perch\u00e9 Matteo prende troppo alla lettera la profezia. [...] Matteo fa guidare a Ges\u00f9 due animali contemporaneamente: difficile da immaginare\". Lo storico e biblista Bart Ehrman osserva inoltre come \"chiunque abbia dimestichezza con le Scritture ebraiche individua facilmente la forma letteraria cui questo passo appartiene [...] Alcuni studiosi hanno sostenuto che nessun ebreo istruito avrebbe commesso un errore del genere a proposito del passo di Zaccaria (nessun altro evangelista, possiamo aggiungere, lo fa); e quindi l'autore non poteva essere ebreo. La maggioranza degli esperti, per\u00f2, non \u00e8 convinta, in parte perch\u00e9 siamo a conoscenza di diversi autori antichi (come peraltro moderni), anche colti, che sembrano fraintendere quello che leggono\".\nUn procedimento stilistico di Matteo \u00e8 la duplicazione dei personaggi: gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) - concordemente al teologo Rudolf Bultmann - osservano che Matteo inserisce \"due ciechi a Gerico (20,30) e due ciechi a Bets\u00e0ida (9,27), miracolo che \u00e8 un ricalco del precedente. Questa duplicazione dei personaggi pu\u00f2 essere un procedimento stilistico di Matteo\". Ad esempio, nella Guarigione del cieco di Gerico - miracolo narrato nei tre vangeli sinottici () - Matteo narra di due ciechi guariti da Ges\u00f9, al contrario dei vangeli di Marco e Luca che raccontano di un solo cieco; gli studiosi del \"Nuovo Grande Commentario Biblico\" evidenziano, inoltre, che Matteo \"raddoppia il numero dei ciechi, forse per evitare l'impressione che si trattasse di un semplice affare privato\".\nDestinatari.\n Vi sono indizi a favore del fatto che \"Matteo\" sia stato scritto per una comunit\u00e0 di ebrei cristiani. In Ges\u00f9 istruisce i propri discepoli a trattare un membro ostile della comunit\u00e0 come un \u00abgentile e un esattore delle tasse\u00bb. In Ges\u00f9 e Pietro discutono se sia giusto pagare la tassa del tempio, e dopo aver suggerito di non doverla pagare, Ges\u00f9 fornisce miracolosamente una moneta a Pietro e gli dice di pagare la tassa per entrambi; dopo la prima guerra giudaica, i Romani utilizzarono i proventi della tassa del tempio per ripagare i costi della guerra: questo passaggio potrebbe essere un riferimento alle dispute interne alla comunit\u00e0 ebraica cristiana sull'opportunit\u00e0 di continuare a pagare questa tassa.\nLuogo di composizione.\nIl luogo di origine del \"Vangelo secondo Matteo\" \u00e8 stato identificato con Antiochia di Siria, con un insieme di comunit\u00e0 urbane nelle sue vicinanze, o con uno degli insediamenti pi\u00f9 grandi della Galilea.\nLe ragioni di questa identificazione risiedono nell'associazione con il giudaesimo palestinese e la sua interpretazione della Legge e, al contempo, nell'accettazione del mondo non-ebraico e nell'ammissione di pagani nella comunit\u00e0 cristiana dopo la Pasqua. La distruzione di Gerusalemme \u00e8 inoltre importante ma non sembra vissuta in prima persona: l'associazione con la citt\u00e0 siriaca trova conferme anche nel ruolo predominante di Pietro apostolo, specie nella sua interpretazione dei comandi di Ges\u00f9, che aveva lasciato Gerusalemme e si era recato appunto ad Antiochia.\n\u00c8 inoltre significativo rilevare che le prime citazioni del vangelo si hanno proprio in Siria, dove viene letto e citato da Ignazio nella \"Lettera agli Smirnesi\" e dall'autore della \"Didach\u00e9\".\nStruttura e contenuto.\nIl Vangelo di Matteo, secondo la maggior parte degli studiosi, appare strutturato in sette parti.\nLe cinque parti centrali presentano il ministero di Ges\u00f9 mediante cinque sezioni narrative e cinque discorsi sul Regno dei Cieli, visto da varie angolazioni. A queste parti si aggiungono un inizio sull'infanzia di Ges\u00f9 ed una conclusione sui fatti legati alla risurrezione di Ges\u00f9.\nEcco come si presenta la struttura del Vangelo:\nGli insegnamenti e i cinque discorsi.\nL'insegnamento di Ges\u00f9 viene presentato dall'autore del vangelo in quattro sintesi:\nLa struttura del vangelo, costruita intorno a cinque grandi discorsi (il discorso della montagna, quello della missione dei dodici apostoli, quello in parabole, quello sulla vita delle comunit\u00e0 e infine il discorso escatologico), evidenzia inoltre l'importanza data dall'autore alle parole di Ges\u00f9.\nA livello di contenuto, nonostante alcuni tratti polemici, va rilevato come forse nessun altro documento antico mostra maggiore sensibilit\u00e0 ai temi dell'amore e della pace in contrasto con l'odio e la vendetta. Il perdono, suggerito da Luca in sette volte, \u00e8 qui ad esempio proposto nella forma di \"settanta volte sette\". La tendenza alla riconciliazione appare evidente anche nella volont\u00e0 di preservare il vecchio e il nuovo, conservando l'eredit\u00e0 ebraica, e di colmare le distanze tra credenti di origine giudea e pagana. \u00c8 significativo, a questo proposito, che il testo di Matteo sia diventato il pi\u00f9 comune sia tra i giudeo-cristiani che tra i cristiani di origine pagana.\nAttendibilit\u00e0 storica.\nSoltanto il vangelo di Matteo riporta la strage degli innocenti compiuta da Erode distinguendosi cos\u00ec dagli altri tre vangeli canonici. La strage \u00e8 compatibile con il carattere di Erode, le cui gesta si ritrovano anche in altre fonti: essa ci \u00e8 per\u00f2 nota solo tramite Matteo, e la maggior parte degli studiosi non la ritiene un fatto realmente accaduto.\nMolti studiosi, anche cristiani, in particolare per gli episodi relativi alla nascita di Ges\u00f9, considerano il Vangelo secondo Matteo storicamente non attendibile e tale nativit\u00e0 modellata dell'evangelista su quella di Mos\u00e8, a sua volta derivata da precedenti tradizioni di altri popoli. Nota, inoltre, Raymond Brown che \"il racconto di Matteo contiene un numero di eventi pubblici straordinari o miracolosi che, se fossero stati reali, avrebbero dovuto lasciare tracce negli archivi ebraici o altrove nel NT (il re e tutta Gerusalemme sconvolti dalla nascita del Messia a Betlemme, una stella che si muoveva da Gerusalemme verso sud a Betlemme e viene a sostare su una casa, il massacro di tutti i bambini maschi a Betlemme)\". &lt;br&gt; Anche in merito agli eventi straordinari accaduti al momento della morte di Ges\u00f9, Matteo non viene ritenuto storicamente attendibile, in particolare quando - unico tra i quattro vangeli e senza che tali eventi siano citati in alcun resoconto storico dell'epoca - narra del forte terremoto che spezz\u00f2 le rocce e della risurrezione dei morti che poi entrarono in Gerusalemme e furono visti da molti, sembra senza suscitare panico. La scena \u00e8 ritenuta, dalla grande maggioranza degli studiosi, anche cristiani, di natura leggendaria e - come evidenziano gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) - a livello simbolico, \"la risurrezione dei giusti dell'AT \u00e8 un segno dell'era escatologica\". Anche Raymond Brown ritiene che tali episodi siano presentati da Matteo, secondo la propria visione teologica, \"in linguaggio apocalittico e immagini prese dalle Scritture\" e \"a creare maggior problema nell'interpretazione letterale \u00e8 il fatto di non comprendere la loro natura simbolica e il genere letterario nel quale vengono presentati. Un paragone sarebbe per i lettori dell'anno 4000 d.C. il dibattere sulla storicit\u00e0 del libro di George Orwell \"1984\": Orwell \u00e8 stato l'interprete pi\u00f9 perspicace delle forze distruttive scatenate durante la sua vita, ma la sua fu una visione discriminante, non la storia di cosa effettivamente accadde in un anno specifico\"; Brown evidenzia anche che tale materiale potrebbe esser giunto a Matteo \"dagli stessi ambienti che gli fornirono del materiale per la narrativa dell'infanzia (specialmente la storia dei magi, la stella, e il re malvagio del cap.2) e l'episodio della morte di Giuda ossessionato dal rimorso per il sangue innocente. Tale materiale \u00e8 quasi totalmente composto da intrecci delle Scritture, in cui Matteo d\u00e0 libero sfogo al simbolismo\".\nLinea teologica.\nMatteo vuole comunicare che Ges\u00f9 \u00e8 il nuovo Mos\u00e8, ma anche che egli \u00e8 superiore al suo predecessore. Tra la vita di Mos\u00e8 e quella di Ges\u00f9 vengono stabiliti diversi paralleli:\nRaymond Brown, in merito ai due resoconti della Nativit\u00e0, ritiene che Matteo e Luca abbiano inserito, probabilmente dopo la stesura dei loro vangeli, tutto o parte dei racconti delle nativit\u00e0 in base alle proprie necessit\u00e0 redazionali e teologiche e considera gli \"evangelisti come autori veramente creativi e non semplici redattori\". Anche il teologo John Dominic Crossan, tra i cofondatori del Jesus Seminar, ritiene che le narrazioni di Matteo e Luca, \"caratterizzate da una tale libert\u00e0 compositiva\", non abbiano carattere storico ma rispondano alle necessit\u00e0 teologiche degli evangelisti e, ad esempio, in Matteo \"Ges\u00f9 \u00e8 un nuovo e pi\u00f9 grande Mos\u00e8\". &lt;br&gt;Anche in merito agli eventi descritti da Matteo alla morte di Ges\u00f9, il teologo Raymond Brown sottolinea che \"Luca e Matteo hanno entrambi combinato lo squarciarsi del velo del tempio, che presero da Marco, con altri segni apocalittici [Giovanni non menziona, invece, alcuno di questi eventi]. Senza aggiungere nuovi segni, Luca spost\u00f2 il momento dello squarcio a prima della morte di Ges\u00f9 e lo un\u00ec al buio [su tutta la Terra]\", mentre \"attingendo da tradizioni popolari, Matteo ha unito lo squarciarsi del velo del Tempio ad altri segni divini apocalittici che intensificano il giudizio provocato dalla crocifissione e morte del Figlio di Dio\" e Matteo \"insegna che la morte e risurrezione di Ges\u00f9 segnarono l'inizio degli ultimi tempi e il giudizio divino, scuotendo la terra come complemento all'oscurit\u00e0 minacciosa che si verific\u00f2, e con la risurrezione dei santi a una nuova vita\".\nAltri temi.\nIl vangelo appare particolarmente accurato in materia di denaro, cifre e valori (vedi i vers. , , ), il che appare compatibile con l'esperienza di esattore delle tasse da parte dell'apostolo.\nIn merito all'utilizzo dei numeri - nella fattispecie riguardo alla genealogia di Ges\u00f9 (), che viene divisa da Matteo in tre gruppi di 14 - Raymond Brown osserva: \"Matteo sapeva contare? Sebbene Matteo (1:17) insista sulla presenza di un modello 3X14 di generazioni nella genealogia di Ges\u00f9, quando si contano effettivamente le generazioni nelle tre sezioni della lista, sembra che l'aritmetica di Matteo lasci a desiderare\"; infatti, tale genealogia - come notano anche altri studiosi - parla di tre gruppi di 14 nomi ma il terzo gruppo ne contiene solo 13. Il teologo Raymond Brown ritiene che tale errore sia dovuto al fatto che \"Matteo attinse due liste genealogiche gi\u00e0 esistenti nelle liste greche che, a loro volta, erano parzialmente dipendenti dalle genealogie che si trovavano nella LXX [e inoltre] Matteo apport\u00f2 alcuni cambiamenti in esso, specialmente aggiungendo i nomi di donne che, nonostante l'irregolarit\u00e0 della loro storia o situazione coniugale, erano impiegate da Dio per realizzare il Suo piano e preservare la linea messianica. [...] Dando sfogo a una predilezione per i modelli numerici, Matteo pens\u00f2 di aver scoperto la chiave del piano di salvezza di Dio, un modello 3X14\".\nMatteo mette inoltre molto in risalto la misericordia di Dio che aveva consentito a lui, disprezzato esattore di tasse, di divenire ministro della buona notizia e compagno intimo di Ges\u00f9. Questo \u00e8 evidente dal fatto che egli \u00e8 l'unico Evangelista che insiste ripetutamente sul fatto che oltre al sacrificio sia necessaria misericordia (cfr , , ).\nSecondo gli esegeti dell'interconfessionale Bibbia TOB gli elementi storico-geografici nel vangelo non sembrano essere precisi: \"Le indicazioni topografiche rimangono molto generiche e non permettono di stabilire un itinerario dettagliato [...] I collegamenti cronologici sono ordinariamente senza valore\"; ad esempio, tali esegeti rilevano l'imprecisione del passo : \"Terminati questi discorsi, Ges\u00f9 part\u00ec dalla Galilea e and\u00f2 nel territorio della Giudea, al di l\u00e0 del Giordano\", visto che - partendo dalla Galilea, che si trova a nord - si scende a sud e, dopo aver attraversato la Samaria, si giunge in Giudea e in tutto questo percorso il fiume Giordano rimane sempre ad est e non deve mai essere attraversato (se lo si facesse, si entrerebbe in Perea o in Decapoli).\nLa Strage degli innocenti - non ritenuta storica dalla maggioranza degli studiosi - \u00e8 un episodio narrato nel solo Vangelo secondo Matteo e Raymond Brown fa notare in merito che \"la teodicea (Dio che salva Ges\u00f9, ma non i bambini innocenti) non \u00e8 un problema che sembra preoccupare Matteo; piuttosto si preoccupa della vittoria di Ges\u00f9 su Erode, che non pu\u00f2 essere un vero re se uccide i figli di Israele. Il parallelo tra l'omicidio dei figli di Betlemme da parte di Erode e l'uccisione dei bambini ebrei da parte del faraone (con il personaggio principale [Mos\u00e8] che scappa in ogni caso) \u00e8 facilmente riconoscibile\".\nMatteo \u00e8 l'unico tra i quattro evangelisti che - nel narrare la scoperta del sepolcro vuoto - invece di riportare che, all'arrivo delle donne, il sepolcro era gi\u00e0 aperto e la pietra di fronte allo stesso gi\u00e0 rotolata, narra che la tomba era ancora chiusa e la pietra fu rotolata solo successivamente da un angelo sceso dal cielo e annunciato da un forte terremoto.\nQuello di Matteo \u00e8 anche l'unico vangelo a riferire della morte di Giuda Iscariota, che secondo Matteo si impicc\u00f2 dopo aver gettato nel Tempio i trenta denari del suo tradimento, usati poi dai sacerdoti del Tempio per acquistare il \"Campo del vasaio\" (in seguito denominato \"Campo di Sangue\" perch\u00e9 acquistato al \"\"prezzo di sangue\" e poi utilizzato per la sepoltura degli stranieri). Tale versione non si concilia con quella contenuta negli Atti, in cui Giuda mor\u00ec invece squarciandosi, dopo aver egli stesso acquistato, sempre con i trenta denari del suo tradimento, il \"Campo del vasaio\" (in seguito denominato \"Campo di Sangue\" perch\u00e9 Giuda vi si squarci\u00f2). Gli studiosi, anche cristiani, evidenziano come gli autori dei due libri abbiano elaborato le tradizioni pervenutegli, in merito a tali avvenimenti, in modi che non \u00e8 possibile armonizzare tra loro e notano come tali differenti tradizioni popolari abbiano sottolineato una morte ignominiosa, anche se non storica, per il traditore. Raymond Brown evidenzia anche che tale materiale potrebbe esser giunto a Matteo \"dagli stessi ambienti che gli fornirono del materiale per la narrativa dell'infanzia (specialmente la storia dei magi, la stella, e il re malvagio del cap.2)\".\nIl vangelo secondo Matteo \u00e8 infine un eccellente ponte fra le Scritture ebraiche e quelle greche cristiane. Identifica in maniera inequivocabile il Messia e Re del promesso Regno di Dio, fa conoscere i requisiti per divenire seguaci di Ges\u00f9, e l'opera che essi devono compiere sulla terra. Egli mostra che prima Giovanni Battista, poi Ges\u00f9 e infine i suoi discepoli annunciarono che \"Il Regno dei Cieli si \u00e8 avvicinato\". Questo tema di insegnare la buona novella del Regno permea tutto il vangelo tanto che esso termina con le parole riportate in :"}
{"id": "271796", "revid": "287204", "url": "https://it.wikipedia.org/wiki?curid=271796", "title": "Alceste", "text": ""}
{"id": "271808", "revid": "1543377", "url": "https://it.wikipedia.org/wiki?curid=271808", "title": "Simone Boccanegra", "text": "\u00c8 considerato uno dei \"padri\" della citt\u00e0 di Genova al tempo della Repubblica marinara.\nBiografia.\nI Boccanegra erano di nobilt\u00e0 recente; il primo di loro ad emergere fu Guglielmo Boccanegra, nominato Capitano del popolo, che fece erigere nel 1260 il palazzo San Giorgio, sede della massima autorit\u00e0 Comunale; da fuoruscito in Francia, ad Aigues-Mortes progett\u00f2 le mura di quella citt\u00e0 per il re di Francia Luigi IX.\nSimone Boccanegra ebbe a Genova un ruolo analogo, se non ancora pi\u00f9 ampio di questo suo antenato.\nFu il primo doge della Repubblica, acclamato a vita il 23 dicembre 1339. Il titolo della Repubblica di Genova a quel tempo era, in realt\u00e0, pi\u00f9 propriamente chiamato - in lingua genovese - \"Duxe\" (\"Duce\").\nCon la nomina di Boccanegra ebbe inizio l'et\u00e0 dei dogi perpetui e della cosiddetta \"egemonia popolare\" che avrebbe contraddistinto il governo nella Repubblica di Genova.\nContrastato dai nobili, perse anche l'appoggio del popolo e nel 1344 rinunci\u00f2 al dogato riparando a Pisa. \nNel 1356, con l'appoggio dei Visconti rientr\u00f2 a Genova riassumendo la carica di doge. \nNel 1363 Boccanegra mor\u00ec, forse avvelenato per mano di sicari delle famiglie Adorno e Fregoso che da quel momento acuirono la loro lotta per contendersi il controllo del dogato.\nVenne inumato nella chiesa di San Francesco di Castelletto.\nUn'immagine di Simone Boccanegra sarebbe raffigurata sul prospetto principale di palazzo San Giorgio. Secondo taluni l'immagine potrebbe riferirsi invece a un altro Boccanegra, Guglielmo Boccanegra, Capitano del Popolo e committente del palazzo stesso, ma una lettera \"S\" davanti al nome Boccanegra rinvenuta fra gli appunti di Lodovico Pogliaghi, restauratore del prospetto del palazzo, fa supporre che l'affresco si riferisca proprio al primo doge genovese.\nFu il padre di Egidio Boccanegra, sposato a Richetta Riccio, e di Ambrogio Boccanegra.\nGiuseppe Verdi ha musicato il libretto di Francesco Maria Piave, tratto dalla tragedia \"Sim\u00f3n Bocanegra\" di Antonio Garc\u00eda Guti\u00e9rrez."}
{"id": "271810", "revid": "486946", "url": "https://it.wikipedia.org/wiki?curid=271810", "title": "Piagentina", "text": ""}
{"id": "271812", "revid": "287204", "url": "https://it.wikipedia.org/wiki?curid=271812", "title": "Ingrassatore", "text": "L'ingrassatore \u00e8 un utensile per lubrificare. Somiglia a una pistola e inietta grasso nei punti d'ingrassaggio attraverso una tubazione flessibile alla cui estremit\u00e0 v'\u00e8 un ugello. Tra i numerosi tipi in commercio si annoverano:"}
{"id": "271816", "revid": "73843", "url": "https://it.wikipedia.org/wiki?curid=271816", "title": "Grasso alla grafite", "text": "Il grasso alla grafite \u00e8 un grasso lubrificante adatto a impieghi gravosi e resiste a pressioni e temperature molto elevate. Trova impiego nella lubrificazione d'ingranaggi, cuscinetti, funi e cavi metallici. Grazie alla sua buona conducibilit\u00e0 elettrica si usa per\u00f2 anche per compiti diversi come l'ingrassaggio dei morsetti elettrici delle batterie per le automobili e dei contatti striscianti. A volte viene usato per proteggere le filettature sebbene per questo compito sia pi\u00f9 adatto il grasso ramato.\n\u00c8 un grasso EP (\"extreme pressure\") in cui sono dispersi cristalli di grafite. Questi cristalli si comportano come lubrificanti solidi e avvolgono la superficie lubrificata per ridurre l'attrito qualora il film di grasso dovesse danneggiarsi a causa delle elevate pressioni. Sopporta temperature superiori ai 700 \u00b0C, resiste bene all'umidit\u00e0 e all'acqua, manifesta spiccata adesivit\u00e0 verso le superfici metalliche e vanta propriet\u00e0 antiruggine e antiossidanti. Talvolta vi si aggiunge bisolfuro di molibdeno.\nLe particelle di grafite presentano una conformazione lamellare la cui tendenza a sovrapporsi garantisce veli lubrificanti molto resistenti, mentre le particelle di bisolfuro di molibdeno hanno forma sferica, sono incomprimibili ed hanno ottime propriet\u00e0 lubrificanti. Per inglobarle nella pasta del grasso servono per\u00f2 veicolanti in grado di sospenderle e disperderle, e detergenti per prevenire morchie; veicolanti e detergenti sono il lato debole di questo tipo di grasso poich\u00e9 le loro caratteristiche col tempo tendono a degradarsi."}
{"id": "271818", "revid": "1564499", "url": "https://it.wikipedia.org/wiki?curid=271818", "title": "Valjevo", "text": "Valjevo (in serbo \u0412\u0430\u0459\u0435\u0432\u043e, \"Valjevo\") \u00e8 una citt\u00e0 della Serbia centrale situata a circa 90\u00a0km a sud-ovest di Belgrado, verso i confini con la Bosnia ed Erzegovina. Conta circa 100.000 abitanti in tutto il comune e poco pi\u00f9 di 62.470 abitanti nella citt\u00e0. \u00c8 attraversata dal fiume Kolubara e dal fiume Gradac che confluisce nel precedente proprio nel territorio comunale. A Valjevo ha sede uno dei pi\u00f9 antichi licei della Serbia.\nNel 1804, durante la dominazione turca, a Valjevo ha avuto luogo uno degli episodi pi\u00f9 cruenti dell'era ottomana, la condanna capitale collettiva dei principi serbi, tramite decapitazione (\"Se\u010da Knezova\").\nStoria.\nLe pi\u00f9 vecchie tracce di un insediamento umano in questa zona risale al Paleolitico. Alcuni resti sono stati scoperti in una grotta chiamata Petnica non molto lontana da Valjevo. Uno dei pi\u00f9 vecchi documenti che parla di questa citt\u00e0 invece sono stati ritrovati all'Archivio di Ragusa di Dalmazia e datato 1393. Il borgo medievale fu costruito su una strada molto importante che era percorsa da importanti commercianti di Ragusa quali Eulia Chelebia (1660), Felix Kaniz (1860 e 1888) e Hans Vogel (1913).\nAree naturali.\nVicino a Valjevo \u00e8 presente una citt\u00e0 molto nota per i suoi cittadini, il suo nome \u00e8 Brankovina. In questa cittadina risiedevano la famosa famiglia serba Nenadovi\u0107 che capeggi\u00f2 la Prima Rivolta Serba, il primo ministro serbo il duca Aleksa, Mateja Nenadovi\u0107, Sima, Jevren, lo scrittore \"\u010cika\" Ljuba Nenadovi\u0107 e la Regina Persida Kara\u0111or\u0111evi\u0107, madre del Re Pietro I di Serbia. A Brankovina si trovano molti edifici storici famosi: La Chiesa di Sant'Arcangelo, La Scuola di Desanka (intitolata alla famosa scrittrice serba Desanka Maksimovi\u0107), Il vecchio Tribunale, Le tombe della Famiglia Nenadovi\u0107 e di Desanka Maksimovi\u0107 e La Cattedrale.\nLa citt\u00e0 \u00e8 circondata da molte montagne (Medvednik, Jablanik, Povlen, Maljen, Suvobor) e da una collina, dove \u00e8 presente un'oasi priva di qualsiasi struttura industriale nelle vicinanze, dove si pu\u00f2 respirare dell'aria pulita, delle erbe medicinali e gli odori di alcuni frutti.\nDiv\u010dibare \u00e8 una localit\u00e0 vicino a Valjevo particolarmente adatta per pic-nic ed escursioni e si trova a circa 28\u00a0km da Valjevo e a circa 110\u00a0km da Belgrado su di un'altezza di circa 1.000 metri s.l.m. dove si pu\u00f2 respirare aria pura con effetti curativi agli organi respiratori.\nVrujci \u00e8 una stazione termale con piscine attrezzate, vasche con bagni di fango per curare dolori reumatici e un hotel per ospitare i clienti durante la giornata.\nIl canyon del fiume Gradac \u00e8 un'area molto nota e visitata dai cittadini di Valjevo per fare lunghe passeggiate o pic-nic durante le giornate di caldo estivo. Gradac \u00e8 uno dei fiumi pi\u00f9 puliti; una conferma \u00e8 data anche dalla presenza delle lontre che lo abitano tutto l'anno. Il Gradac al momento \u00e8 una riserva naturale locale, che in un prossimo futuro potr\u00e0 diventare Parco Nazionale.\nSociet\u00e0.\nI \"dati\" della Popolazione del Comune di Valjevo si riferiscono ad un censimento del 2002.\nSerbi: 96.761\nMontenegrini: 244\nJugoslavi: 224\nAltre Popolazioni: 3.229\nCultura.\nIstituzioni.\nLe istituzioni culturali pi\u00f9 importanti sono il Museo Nazionale, il Museo della Prima e Seconda Rivolta Serba, l'Istituto per la Protezione Culturale dei Monumenti, l'Archivio Storico, la Libreria Cittadina, Centro Culturale (con Auditorium da 630 posti), il Centro Giovanile ed altri.\nLe Gallerie d'Arte pi\u00f9 note sono due: la \"Modern Gallery\" e lo Studio Internazionale D'Arte \"Radovan Mi\u0107a Trnavac\".\nLa Societ\u00e0 Culturale ed Artistica \"Abra\u0161evi\u0107\" \u00e8 conosciuta per i suoi drammi teatrali e per gli spettacoli di musica.\nGeografia antropica.\nIl comune di Valjevo include numerose citt\u00e0:\nInfrastrutture e trasporti.\nStrade.\nValjevo si trova a circa 100\u00a0km dalla Capitale, Belgrado e vicina ad una delle principali arterie stradali che collega il Sud con il Nord della Serbia.\nL'arteria stradale collega le coste serbe del Mare Adriatico, lo Stato della Bosnia ed Erzegovina, le terre fertili di Ma\u010dva e la stessa Valjevo che a sua volte \u00e8 collegata, tramite essa, ad altri centri urbani che si trovano nella zona ovest della Serbia: \u0160abac, U\u017eice, Loznica e Bajina Ba\u0161ta.\nFerrovie.\nImportante arteria di comunicazione \u00e8 quella ferroviaria che collega Belgrado al Mare Adriatico e a Montenegro.\nSport.\nPallacanestro.\nLa squadra principale della citt\u00e0 \u00e8 il KK Metalac Valjevo."}
{"id": "271822", "revid": "287204", "url": "https://it.wikipedia.org/wiki?curid=271822", "title": "Cingolo (paramento liturgico)", "text": "Nella liturgia della Chiesa cattolica ed anglicana il cingolo \u00e8 un cordone di lana (o altro materiale) che viene indossato all'altezza della vita sul camice. Nell'indossarlo si deve aver cura che le nappe terminali siano perfettamente allineate ai fianchi. \nUtilizzo.\nNe fanno uso tutti coloro che partecipano alle funzioni liturgiche indossando il camice, quindi anche i lettori e gli accoliti. In questo caso esso \u00e8 di colore bianco. \nUsano il cingolo anche i diaconi, i presbiteri e i vescovi, sotto le rispettive vesti. In questo caso il cingolo pu\u00f2 essere di diversi colori, a seconda dei tempi liturgici. Ogni colore pu\u00f2 essere combinato con il colore oro.\nSecondo \"Principi e norme per l'uso del Messale Romano\" questo pu\u00f2 essere omesso purch\u00e9 il camice sia fatto in modo tale da aderire da solo ai fianchi.\nSimbologia.\nNel rito di San Pio V il sacerdote mentre lo indossa prima della celebrazione eucaristica, recita la seguente preghiera: \"Praecinge me, Domine, cingulo puritatis, et exstingue in lumbis meis humorem libidinis; ut maneat in me virtus continentiae et castitatis\" In italiano: \"Cingimi, Signore, con il cingolo della purezza e liberami dalle passioni della libidine, affinch\u00e9 rimanga sempre in me la virt\u00f9 della continenza e della castit\u00e0\". Il cingolo sta anche a ricordare la fune con la quale Ges\u00f9 venne legato alla colonna durante la propria passione.\nEsso \u00e8 quindi segno penitenziale e ricorda anche gli Ebrei che consumarono l'agnello pasquale con i fianchi cinti (Es 12,11).\nAltri \"cingoli\".\n\"Cingolo\" \u00e8 detto anche il cordiglio che cinge ai fianchi il saio e che caratterizza, in genere, i religiosi appartenenti alla famiglia francescana come anche i devoti dello stesso san Francesco che per primo lo scelse al posto della cintura. Da qui la denominazione di cordone di san Francesco. Quando il cingolo fa parte dell'abito francescano \u00e8 solitamente contraddistinto dalla presenza dei tre nodi, segno dei voti di povert\u00e0, castit\u00e0 e obbedienza."}
{"id": "271831", "revid": "416175", "url": "https://it.wikipedia.org/wiki?curid=271831", "title": "Tromsdalen", "text": "Tromsdalen \u00e8 un quartiere della citt\u00e0 di Troms\u00f8, nella Norvegia settentrionale. \n\u00c8 situato sulla costa del fiordo di Troms\u00f8 (\"Troms\u00f8ysundet\") e collegato con l'isola di Troms\u00f8ya, dove sorge il centro cittadino, da un ponte costruito negli anni sessanta e da un tunnel sottomarino. Il quartiere sorge allo sbocco sul mare dell'omonima valle (in norvegese Tromsdalen significa \"valle di Troms\") che termina a est con il monte Tromsdalstinden.\nMonumenti.\nQui sorge la Cattedrale dell'Artico (Ishavskatedralen), monumento simbolo di Troms\u00f8 e vi si trova la funivia (\"fjellheisen\") diretta sulla collina sovrastante il quartiere e dalla quale si ha una vista molto bella.\nCuriosit\u00e0.\nTromsdalen, o pi\u00f9 precisamente la zona di Kroken, ha dato i natali alla cantante Lene Marlin. "}
{"id": "271839", "revid": "114247608", "url": "https://it.wikipedia.org/wiki?curid=271839", "title": "Ouranosaurus nigeriensis", "text": "L'ouranosauro (\"Ouranosaurus nigeriensis\") \u00e8 un dinosauro piuttosto conosciuto, soprattutto per la sua \"vela dorsale\" che lo differenzia dalla maggior parte degli altri dinosauri simili. L'ouranosauro, vissuto verso la fine del Cretaceo inferiore nella regione attualmente occupata dal deserto del Niger, era un ornitischio ornitopode appartenente agli iguanodonti.\nRitrovamenti e denominazione.\nL\"'Ouranosaurus nigeriensis\" \u00e8 stato scoperto nel 1965 durante una spedizione capitanata da Giancarlo Ligabue e Philippe Taquet, ed \u00e8 stato descritto da quest'ultimo nel 1976. Un calco di questo prezioso scheletro di dinosauro, completo ed in ottimo stato di conservazione \u00e8 oggi esposto, insieme a numerosi altri reperti ritrovati durante la spedizione, al Museo Civico di Storia Naturale di Venezia.\nIl nome del genere deriva dalla parola araba \"ourane\" (coraggioso, valoroso) che i Tuareg davano ai varani della sabbia. Il nome della specie fa riferimento al paese in cui \u00e8 avvenuto il ritrovamento.\nL'olotipo, MNHN GDF 300, fu trovato negli strati della formazione Elrhaz datati tra il tardo Aptiano e il primo Albiano, cio\u00e8 risalenti a un periodo compreso tra 112 e 110 milioni di anni fa. Si tratta di uno scheletro quasi completo, con cranio, oggi esposto a Niamey, la capitale del Niger. Altri ritrovamenti comprendono il reperto GDF 381 (un secondo scheletro trovato nel 1972), il reperto GDF 301 (un coracoide) e il GDF 302 (un femore).\nCaratteristiche.\nLa particolarit\u00e0 che salta subito all'occhio, vedendo lo scheletro di questo animale, riguarda le spine neurali: estremamente allungate, queste spine raggiungevano, nella regione del dorso, un'altezza di 70 centimetri, e conferivano allo scheletro dell'ouranosauro un profilo simile a quello del bisonte americano. Si \u00e8 ipotizzata, quindi, la presenza di una sorta di gobba sul dorso dell'animale, anche se \u00e8 pi\u00f9 probabile che ci fosse una specie di \"vela\" retta da queste strutture. La vela diminuiva in altezza lungo la coda, e probabilmente veniva utilizzata in qualit\u00e0 di scambiatore di calore, o forse come display intraspecifico. Altri dinosauri vissuti pi\u00f9 o meno in quel periodo e nei medesimi luoghi avevano una struttura simile (\"Spinosaurus\", \"Suchomimus\", \"Rebbachisaurus\").\nAntenato degli adrosauri?\nPer il resto, l'ouranosauro rispettava i canoni dei grossi ornitopodi: lungo circa 7 metri, era di medie dimensioni. Gli arti anteriori erano dotati di un pollice - aculeo simile a quello di \"Iguanodon\", ma sembra che fossero meno adatti per la locomozione quadrupede. La probabile rigidit\u00e0 del corpo, data dall'ingombrante \"vela\", era compensata da un collo estremamente flessibile. Il cranio era piuttosto particolare: al contrario di quello di altri iguanodonti, sembra prefigurare quello dei successivi adrosauridi, con tanto di becco largo e con una piccola struttura ossea in cima al muso. La dentatura, per\u00f2, \u00e8 tipicamente da iguanodonte, e forse la somiglianza con gli adrosauri \u00e8 dovuta a un fenomeno di convergenza evolutiva. Negli stessi luoghi \u00e8 stato trovato un altro iguanodontide, \"Lurdusaurus\", privo di vela."}
{"id": "271840", "revid": "767487", "url": "https://it.wikipedia.org/wiki?curid=271840", "title": "Quel maledetto treno blindato", "text": "Quel maledetto treno blindato \u00e8 un film di guerra del 1978, diretto da Enzo G. Castellari.\nTrama.\nFrancia, 1944. Il disertore Basehart, il ladruncolo Nick Colasanti, l'assassino Canfield, il furbo ammutinato Tony e il tenente Yeager, arrestato per aver rifiutato di eseguire degli ordini che prevedevano l'uccisione, tra gli altri, di donne e bambini, sono soldati americani condannati alla fucilazione in un campo poco distante dalle Ardenne.\nDurante il tragitto verso il campo si fora una gomma: Canfield e Basehart vengono chiamati a rimetterla a posto, ma il lavoro viene interrotto da un improvviso attacco aereo dei tedeschi. Il gruppo ne approfitta per darsi alla fuga verso la libert\u00e0. Yeager prende il comando del gruppo e decide di condurli verso la Svizzera, paese neutrale.\nDurante il cammino, il gruppo si ferma in una fattoria disabitata nelle campagne francesi dove possono riposarsi. Mentre stanno mangiando, cede il piano superiore dell'edificio. Tra le balle di fieno sbuca un soldato tedesco, che viene subito bloccato dal gruppo. Questi spiega loro di essere in realt\u00e0 un fuggitivo e di essere stato condannato a morte. Nonostante che Canfield e Tony vogliano eliminarlo, Yeager preferisce tenerlo con s\u00e9 in caso di eventuali attacchi da parte dei tedeschi. Pi\u00f9 in l\u00e0 il gruppo incappa in un convoglio nazista e il soldato tedesco preso in ostaggio torna utile. Infatti grazie a lui, il gruppo finge di essere stato catturato e riesce a decimare il plotone.\nArrivati all'accampamento, Yeager consiglia di far parlare il soldato tedesco con i nuovi arrivati, ma ne nasce un equivoco che porta a un conflitto a fuoco: Yeager per\u00f2 si rende conto di aver sparato a un plotone di soldati americani travestiti da tedeschi, i quali dovevano portare a termine un'importante missione, come gli rivela poi il colonnello Buckner. A questo punto non resta altro da fare se non far eseguire la missione.\nIntanto Basehart fa conoscenza della bella Nicole, un'infermiera francese della resistenza. Si presenta un altro problema, che consiste nella liberazione di Canfield, ora in mani nemiche. Yeager, Tony, Basehart e Nick assaltano il castello dei nazisti e lo recuperano. Dunque il gruppo, nuovamente riunito, assiste a una conferenza del colonnello Buckner, in cui questi espone il piano con il quale i soldati dovranno assediare un treno blindato tedesco contenente un prototipo dei missili V2.\nIl piano \u00e8 quello di far raggiungere al treno nemico un ponte, pronto per la detonazione. Ma sorgeranno degli imprevisti: Nick non riuscir\u00e0 a contattare i suoi compagni perch\u00e9 la sua trasmittente si guaster\u00e0 e lui perder\u00e0 la vita in un disperato tentativo di avvisare i suoi amici; Berle morir\u00e0 alla guida del treno e quando le speranze sembrano tutte in fumo sar\u00e0 il gesto eroico del tenente Yeager a salvare le sorti della battaglia. Questi infatti si fa saltare in aria insieme al treno e ai missili, distruggendo il convoglio ferroviario e la stazione assediata dai nazisti.\nGli unici a salvarsi sono Canfield, che fugge per i campi della Francia, ferito, il colonnello Buckner e Tony, che riesce a ritornare da Nicole.\nProduzione.\nIl film venne intitolato, durante la fase di pre-produzione, \"Bastardi senza gloria\". In seguito si opt\u00f2 per \"Quel maledetto treno blindato\", ma il titolo di lavorazione rest\u00f2 comunque quello con cui il film \u00e8 internazionalmente conosciuto, cio\u00e8 \"Inglorious Bastards\".\nDurante le molteplici scene di battaglia, si possono vedere gli stessi attori morire pi\u00f9 volte, perch\u00e9 nel montaggio finale, le scene furono inserite sotto diverse angolature.\nCirca a met\u00e0 lavorazione alla produzione furono sequestrate tutte le armi vere, modificate per sparare a salve, con la motivazione che potevano finire nelle mani dei terroristi (nel 1978 verr\u00e0 sequestrato ed ucciso Aldo Moro). Dato che lo scarso budget impediva di ultimare il film all'estero, il regista Castellari fece realizzare delle copie delle armi con vari materiali a cui in fase di montaggio era aggiunto il rumore dello sparo.\nInfluenza culturale.\nIl film \u00e8 stato riscoperto dalla critica internazionale solo grazie ad alcune dichiarazioni di Quentin Tarantino, che sulla scia di \"Quel maledetto treno blindato\" ha girato un film di guerra intitolato \"Bastardi senza gloria\" (\"Inglourious Basterds\", omaggio al titolo con cui il film di Castellari \u00e8 uscito nelle sale statunitensi, che \u00e8 appunto \"The Inglorious Bastards\"). &lt;br&gt;\nIl film di Tarantino non \u00e8 comunque un \"remake\" di \"Quel maledetto treno blindato\" e presenta solo alcuni riferimenti alla pellicola di Castellari."}
{"id": "271844", "revid": "22356", "url": "https://it.wikipedia.org/wiki?curid=271844", "title": "Celurosauro", "text": ""}
{"id": "271845", "revid": "106456", "url": "https://it.wikipedia.org/wiki?curid=271845", "title": "Ritratto di Irene Cahen d'Anversa", "text": "Ir\u00e8ne Cahen d'Anvers \u00e8 un dipinto a olio su tela (54x65 cm) realizzato fra il 1879 ed il 1880 da Pierre-Auguste Renoir.\nA differenza ad esempio di C\u00e9zanne, Renoir non godeva di indipendenza dal punto di vista economico, ed era costretto - per sopravvivere - ad eseguire ritratti su commissione. Questo accadde anche negli anni settanta del XIX secolo, il decennio in cui dipinse i suoi pi\u00f9 grandi capolavori. Per questo motivo, si recava spesso nelle abitazioni di membri dell'alta borghesia e fu in una di queste che conobbe l'editore Charpentier e il finanziere Cernuschi, futuro proprietario della \"Gazette des Beaux-Arts\".\nA casa di quest'ultimo incontr\u00f2 poi la moglie del banchiere Louis Cahen d'Anvers che gli chiese di ritrarre la figlia Irene, di otto anni. Il ritratto fu eseguito in due sedute svoltesi a casa del banchiere. La bimba, vestita con un abito di un blu pallido, \u00e8 raffigurata seduta quasi di profilo, ma con il volto leggermente ruotato verso l'osservatore, con un'espressione sognante. I suoi folti capelli rossi, con la frangia, assai di moda in quegli anni, le coprono le spalle e la schiena. \nLo sfondo \u00e8 costituito da un'alta siepe verdeggiante, che fa risaltare la figura della giovane.\nPi\u00f9 tardi a Renoir vennero commissionati due altri dipinti, raffiguranti le due sorelle minori di Irene. Le due tele non soddisfecero per\u00f2 i gusti dei Cahen che, prima di disfarsene vendendole, le destinarono alle stanze della servit\u00f9."}
{"id": "271846", "revid": "640277", "url": "https://it.wikipedia.org/wiki?curid=271846", "title": "Manned Orbiting Laboratory", "text": "La stazione spaziale equipaggiata Manned Orbiting Laboratory (MOL) venne concepita come piattaforma di spionaggio per l'accurata osservazione del territorio dell'Unione Sovietica da parte degli Stati Uniti. Fu inserita come parte del programma di voli equipaggiati nello spazio eseguito dall'aeronautica militare statunitense, la US Air Force. Il programma venne sospeso definitivamente il 10 giugno 1969, senza che fossero stati svolti effettivamente dei voli nello spazio. Le missioni erano programmate ad essere lanciate mediante un razzo vettore del tipo Titan IIIM, il cui sviluppo non venne mai terminato in una maniera tale da consentire l'uso per un lancio nello spazio.\nL'equipaggio del MOL, composto da due membri, doveva essere lanciato assieme alla relativa stazione spaziale su una capsula Gemini appositamente modificata e pertanto semplicemente chiamata Gemini-B. La capsula era gi\u00e0 saldamente agganciata al modulo da usare quale stazione spaziale ed era concepita per essere staccata dalla stessa solo poco prima della fine della missione, cio\u00e8 per avviare la fase di rientro in atmosfera e riportare a terra gli astronauti e le pellicole con le immagini fotografiche e filmiche. La possibilit\u00e0 di un aggancio di altre navicelle spaziali, a differenza che in altre stazioni spaziali, non era affatto prevista. Dopo il rientro dell'equipaggio, il MOL non poteva essere visitato ed utilizzato da un altro equipaggio.\nL'attrezzatura per lo spionaggio del progetto MOL venne inserita nell'ambito del programma per satelliti artificiali di spionaggio \"Keyhole\" con la definizione KH-10 Dorian. Con la fine del programma per il MOL, i compiti di spionaggio vennero assunti dai satelliti artificiali privi di equipaggio e sviluppati parallelamente al progetto MOL, cio\u00e8 i satelliti \"KH-9 Hexagon\".\nVolo di test.\nNell'ambito del programma MOL venne eseguito un unico volo nello spazio, cio\u00e8 la missione chiamata MOL-HSQ (Manned Orbiting Laboratory - Heat Shield Qualification). Si tratt\u00f2 di un volo di test di un \"Mockup\" (definizione inglese per un modello di un velivolo) del MOL per analizzare la configurazione aerodinamica di lancio nonch\u00e9 in particolar modo la resistenza dello scudo termico della capsula Gemini-B. Il lancio venne eseguito il 3 novembre 1966 con un razzo vettore del tipo Titan IIIC. La capsula Gemini-B era la capsula usata durante la missione Gemini 2 e pertanto divenne il primo veicolo spaziale ad essere, seppur modificato sostanzialmente, riutilizzato. In questa occasione, la capsula venne portata su una traiettoria di volo suborbitale, mentre il modulo del MOL raggiunse una traiettoria d'orbita terrestre. Al posto del MOL vero e proprio venne usato un serbatoio di carburante vuoto di un razzo vettore del tipo Titan II, contenente alcuni strumenti tecnologici e denominato, mentre si trovava in orbita, \"OV4-3\". Durante questa missione vennero posizionati nello spazio a fini di ricerca tre satelliti artificiali minori: l'OV1-6, l'OV4-1R e l'OV4-1T.\nAstronauti.\nPer il progetto MOL vennero scelti nel 1965 otto, nel 1966 cinque e nel 1967 quattro astronauti.\nDopo la sospensione definitiva del progetto, la NASA assunse i sette astronauti partecipanti al programma che erano di et\u00e0 inferiore ai 35 anni (Truly del primo gruppo, il secondo gruppo completo e Peterson del 3 gruppo). Fra questi i pi\u00f9 noti sono senz'altro Robert Laurel Crippen, pilota del primo Space Shuttle, e Richard \"Dick\" Truly, direttore della NASA negli anni dal 1989 al 1992. Tutti i sette astronauti voleranno nello spazio nel corso del programma Space Shuttle."}
{"id": "271847", "revid": "1543377", "url": "https://it.wikipedia.org/wiki?curid=271847", "title": "Scrofiano", "text": "Scrofiano \u00e8 una frazione del comune italiano di Sinalunga, nella provincia di Siena, in Toscana.\nGeografia fisica.\nScrofiano \u00e8 situato su un colle del lato occidentale della Val di Chiana senese, a pochi chilometri dal capoluogo comunale.\nStoria.\nLe origini del borgo di Scrofiano sono da ricercarsi intorno all'anno mille, anche se l'abate giureconsulto Francesco Dini indica una provenienza longobarda del nome. Solo dal XII secolo si hanno notizie documentate di Scrofiano in relazione alla presenza della famiglia dei Cacciaconti, i nobili che erano proprietari di tutti i castelli della zona. Come altri comuni della zona, l'allora comune di Scrofiano faceva parte della Repubblica di Siena ed intorno alla prima met\u00e0 del XV secolo, fu teatro di una battaglia vittoriosa tra gli assediati ghibellini senesi e gli assedianti guelfi fiorentini. Tale imprese viene ricordato annualmente da una funzione religiosa rituale della chiesa di San Biagio in Scrofiano.\nCome testimoniato anche da Leonardo da Vinci nella sua pianta della Val di Chiana del 1502, Scrofiano non fu soggetta all'impaludamento medievale e rinascimentale della Val di Chiana. Nel 1554, le truppe fiorentine della famiglia Medici, alleate con l'esercito di Carlo V, assediaroro di nuovo il castello di Scrofiano, conquistandolo, e ne distrussero le mura.\nIl 2 giugno 1777 il comune di Scrofiano fu annesso al comune di Sinalunga per ordine del granduca Pietro Leopoldo I.\nMonumenti e luoghi d'interesse.\nL'abitato antico di Scrofiano conserva ancora la struttura urbanistica medioevale."}
{"id": "271852", "revid": "767487", "url": "https://it.wikipedia.org/wiki?curid=271852", "title": "CQ (film)", "text": "CQ \u00e8 un film del 2001 diretto da Roman Coppola, presentato fuori concorso al 54\u00ba Festival di Cannes.\nTrama.\nParigi, 1969. A un giovane aspirante regista viene proposto un film di fantascienza, ispirato a \"Barbarella\" del 1968. Lui per\u00f2 ammira Godard e Truffaut e vorrebbe girare anche una pellicola \"intimista\". Inizia comunque le riprese del film di fantascienza e instaura una relazione con l'attrice protagonista."}
{"id": "271853", "revid": "339392", "url": "https://it.wikipedia.org/wiki?curid=271853", "title": "C. Q.", "text": ""}
{"id": "271854", "revid": "1318658", "url": "https://it.wikipedia.org/wiki?curid=271854", "title": "Over the Hills and Far Away", "text": "La frase inglese \"Over the Hills and Far Away\" (letteralmente, \"oltre le colline e lontano\") pu\u00f2 riferirsi a:"}
{"id": "271855", "revid": "767487", "url": "https://it.wikipedia.org/wiki?curid=271855", "title": "Deliria", "text": "Deliria \u00e8 un film del 1987, diretto da Michele Soavi, prodotto dalla Filmirage di Joe D'Amato. Si tratta dell'opera prima del regista milanese.\nIn origine il film si doveva intitolare \"Aquarius\". D'Amato, che diresse anche la fotografia del film per tutta la settimana finale delle riprese, rimont\u00f2 il film per l'edizione italiana, mentre quella per l'estero contiene la versione voluta da Soavi.\nIl film usc\u00ec negli USA come \"Bloody Bird\" e \"Stagefright\".\nTrama.\nUna compagnia di attori sta provando la messa in scena di uno spettacolo musicale, quando la protagonista Alice si sloga una caviglia. La sua amica Betty la porta a farsi visitare nel luogo pi\u00f9 vicino, l'ambulatorio di un manicomio che ospita un pericoloso serial \"killer\". L'assassino approfitta della situazione per fuggire e uccidere Betty con una picconata in bocca. Il regista Peter Collins decide di sfruttare la tragedia per pubblicizzare lo spettacolo e chiude a chiave dentro il teatro i suoi attori principali, nonostante le loro lamentele, ignaro del fatto che il killer sia proprio l\u00ec con loro. Questo d\u00e0 il via a una catena di delitti in cui si mescolano morte e finzione teatrale. Uno dopo l'altro attori e attrezzisti cadono vittime del sadico killer mascherato da gufo, senza pi\u00f9 riuscire a trovare le chiavi per uscire e senza l'aiuto dei poliziotti di guardia che, distratti da un improvviso temporale, non si accorgono di nulla. Alice resta l'ultima sopravvissuta e mentre l'assassino mette in posa sul palco i corpi straziati delle vittime, riesce a sorprenderlo e bruciarlo vivo dopo una lotta all'ultimo sangue.\nDopo essere stata soccorsa viene portata via tra i flash dei giornalisti, che vorrebbero intervistarla. Il giorno dopo la ragazza torna a teatro insieme al custode per cercare l'orologio che ha perso e li si rende conto che i giornali parlano del ritrovamento di otto corpi all'interno del teatro anzich\u00e9 nove. L'assassino, vivo e rintanato dietro alle quinte, tenta un ultimo assalto alla ragazza, quando il custode gli spara in fronte. Alice fugge e mentre il custode rimane sotto shock a bordo del palco, il killer volta la faccia e lancia un ultimo sorriso beffardo in camera."}
{"id": "271856", "revid": "767487", "url": "https://it.wikipedia.org/wiki?curid=271856", "title": "L'avventura", "text": "L'avventura \u00e8 un film del 1960, diretto da Michelangelo Antonioni.\n\u00c8 il primo capitolo della cosiddetta \"trilogia esistenziale\" o \"trilogia dell'incomunicabilit\u00e0\", proseguita con \"La notte\" e conclusa da \"L'eclisse\". Il film, il pi\u00f9 lungo del cineasta estense (2 ore e 25 minuti), segna l'inizio del sodalizio sentimentale-artistico fra Antonioni e Monica Vitti.\nPresentato in concorso al 13\u00ba Festival di Cannes, vinse il Premio della giuria, mentre quell'anno la Palma d'oro and\u00f2 a \"La dolce vita\" di Federico Fellini.\nTrama.\nDurante una sosta sull'isolotto deserto di Lisca Bianca in occasione di una gita in barca alle isole Eolie, Anna, una giovane donna che aveva dato ripetuti segni di insofferenza, scompare nel nulla. Il suo compagno, l'architetto Sandro e una delle sue amiche, Claudia, si mettono alla sua ricerca, seguendo labili indizi e segnalazioni scarsamente attendibili.\nCon il passare dei giorni e la mancanza di risultati, la preoccupazione per la sorte della persona cara a entrambi tende a svanire e prende il sopravvento la reciproca attrazione, che i due riescono a esprimere liberamente in quei luoghi cos\u00ec pieni di fascino (Noto) e insieme inospitali (musei chiusi, turisti malvisti, ecc.).\nQuando i due si riuniscono agli amici a Taormina, la loro avventura sembra avere termine per trasformarsi in una relazione riconosciuta agli occhi degli altri, ma gi\u00e0 la prima notte Sandro si concede una pericolosa distrazione con l'aspirante scrittrice Gloria. Claudia, innamorata, \u00e8 per\u00f2 pronta a perdonarlo e ad accettare una relazione tormentata, come quella che aveva fatto soffrire Anna prima di lei.\nIl mistero della sparizione di Anna rimane insoluto.\nLa produzione.\nL'idea del film nacque quando, durante una crociera con Monica Vitti, l'attrice si inoltr\u00f2 nella natura dell'isola di Ventotene e perse la strada. Al regista venne allora \"in mente una storia su una ragazza che sparisce su un'isola\".\nL'avventurosa produzione del film, \u00abcinque mesi straordinari: violenti, logoranti, spesso drammatici, ma pieni\u00bb (giorni caratterizzati dall'isolamento sull'isola deserta, la sparizione di alcuni produttori, lo sciopero della troupe per le mancate retribuzioni, un violento maltempo...), \u00e8 stata raccontata da Antonioni in un diario contenuto nel volume \"L'avventura, ovvero l'isola che c'\u00e8\", a cura di Vittorio Giacci.\nAlcune scene del film sono girate a Schisina, un villaggio fantasma del comune di Francavilla di Sicilia, posto nella Valle dell'Alcantara. Altre scene sono state girate a Casalvecchio Siculo.\nAccoglienza.\nAlla presentazione a Cannes il film venne fischiato dal pubblico, ma fu apprezzato dalla giuria, che lo premi\u00f2. Nell'occasione Roberto Rossellini cos\u00ec si espresse in merito: \u00ab\"L'avventura\" \u00e8 il pi\u00f9 bel film mai presentato a un festival\u00bb.\nOmaggi e citazioni.\nNel 2009 il Festival di Cannes scelse un fotogramma del film per il poster ufficiale della 62\u00aa edizione.\nNel film Un'adorabile infedele del 1984 il protagonista insegue di nascosto la moglie che entra in un cinema in cui stanno proiettando L'avventura.\nIncassi.\nIl film incass\u00f2 338.423.835 lire.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "271859", "revid": "106456", "url": "https://it.wikipedia.org/wiki?curid=271859", "title": "Fiera alla Pieve", "text": "La Fiera alla Pieve \u00e8 il culmine dei festeggiamenti che vengono effettuati a Sinalunga in onore della \"Madonna del Rosario\".\nQuesti festeggiamenti si svolgono alla Pieve di Sinalunga (ovvero la parte del paese ai piedi del colle ove sorge l'agglomerato medievale), cominciano la prima domenica di ottobre, raggiungono l'apice con il \"fierone\" del marted\u00ec successivo, e si concludono la domenica seguente.\nStoria.\nLa \"Fiera alla Pieve\" nasce come corollario ai pi\u00f9 importanti ed antichi festeggiamenti della \"Madonna del Rosario\" di cui si hanno notizie gi\u00e0 in epoca paleocristiana. Infatti, gi\u00e0 nel VII e VII secolo d.C. centinaia di pellegrini del centro Italia si recavano in ottobre presso la chiesa della Pieve, la \"Pieve di San Pietro ad Mensulas\", dove potevano adorare la Madonna del Rosario. Al loro seguito, giungevano anche alcuni macellai, che si operavano per rifocillare i pellegrini stanchi. Il loro piatto forte era la porchetta, che da allora \u00e8 diventato il simbolo pagano della \"Fiera alla Pieve\", il tradizionale cibo consumato oggi passeggiando per la fiera stessa.\nIl Fierone.\nI festeggiamenti religiosi non sono oggi l'attrazione principale per la maggior parte della gente che confluisce alla \"Fiera alla Pieve\". Gi\u00e0 dagli inizi del XIX secolo, il mercato del bestiame aveva preso il sopravvento sull'aspetto religioso per quanto riguarda la popolarit\u00e0 della festa. Data la grande estensione del mercato del bestiame, molto pi\u00f9 grande di quella dei normali mercati che ancora oggi si svolgono attualmente in questa zona, la fiera del marted\u00ec fu denominata \"il fierone\", nome che assume ancora oggi. Attualmente \u00e8 una fiera molto estesa che occupa tutta la Pieve di Sinalunga che attira migliaia persone dal Centro Italia, e principalmente dalle province di Siena, Arezzo e Perugia. Non \u00e8 pi\u00f9 presente il mercato del bestiame da fattoria (essenzialmente bovini e suini), ma nella mattina del fierone sono presenti molti mercanti di animali da compagnia, specialmente di uccelli, un retaggio del vecchio mercato del bestiame.\nElenco dei festeggiamenti attuali.\nI festeggiamenti si svolgono durante la settimana che va dalla prima alla seconda domenica di ottobre:"}
{"id": "271860", "revid": "767487", "url": "https://it.wikipedia.org/wiki?curid=271860", "title": "Nikita (film)", "text": "Nikita \u00e8 un film del 1990 diretto da Luc Besson. Il film \u00e8 stato ispirato dall'ascolto del brano omonimo di Elton John. Sono state tratte due serie televisive omonime, nel 1997 e nel 2010. Conta numerose citazioni e omaggi in film, videogiochi e libri.\nTrama.\nNikita, ragazza tossicomane e ribelle, partecipa con la sua \"gang\" della \"banlieue\" parigina a una rapina per procurarsi droga nella farmacia dei genitori di uno degli stessi membri della \"gang\". L'intervento della polizia causa una tragedia con la morte di due poliziotti e tutti i compagni di Nikita eliminati. La ragazza, stordita dalla sua tossicodipendenza, uccide a sangue freddo uno dei poliziotti intervenuti. Nikita \u00e8 arrestata, processata e condannata all'ergastolo.\nIn gran segreto i servizi segreti francesi fingono la sua morte per un \"overdose\" di tranquillanti, per trasferirla in una loro struttura dove un agente segreto chiamato Bob le impone la scelta tra diventare una \"killer\" professionista per il governo francese o venire uccisa. Dopo alcune iniziali resistenze, Nikita si adatta alla nuova realt\u00e0 e impara tutti i meccanismi del mestiere attraverso un durissimo addestramento che comprende, oltre a tutto ci\u00f2 che riguarda la violenza, anche una specie di educazione allo stile condotta dall'esperta ex-\"maitresse\" Amande.\nQuando l'addestramento sta per finire, Bob la invita a cena a Le Train bleu, un elegante ristorante, dove riceve in regalo per il suo compleanno una enorme pistola Desert Eagle. Ma quello che sembrava un invito galante di Bob, si rivela in realt\u00e0 il suo primo incarico. Deve uccidere un uomo che si trova a cena proprio l\u00ec: \u00e8 il suo ultimo esame da apprendista, disposto da quelli per cui lavora per verificare le sue abilit\u00e0 sul campo. Nikita riesce a sopravvivere alla sparatoria che segue alla sua azione. Esce quindi dal centro di addestramento con una nuova identit\u00e0, per essere un vero \"killer\" dei servizi segreti, ricominciando una vita apparentemente normale nella quale risulta essere Marie, una infermiera all'Ospedale Salp\u00eatri\u00e8re. Ma baster\u00e0 una parola al telefono per farla diventare un sicario implacabile: \"Jos\u00e9phine\", il suo nome in codice.\nNei primi giorni della sua nuova vita incontra alla cassa di un supermercato Marco. La relazione con lui, iniziata quasi per caso, diventer\u00e0 invece un rapporto serio e duraturo. Marco le far\u00e0 scoprire sentimenti che lei non ha mai provato: la tenerezza, il sorriso, la quotidianit\u00e0, l'amore. Ma la DGSE continua a esigere il suo debito di sangue. Dopo un incarico \"incruento\" in un'intercettazione, una sera Nikita invita a cena Bob, che presenta a Marco come un suo zio. Bob, spacciandosi per il titolare di un'agenzia di viaggi, regala ai due un soggiorno a Venezia. Ma, anche in questo caso, il regalo nasconde un'altra missione, quella di uccidere una donna, che Nikita esegue freddamente, dopo aver rischiato di farsi scoprire da Marco nella sua doppia veste.\nNella prima missione in cui le viene dato il comando, Nikita viene incaricata di contrastare lo spionaggio industriale ordito dall'ambasciata di una potenza straniera scoprendo che cosa stanno spiando e a chi sta passando le informazioni l'ambasciatore. A causa di un imprevisto per\u00f2 la situazione degenera e le viene affiancato Victor, un agente spietato e feroce, detto \"L'eliminatore\" che uccide l'ambasciatore, le sue guardie e il team di Nikita a sangue freddo. Nikita sconvolta da questo \u00e8 costretta a impersonare lei stessa l'ambasciatore per entrare nell'ambasciata e mettere le mani su dei documenti. Riesce a portare a termine la missione ma viene scoperta e nella fuga in macchina l'eliminatore rimane gravemente ferito e muore appena seminate le guardie dell'ambasciata, Nikita lo abbandona nell'auto ad un incrocio e scappa in lacrime ancora vestita da ambasciatore.\nAl termine di quella drammatica azione, Nikita torna a casa dal suo compagno, che ormai ha scoperto tutta la sua vita segreta. Dopo uno struggente addio, la ragazza se ne va il mattino seguente, lasciando il fidanzato addormentato. Bob si presenta a casa, ma ormai Nikita \u00e8 fuggita e Marco gli dice di non sapere dove sia andata la ragazza. Consegna a Bob i documenti che Nikita ha recuperato nella sua ultima missione e gli chiede di smettere di darle la caccia, visto che ormai la vita della giovane \u00e8 distrutta. I due si ritrovano soli, a rimpiangere, ognuno a modo suo, Nikita.\nProduzione.\nLe riprese avvennero principalmente a Parigi: la scena del ristorante (la prima missione) venne realizzata presso il Restaurant Le Train Bleu presso Gare de Lyon; il secondo appartamento di Nikita si trova a Rue Louis Codet; la scena dell'ambasciata venne girata presso l'H\u00f4tel Saint-James, al civico 43 di Avenue Bugeaud; il centro di reclutamento dei servizi segreti era la fabbrica Old Seita. Altre scene vennero realizzate in Italia, a Venezia.\nDistribuzione.\nIl film venne distribuito nelle sale cinematografiche francesi il 21 febbraio 1990; in Italia usc\u00ec il 17 agosto 1990. La prima americana avvenne a New York l'8 marzo 1991; venne quindi distribuito al cinema nell'aprile successivo.\nOpere derivate o ispirate al film.\nIspirandosi al film di Besson sono stati realizzati:"}
{"id": "271861", "revid": "767487", "url": "https://it.wikipedia.org/wiki?curid=271861", "title": "Serpico", "text": "Serpico \u00e8 un film del 1973 diretto da Sidney Lumet e interpretato da Al Pacino.\nTratta da una storia vera, la pellicola racconta l'esperienza del poliziotto italoamericano Frank Serpico, in servizio nel dipartimento di polizia di New York dal 1959 al 1972. Fiero del suo lavoro, Serpico dapprima scopr\u00ec e poi denunci\u00f2 un diffuso caso di corruzione fra i suoi colleghi dopo che questi lo avevano a lungo ghettizzato, dapprima con la loro diffidenza e successivamente con le minacce e le intimidazioni organizzate e diffuse.\nTrama.\nNel 1959 Frank Serpico entra nel New York City Police Department, assegnato all'81\u00ba distretto di polizia. Non passa molto tempo prima che si renda conto della sistematica corruzione diffusa tra i colleghi: emergono le prime \"bustarelle\", da piccoli casi di corruzione (300 dollari al mese) a vere e proprie tangenti. La cecit\u00e0 e la connivenza dei superiori col sistema, rendono difficoltosa prima l'attivit\u00e0 di poliziotto, poi addirittura la vita privata dello stesso Serpico. Emergono gli accordi sottobanco tra gli agenti e vari esponenti della malavita e scommettitori locali che, pagando la polizia, s'assicurano di lavorare indisturbati. Il trasferimento di Serpico al 7\u00ba distretto rivela una situazione addirittura peggiore.\nNel corso d'una drammatica \"riunione\", tenutasi all'aperto in un parco pubblico, i colleghi cercano di convincere Serpico a prendere, se non tutta la sua parte, almeno un \"rimborso spese\". Serpico rifiuta e si rende conto d'essere totalmente isolato. A quel punto \u00e8 chiaro che le minacce saranno sempre maggiori. \u00abA un poliziotto possono succedere tante cose in servizio, come non avere le spalle coperte dai colleghi durante le azioni di polizia\u00bb, gli suggerisce un compagno d'Accademia, divenuto uno degli esattori pi\u00f9 influenti \"nell'attivit\u00e0\". La sorte di Serpico, ormai isolato dai colleghi e senza sufficienti sostegni esterni, \u00e8 segnata, perch\u00e9 lui non ha intenzione d'accettare la corruzione e i poliziotti del suo distretto non intendono lasciarlo fare, ora che \u00e8 al corrente di tutto.\nDopo i numerosi e vani tentativi di denuncia ai piani alti (oltre che della propria istituzione, anche politici che vedono l'interessamento dell'ufficio del sindaco Lindsey) per l'apertura di un'indagine sulla corruzione all'interno della polizia, Serpico decide di contattare il New York Times e raccontare l'intera vicenda. L'indomani della pubblicazione in prima pagina, scoppia il caso e il sindaco di New York, Darius Spadari, \u00e8 costretto a nominare una commissione d'indagine.\nQuasi un anno dopo, essendo stato trasferito da un distretto all'altro, Serpico finisce alla sezione Narcotici e, durante un'irruzione nell'appartamento d'uno spacciatore in un quartiere malfamato, rimane bloccato nella porta: nonostante le disperate invocazioni, i due colleghi, in quei lunghi istanti d'azione violenta, non l'aiutano, e questo d\u00e0 il tempo ai criminali di sparargli ferendolo gravemente. Il proiettile gli trapassa il volto, ma non lede organi vitali; Serpico viene trasportato in ospedale e si salva. Dopo essere stato dimesso, testimonia e denuncia la corruzione diffusa all'interno della polizia davanti alla commissione d'inchiesta e alla stampa nazionale. Ottenuto l'agognato distintivo da investigatore (detective), che per lui ormai non ha per\u00f2 pi\u00f9 alcun valore, decide di lasciare la polizia e di trasferirsi in Svizzera.\nProduzione.\nPrima di qualsiasi tipo di lavoro per la realizzazione del film, il produttore Martin Bregman pranz\u00f2 con Peter Maas per discutere di un possibile adattamento cinematografico della biografia di Frank Serpico. La prima sceneggiatura scritta da Waldo Salt venne per\u00f2 scartata dal regista Sidney Lumet, che la ritenne troppo lunga. La sceneggiatura venne poi ricontrollata da un secondo sceneggiatore, ovvero Norman Wexler, che riusc\u00ec a tagliare alcune parti superficiali della sceneggiatura del collega.\nInizialmente il regista designato per la regia fu John G. Avildsen, che per\u00f2 venne rimosso dalla produzione a causa di alcune divergenze con il produttore Bregman. Cos\u00ec, poco prima di girare, venne scelto il regista Sidney Lumet. Inizialmente il vero Frank Serpico volle essere presente durante le riprese del film, ma alla fine non gli fu permesso di rimanere poich\u00e9 Lumet temeva che la sua presenza avrebbe trasmesso agli attori (in particolare ad Al Pacino) pi\u00f9 tensione.\nIl film venne completamente girato per le strade di New York, dove vennero impegnate circa 104 sedi diverse in quattro dei cinque distretti della citt\u00e0 (tutti tranne Staten Island). Come residenza di Serpico venne utilizzato un appartamento nel Greenwich Village di Manhattan.\nAccoglienza.\nIl film ha avuto un buon successo al botteghino. Con un modesto budget che variava dai 2,5 milioni di dollari ai 3 milioni di dollari, la pellicola ha incassato ben 29,8 milioni di dollari piazzandosi al 12\u00ba posto tra i film di maggior incasso del 1973. Il film \u00e8 stato anche accolto benevolmente dalla critica, che elogi\u00f2 in particolare l'interpretazione di Al Pacino. Nel ruolo di Frank Serpico infatti, l'attore ricevette la sua seconda nomination al Premio Oscar come miglior attore. Il critico Kren Krizanovich dichiar\u00f2: \"Il film evita gli stereotipi grazie ad un ritratto equilibrato del protagonista, una persona onesta che si trasforma in un martire amareggiato. Unico appunto: l'invadente commento musicale di Mikis Theodorakis\"."}
{"id": "271862", "revid": "120620707", "url": "https://it.wikipedia.org/wiki?curid=271862", "title": "Velino (fiume)", "text": "Il Velino (l'antico \"Avens flumen\" per i romani) \u00e8 un fiume dell'Italia Centrale, il maggiore affluente del fiume Nera (riva sinistra) ed il maggiore subaffluente del Tevere. Lungo 90 km, scorre per quasi tutto il suo corso in provincia di Rieti, con un bacino idrografico di ben \u00a0km\u00b2 (quasi il 15% del bacino idrografico complessivo del Tevere) ed \u00e8 caratterizzato da un regime idraulico assai regolare con portate medie alla foce di 63,81 m\u00b3 al secondo, minime di 33 e massime di 130.\nIl corso del Velino.\nNasce alle falde del Monte Pozzoni (\u00a0metri), nell'alta provincia di Rieti; la sorgente \u00e8 posta \u00a0metri s.l.m. nel territorio comunale di Cittareale ed ha una portata di 7 litri al secondo.\nScorrendo verso sud, il fiume attraversa Cittareale, la Piana di Bacugno e Posta, dove riceve a sinistra le acque del fiume Ratto. Entra poi nelle strette \"Gole del Velino\", lambendo le pendici del Monte Terminillo a Ovest e di Monte Giano a Est, nelle quali riceve a destra le acque del torrente Scura, proveniente dalle pendici del Terminillo; dopo circa 15 km esce dalle gole ed entra nel paese di Antrodoco. \nQui il fiume vira ad ovest, bagnando Borgo Velino e Castel Sant'Angelo, in corrispondenza del quale la valle si allarga formando la Piana di San Vittorino, zona interessata da fenomeni carsici, dove si trovano sorgenti di acqua sulfurea (sfruttate dalle Terme di Cotilia) e il Lago di Paterno. Presso questa pianura il Velino riceve il tributo delle grandi sorgenti del Peschiera, le seconde in Italia e le maggiori dell'Appennino, che gli versano una portata media di oltre 20\u00a0m\u00b3 al secondo (con minime di 15), parzialmente deviate nell'Acquedotto del Peschiera che serve gran parte della citt\u00e0 di Roma. La valle torna a restringersi in corrispondenza di Cittaducale.\nPoco dopo Casette (frazione di Rieti), il fiume si arricchisce da sinistra delle acque del fiume Salto, che drena i monti del Cicolano, il cui corso \u00e8 regolato dall'omonima diga; quindi attraversa Rieti, dividendo il centro storico (alla sua destra) dal quartiere Borgo. Entrando a Rieti il Velino fa il suo ingresso nella Piana Reatina, che viene attraversata trasversalmente in tutta la sua interezza, da sud-est a nord-ovest. A Terria, nei pressi di Contigliano, il Velino riceve da sinistra il tributo del Turano, che scende dai monti Sabini e anch'esso regolato dall'omonima diga.\nA valle di Colli sul Velino il fiume riceve da destra le acque dell'emissario dei laghi Lungo e di Ripasottile, zona umida protetta da una riserva naturale parziale, nonch\u00e9 quelle delle sorgenti di Santa Susanna (5500 litri al secondo); qui il Velino esce dalla Piana Reatina tornando in una valle pi\u00f9 stretta e dirigendosi a nord. Pi\u00f9 avanti, sempre da destra, si immette nel Velino l'emissario del lago di Piediluco.\nAl termine della pianura, presso Marmore in provincia di Terni, il Velino precipita nel Nera formando la spettacolare cascata delle Marmore, alta 165\u00a0m su tre salti successivi, dei quali il primo di 120 metri. Il salto \u00e8 sfruttato a fini idroelettrici dalla centrale di Galleto che con i 654 MW generati \u00e8 l'impianto pi\u00f9 potente dell'Appennino e il quinto d'Italia. Il Nera, dopo aver attraversato Terni, confluisce a sua volta nel Tevere presso Orte.\nStoria.\nNell'antica Roma il Velino era chiamato \"Avens flumen\", mentre fino al XVII secolo era riportato sulle carte geografiche come \"Mellino\". Il toponimo \"Velino\" viene fatto risalire da Dionigi di Alicarnasso al termine \"Velia\", con cui in antichit\u00e0 erano indicate le aree lacustri o paludose.\nIn epoca pre-Romana il fiume impaludava nella Piana di Rieti formando il Lago Velino. Nel 271 a.C. il console Manio Curio Dentato, a scopo di bonifica, realizz\u00f2 un taglio sulla costa rocciosa dove oggi si trova il primo e maggiore salto. Tale opera, detta \"Cavo Curiano\", fu poi successivamente ingrandita in epoca medievale, anche a seguito delle proteste degli abitanti di Terni che venivano periodicamente inondati dall'enorme massa d'acqua proveniente dal Velino. Dopo alterne vicende conseguenti agli interessi contrapposti dei ternani e dei reatini (questi ultimi avevano interesse a che il Velino non inondasse pi\u00f9 la Piana Reatina), vicende che videro l'intervento d'illustri e famosi architetti (Antonio da Sangallo il Giovane, Carlo Maderno, Giovanni Fontana, ecc.) finalmente nel XVIII secolo, sotto il papato di Pio VI, l'architetto Andrea Vici, realizz\u00f2 la sistemazione definitiva della costa rocciosa (le Marmore che danno il nome alla cascata) che \u00e8 giunta ai nostri giorni.\nSuccessivamente la \"societ\u00e0 Terni\" procedette, con la costruzione di rilevanti opere d'ingegneria idraulica, allo sfruttamento idroelettrico e industriale delle copiose portate sia del Velino, sia del Nera, al punto che, oggi, la cascata \u00e8 visibile solo in giorni prestabiliti, essendo la sua massa d'acqua deviata in condotte forzate a scopo idroelettrico. Il sistema Nera-Velino fa capo al complesso idroelettrico di maggiore potenza dell'Appennino.\nPortata.\n\"Dati portata Fiume Velino (Stagione 2018).\""}
{"id": "271863", "revid": "339392", "url": "https://it.wikipedia.org/wiki?curid=271863", "title": "Leonardo Di Bona", "text": ""}
{"id": "271865", "revid": "339392", "url": "https://it.wikipedia.org/wiki?curid=271865", "title": "Gi\u00f2 Di Bona", "text": ""}
{"id": "271866", "revid": "1522738", "url": "https://it.wikipedia.org/wiki?curid=271866", "title": "Suspiria", "text": "Suspiria \u00e8 un film del 1977 diretto da Dario Argento, ispirato al romanzo \"Suspiria De Profundis\" di Thomas de Quincey, e interpretato da Jessica Harper e Stefania Casini. Il film \u00e8 il primo capitolo della trilogia delle tre madri ed ha avuto due sequel: \"Inferno\" (1980) e \"La terza madre\" (2007). \u00c8 considerato, insieme a \"Profondo Rosso,\" il capolavoro di Dario Argento.\nIn occasione del 40\u00ba anniversario, il film \u00e8 stato restaurato in 4K ed \u00e8 tornato al cinema il 30, 31 gennaio e 1\u00ba febbraio 2017, distribuito da QMI/Stardust e Videa.\nTrama.\nSusy Benner \u00e8 una brillante studentessa di danza classica che decide di perfezionare le sue capacit\u00e0 artistiche iscrivendosi alla prestigiosa Accademia di danza a Friburgo.\nLa protagonista fa il suo arrivo in una notte di tempesta; alla scuola incrocia una ragazza, Pat, che sembra fuggire precipitosamente dall'edificio: questa urla alcune parole apparentemente sconnesse, rese peraltro incomprensibili dal temporale. A Susy viene inoltre negato il permesso di entrare a scuola, cos\u00ec si deve riparare in citt\u00e0. Nel frattempo Pat, che aveva trovato rifugio presso un'amica che frequenta la scuola, viene massacrata da una misteriosa figura di cui si vede solo il braccio, che prima la sbatte ripetutamente contro una finestra, poi la sventra con un coltello e alla fine la impicca facendola precipitare da un grande lucernario di vetro. Anche la sua amica, accorsa ad aiutarla, rimane uccisa, trafitta da pezzi di vetro e metallo. Il giorno dopo, mentre si indaga sulla morte di Pat, Susy entra nell'accademia di danza, dove incontra la vicedirettrice Madame Blanche e l'insegnante Miss Tanner; le vengono inoltre presentati i suoi compagni di corso, tra cui Sarah e Olga, con la quale dovr\u00e0 coabitare in un appartamento in citt\u00e0 finch\u00e9 la sua camera non sar\u00e0 pronta. Percependo un'atmosfera tesa nell'accademia, Susy chieder\u00e0 di rimanere nell'appartamento di Olga anche quando, il giorno dopo, la sua camera sar\u00e0 pronta. Poco dopo la ragazza fa uno strano incontro con la cuoca della scuola, la quale sembra ipnotizzarla con uno strano oggetto luminoso, che le fa perdere improvvisamente le forze. Dopo uno svenimento nel corso di una sessione di danza, un medico prescrive a Susy una cura a base di riposo e vino rosso; la ragazza viene inoltre costretta a prendere alloggio all'interno dell'accademia. Susy diventa amica di Sarah, la cui stanza confina con la sua. Mentre gli studenti si preparano per la cena, una miriade di larve inizia a precipitare dal soffitto, causando un panico generale. Madame Blanche riferisce che la causa \u00e8 del cibo avariato in soffitta, e in attesa della disinfestazione gli studenti dovranno dormire nella sala degli esercizi. Durante la notte Sarah sente uno strano rantolo, e rivela a Susy i suoi sospetti: per lei si tratta della direttrice della scuola, che nessuno ha mai visto e che secondo la Blanche dovrebbe trovarsi all'estero. Inoltre le dice che le insegnanti dell'accademia, invece di uscire dopo le lezioni, di notte rimangono nell'edificio: lo testimonierebbero i passi che si sentono tutte le notti nei corridoi.\nIl giorno dopo Daniel, il pianista cieco dell'accademia, viene licenziato dopo che il suo cane-guida azzanna Albert, il nipote di Madame Blanche; nel frattempo Sarah, diventata sempre pi\u00f9 inquieta, inizia a cercare di svelare il mistero che circonda la scuola, ma quando invita Susy ad aiutarla a seguire i passi nel corridoio, quest'ultima cade in un sonno profondo. Intanto Daniel, mentre di notte attraversa una piazza deserta, percepisce una strana presenza intorno a s\u00e9, poco prima che il suo cane, apparentemente tranquillo, si rivolti contro di lui e lo sbrani ferocemente.\nSarah rivela a Susy che lei e Pat erano molto amiche, e che nell'ultimo periodo le aveva fatto degli strani discorsi. Incalzata, Susy tenta di ricostruire le grida che aveva udito la notte del suo arrivo, ma tutto ci\u00f2 che riesce a rammentare sono le parole \"segreto\" e \"Iris\". Le due cercano allora gli appunti di Pat nella sua stanza, ma essi sono stati rubati; intanto Susy si addormenta di nuovo, e Sarah decide di seguire i passi da sola. Ben presto per\u00f2 la ragazza si ritrova a sua volta inseguita da una figura invisibile; la giovane cerca rifugio prima in soffitta e poi in una stanza piena di fil di ferro, ma ben presto rimane invischiata in quest'ultimo e mentre lotta per liberarsi la figura misteriosa la sgozza.\nIl mattino dopo Miss Tanner dice a Susy che Sarah \u00e8 partita improvvisamente e senza dare spiegazioni, ma lei non ci crede e decide di incontrare uno psicologo, il dottor Mandel, con il quale la sua amica aveva preso contatti tempo prima. Il dottore le dice che Sarah era rimasta affascinata da una storia raccontatale da Pat tempo prima, secondo la quale l'accademia sarebbe stata fondata da Helena Markos, un'emigrata greca ritenuta da molti una strega, e che oltre alla danza nell'accademia era solita insegnare anche la magia nera, insieme a un gruppo di streghe; un suo collega esperto di paranormale, il professor Milius, le dice inoltre che la storia della Markos \u00e8 tutt'altro che impossibile, poich\u00e9 la magia esiste davvero; se la Markos ha davvero riunito delle streghe intorno a s\u00e9, l'unico modo per liberarsi di tutte loro \u00e8 uccidere lei. Susy torna a scuola e scopre che tutti i suoi colleghi sono a teatro; trovandosi da sola nell'accademia, evita di bere il vino che le viene servito, evidentemente drogato, e segue i passi nei corridoi.\nQuando entra nell'ufficio di Madame Blanche, vedendo le decorazioni dei muri si ricorda la frase intera di Pat: \"Il segreto ho visto dietro la porta; dei tre iris, gira quello blu!\". Manipolando la raffigurazione dell'iris blu, riesce a trovare in effetti un passaggio segreto, dove trova la Blanche, la Tanner e gli altri membri della congrega impegnati in una discussione che ha come scopo quello di ucciderla. In un'altra stanza Susy trova il cadavere di Sarah inchiodato ad una bara.\nMentre cerca riparo dalle streghe, Susy entra in un'altra stanza, dove accidentalmente risveglia quella che si rivela essere Helena Markos in persona. Quest'ultima, invisibile, rianima illusoriamente il corpo di Sarah e le comanda di aggredire Susy, ma lei riesce a pugnalare la strega con un cristallo decorativo. La morte di Helena Markos causa anche quella di tutte le altre streghe e l'accademia va a fuoco. Susy riesce a fuggire mentre l'edificio viene completamente distrutto.\nProduzione.\nIl regista ha dichiarato che l'ispirazione iniziale per il film nasce da un viaggio da lui compiuto attraverso le \"capitali magiche europee\" (ovvero Torino, Lione e Praga) e alla visita della Scuola di Waldorf fondata da Rudolf Steiner e situata vicino a Basilea nei pressi del centro del \"Triangolo Magico\" formato dalla sovrapposizione dei confini di tre stati (Francia, Germania e Svizzera). La compagna del regista Daria Nicolodi ha collaborato nella realizzazione del film, curandone con Argento la sceneggiatura, nata ispirandosi alla sua infanzia: sull'idea del regista, la Nicolodi introdusse alcune caratteristiche di fiabe come Alice, Biancaneve, Barbabl\u00f9 e Pinocchio, ma in particolare i racconti di sua nonna Yvonne Loeb. Quest'ultima, celebre pianista di origine francese, le narr\u00f2 le sue esperienze presso un istituto artistico e musicale francese (di cui l'attrice ha preferito non rivelare il nome per ragioni di sicurezza) che aveva frequentato durante un corso di perfezionamento e da cui era fuggita dopo aver scoperto che la didattica ufficiale era in realt\u00e0 un \"paravento\" dietro cui si celava una vera scuola di magia nera. Lo stesso Argento si \u00e8 ispirato inoltre alla lettura di numerose fiabe infantili soprattutto per ideare il personaggio di Elena Markos, \"la Regina Nera\". L'ambientazione gotica (Friburgo e la Foresta Nera) si deve comunque alla penna di Argento. Il film ha riscosso un successo mondiale ma, a causa del contenuto particolarmente violento, fu vietato in molti paesi ai minori di 18 anni. Il film \u00e8 il primo capitolo della cosiddetta \"Trilogia delle Madri\". I titoli dei capitoli successivi, girati nel 1980 e nel 2007, sono: \"Inferno\" e \"La terza madre\". Il titolo \"Suspiria\" (come la storia della \"Trilogia de Le tre madri\") \u00e8 stato ispirato dal libro \"Suspiria De Profundis\" di Thomas de Quincey, che lo scrisse dopo un soggiorno a Milano, presso la villa dei conti Imbonati. Inizialmente il regista aveva pensato di girare il film con attrici minorenni (13-15 anni) ma ci\u00f2 non gli fu possibile sia a causa del divieto in Germania di portare sullo schermo attrici di minore et\u00e0, sia per la contrariet\u00e0 da parte dei finanziatori, in particolare da parte del distributore e della Focus, societ\u00e0 di produzione americana consociata nella realizzazione della pellicola. Per rimanere almeno in parte fedele alle proprie intenzioni iniziali Dario Argento opt\u00f2 nell'utilizzare porte che avessero le maniglie poste molto pi\u00f9 in alto rispetto al loro normale posizionamento: l'idea era quella di trasmettere agli spettatori quella difficolt\u00e0 che i bambini hanno nel raggiungere la maniglia, vera chiave d'apertura verso l'esterno. Inoltre in alcune scene i personaggi femminili hanno comportamenti palesemente infantili (vd. scene di contrasto tra Olga e Sara). Il film \u00e8 stato girato praticamente in sequenza e perci\u00f2 il montaggio ne \u00e8 risultato facilitato: per completarlo sono occorsi solo una decina di giorni.\nFotografia.\nLa fotografia del film ad opera di Luciano Tovoli (mentre la scenografia \u00e8 di Giuseppe Bassan) \u00e8 caratterizzata dall'uso di lenti anamorfiche e luci ad arco davanti alle quali sono state poste stoffe colorate (al posto della comune gelatina) in modo da poter essere avvicinate il pi\u00f9 possibile ai volti degli attori dando l'impressione che i colori fossero stati gettati come vernice sui loro volti: questo metodo artigianale ha contribuito ad accentuare il tono fantastico della pellicola. Il tipo di pellicola impiegata \u00e8 una Kodak da 30-40 ASA a bassissima sensibilit\u00e0: richiedeva pertanto moltissima luce per essere impressa ma aumentava nettamente la profondit\u00e0 di campo delle immagini. Queste ultime di conseguenza presentano dei colori molto accentuati (dal rosso scarlatto al blu profondo, dal verde smeraldo al giallo ocra): questo \u00e8 il risultato dell'uso di processi di imbibizione, i cui effetti erano gi\u00e0 stati sperimentati in pellicole quali \"Il mago di Oz\" e \"Via col vento\". \"Suspiria\" \u00e8 stata, infatti, una delle ultime pellicole a utilizzare queste tecniche ai fini della fotografia e del formato Technicolor, oramai in via di estinzione anche a causa degli elevati costi che il sistema ingenerava. Argento e Tovoli riuscirono a trovare l'ultima macchina di sviluppo ancora in funzione agli stabilimenti Technicolor di Roma; il macchinario, una volta dismesso, fu venduto ad acquirenti cinesi. Grazie a tale tecnica, il film assume un misterioso fascino. Il regista ha dichiarato che a ispirarlo cromaticamente fu la visione di \"Biancaneve e i sette nani\" e che per avvicinarsi ai colori \"forti\" di tale pellicola la vision\u00f2 attentamente con Tovoli; altro fondamentale riferimento stilistico fu il cinema espressionista tedesco per il suo peculiare utilizzo di simbolismo e contrasto visivo. Il direttore della fotografia ha dichiarato che richiese ad Argento di fare i trucchi visivi il pi\u00f9 direttamente in lavorazione e non in post-produzione per renderli efficaci e mantenere un tono sperimentale \"alla M\u00e9li\u00e8s\". Argento ha aggiunto che la sua sfida personale era quella di non volere \"fare neanche due inquadrature uguali in tutto il film\" perci\u00f2 da parte sua e di Tovoli ci fu un enorme sforzo nella scelta del tipo di immagini da utilizzare (lavorando con storyboard e shots list, cio\u00e8 la lista di tutte le inquadrature possibili).\nCasting.\nDurante la fase preparatoria del film, Argento e Daria Nicolodi compirono un viaggio a Los Angeles durante il quale visionarono diverse attrici. Il regista scelse Jessica Harper dopo averla vista recitare ne \"Il fantasma del palcoscenico\"; la conobbe a Los Angeles rimanendo colpito dal suo \"volto da bambina\" ed in particolare dai suoi \"occhioni da Manga giapponese\". Per il ruolo della vicedirettrice Argento opt\u00f2 per Joan Bennett, anche influenzato dal fatto che per diversi anni era stata l'attrice di riferimento di Fritz Lang, uno dei suoi registi preferiti.\nAmbientazione.\nIl film \u00e8 stato girato in diverse localit\u00e0 tedesche come la Foresta Nera, Monaco di Baviera e Friburgo. In quest'ultima citt\u00e0 inizialmente fu scelta, per ambientare l'accademia di danza, la Haus zum Walfisch (\"Casa della balena\"), palazzo cinquecentesco un tempo abitato da Erasmo da Rotterdam, dove tradizione vuole che egli abbia scritto il suo celebre \"Elogio della follia\". Ai tempi della lavorazione del film era una banca e il permesso per girarvi alcune scene fu presto revocato, pertanto la produzione fu costretta a ricostruire esterni e interni dell'edificio presso gli studi De Paolis di Roma, sebbene nel montaggio finale rimangano alcune parti filmate nella casa del filosofo. Altra celebre location \u00e8 la K\u00f6nigsplatz di Monaco di Baviera, dove il pianista cieco Daniel - interpretato da Flavio Bucci - viene assalito e ucciso dal proprio cane guida. Sempre a Monaco sono riconducibili diverse altre ambientazioni: l'aeroporto dove atterra la protagonista a inizio film, la piscina liberty M\u00fcllersches Volksbad in cui nuotano Susy e Sara, la BMW Tower sede del convegno di psichiatria, la birreria Hofbr\u00e4uhaus e l'attuale sede dell'Assessorato alla Cultura (Kulturreferat) nell'antica Burgstrasse, i cui esterni identificano il palazzo dove si consumano i primi due brutali omicidi.\nAlcune scene minori, tra cui l'incursione nelle soffitte dell'accademia di danza, sono state girate a Santa Maria di Galeria, frazione di Roma non lontana dal Lago di Bracciano. Argento stesso, nel libro \"Dario Argento, si gira!\" pubblicato a fine 2014, ha invece smentito le ricorrenti voci secondo cui alcune riprese fossero state effettuate presso Villa Capriglio a Torino.\nColonna sonora.\nLa musica di \"Suspiria\" fu composta dai Goblin (Claudio Simonetti, Agostino Marangolo, Massimo Morante e Fabio Pignatelli) in collaborazione con lo stesso Argento. La colonna sonora del film \u00e8 stata utilizzata durante le finali del nuoto sincronizzato alle XXX Olimpiadi di Londra dalla compagine russa, che si \u00e8 aggiudicata la medaglia d'oro.\nMusica.\nSimonetti stesso, insieme con la sua band Daemonia, fece una cover del brano introduttivo di \"Suspiria\". In Italia il CD \u00e8 stato distribuito, come gli altri lavori dei Goblin, dalla Cinevox, mentre negli USA il DVD del film, prodotto dalla Anchor Bay, contiene anche lo \"score\". Il motivo principale del film \u00e8 stato realizzato con un bouzouki acquistato personalmente dal regista, un particolare modello di mandolino di origine ellenica dai suoni particolarmente profondi voluto da Argento che ne era rimasto colpito durante un viaggio in Grecia compiuto poco prima dell'inizio delle riprese. L'inquietante voce solista \u00e8 dello stesso Claudio Simonetti: quest'ultimo sussurra ansimante alternando la melodia con molte parole che egli definisce \"senza senso\". Le percussioni che accompagnano i punti pi\u00f9 tesi del film sono invece strumenti africani. A causa di tali caratteristiche contenutistiche (all'epoca vere e proprie innovazioni nel modo di comporre per immagini soprattutto in Italia), oltre a essere la colonna sonora pi\u00f9 \"paurosa\" della band, \u00e8 anche quella pi\u00f9 sperimentale, per questo fra le tante realizzate risulta quella a cui sono pi\u00f9 legati affettivamente sia Pignatelli quanto Morante.\nAccoglienza.\nCritica.\nIl film usc\u00ec in Italia il 1\u00ba febbraio 1977, accompagnato da una serie di critiche piuttosto contrastanti fra loro per Dario Argento e la sua opera. Giovanni Grazzini, critico del \"Corriere della Sera\", scrisse: \u00abUna laurea honoris causa in tecnologia degli spaventi. Dario Argento non merita niente di meno per un film che probabilmente far\u00e0 epoca nel cinema della pelle d'oca\u00bb. Tullio Kezich invece, nel suo \"Il nuovissimo mille film - Cinque anni al cinema 1977-1982\" stronc\u00f2 la pellicola, sostenendo che \"fra pregi e difetti, il regista di \"Profondo rosso\" \u00e8 sempre lo stesso, anzi in una progressiva divaricazione si affina e si deteriora nello stesso tempo\". Morando Morandini nel suo \"Dizionario dei film\" gli assegna due stelle, affermando che \"il disinteresse di Argento per la logica narrativa \u00e8 qui macroscopico, programmatico. Intanto, per\u00f2, grazie alla musica dei Goblin, inventa il thriller assordante: picchia sull'orecchio quanto sul nervo ottico\". Pino Farinotti e Paolo Mereghetti, nei loro dizionari, assegnano invece tre stelle al film, sebbene il primo non lasci un commento, mentre il secondo giudica il film positivamente, ritenendolo fra i migliori della carriera del regista. Ottime invece furono le critiche estere.\nBotteghino.\nLa pellicola ebbe molto successo in Italia, tanto da piazzarsi all'11\u00ba posto degli incassi della stagione cinematografica 1976-77 anche se non raggiunse i risultati commerciali del precedente \"Profondo rosso\". In Italia la pellicola ha incassato 1.430.000.000 di lire dell'epoca nelle citt\u00e0 capozona.\nEvidentemente per Argento la pellicola era troppo avveniristica per i gusti del pubblico italiano medio del tempo ed infatti nazionalmente non divent\u00f2 il vertice commerciale della filmografia del regista al contrario di quanto avvenne nel resto del mondo (soprattutto Francia, Germania, Giappone, Stati Uniti d'America e Regno Unito) dove riscosse enorme successo rendendo celebre internazionalmente il suo autore. Ci\u00f2 ha determinato una dicotomia: mentre in Italia il suo film pi\u00f9 noto \u00e8 \"Profondo rosso\", all'estero il regista \u00e8 conosciuto soprattutto per \"Suspiria\".\nTra il 30 gennaio e il 1\u00ba febbraio 2017 la pellicola \u00e8 tornata nelle sale italiane in versione restaurata ad esattamente 40 anni di distanza dalla sua prima uscita al cinema.\nRemake.\nDurante la 72\u00aa Mostra internazionale d'arte cinematografica di Venezia il regista Luca Guadagnino rivela che avrebbe diretto il remake del film. Il film, le cui riprese sono terminate nel marzo del 2017, \u00e8 uscito nelle sale cinematografiche statunitensi il 26 ottobre 2018, mentre in quelle italiane a partire dal 1\u00ba gennaio 2019.\nIl restauro.\nIl film \u00e8 stato girato con negativi EastmanColor ed \u00e8 stata l\u2019ultima grande produzione di questo genere ad aver usato il processo Technicolor Dye Transfer. Per il 40\u00ba anniversario dalla prima uscita cinema, \"Suspiria\" \u00e8 stato restaurato in 4K partendo dal negativo, preservando la sua qualit\u00e0 originale. I 35mm, danneggiati in varie parti da lacerazioni, graffi e macchie, sono stati attentamente corretti in maniera digitale. Il restauro \u00e8 stato effettuato dalla TeleFilm Restoration &amp; Preservation Services, in Germania, su mandato dell'italiana Videa.\nPer quanto riguarda i titoli di testa, in assenza di un font, il reparto grafico di LVR Digital, dopo aver acquisito i fotogrammi originali del film, ha ricostruito, attraverso una tecnica di maschere grafiche, un alfabeto parziale. La parte pi\u00f9 complessa \u00e8 stata quella di completare l\u2019alfabeto creando numeri e lettere, in modo che seguissero lo stile dei caratteri gi\u00e0 presenti, cos\u00ec da poter creare in modo definitivo il font Suspiria. Successivamente, i titoli verranno riscritti sul master restaurato andando a recuperare anche le posizioni originali volute dal regista Dario Argento. \"Suspiria\", in versione restaurata 4K \u00e8 stato distribuito da QMI/Stardust, in collaborazione con Videa, ed \u00e8 tornato in oltre 100 sale italiane il 30, 31 gennaio e 1\u00ba febbraio 2017."}
{"id": "271868", "revid": "767487", "url": "https://it.wikipedia.org/wiki?curid=271868", "title": "Le Indie nere", "text": "Le Indie nere \u00e8 un romanzo scritto da Jules Verne nel 1877, le cui vicende si svolgono in Scozia, nella miniera di carbone di Aberfoyle, contea di Stirling.\nTrama.\nUna famiglia di minatori, la famiglia Ford, decide, per ragioni affettive e professionali, di continuare a vivere nel ventre di questa miniera, anche dopo l'esaurimento dell'ultimo filone di carbon fossile. La famiglia Ford, ma in particolare il capo famiglia Simon, non ha mai smesso di sperare che altri filoni verranno alla luce. Bisogna solo saperli cercare.\nHenry, il figlio di Simon, aiuta il padre nella disperata ricerca di questi filoni. Il proprietario della miniera \u00e8 il signor James Starr di Edimburgo, che ha deciso di lasciare la cittadina di Aberfoyle il giorno stesso dell'estrazione dell'ultimo carrello di carbone. Nel dicembre del 18.., l'ingegnere Starr riceve una lettera dal signor Simon che lo invita ad Aberfoyle per raccontagli dei fatti clamorosi. Ad attenderlo alla stazione del piccolo paese della contea di Stirling vi \u00e8 Henry, che su ordine del padre accompagner\u00e0 il signor Starr sino alla miniera.\nConvinto di aver trovato solamente un nuovo filone, Simon accompagna il proprietario nelle viscere pi\u00f9 profonde della miniera. Ma al contrario di ci\u00f2 che si aspettava il minatore, caduta una parete si apre ai loro occhi un nuovo mondo sotterraneo, in grado di donare nuova prosperit\u00e0 alla cittadina di Aberfoyle. Gli abitanti del paese si trasferiscono nel sottosuolo dove fondano una nuova citt\u00e0: \"Coal City\".\nMa la storia \u00e8 intrisa di incidenti ed imprevisti, macchinati da Silfax, un vecchio minatore che viveva, ad insaputa della famiglia Ford, nel fondo della miniera. Silfax, aiutato dal suo \"Harfang\", un grosso gufo delle nevi, impedisce con tutti i mezzi scoperta della Nuova Aberfoyle.\nIl personaggio di Silfax dona al romanzo una sensazione di mistero, alimentato dalla superstizione e dalle credenze degli abitanti della Nuova Aberfoyle, ed in particolare dall'amico di Henry, il suonatore di cornamusa Jack Ryan. Silfax non viveva solo nell'oscurit\u00e0 di questa miniera, ma con la piccola Nell, una nipote che nacque poco tempo prima dell'esaurimento dell'ultimo filone e di cui non seppe pi\u00f9 nulla.\nNell fu ritrovata casualmente in una galleria da Henry Ford. La famiglia Ford adott\u00f2 la giovane, che educata e nutrita, divenne la promessa sposa di Henry. Scoperta l'origine di Nell, James Starr e gli altri membri della famiglia Ford difendono Nell dall'ira di Silfax, che vuole a tutti i costi che la ragazza torni con lui.\nGli imprevisti si intensificarono quando Silfax viene a conoscenza dell'imminente matrimonio della nipote con il figlio dell'odiato Simon Ford. Rimandato il matrimonio di qualche mese, Henry vuole che - prima di diventare sua moglie - Nell veda con i propri occhi il mondo all'esterno della miniera, per rendersi conto di ci\u00f2 che non aveva mai conosciuto e tanto meno visto. James Starr, Jack Ryan e Henry accompagnano Nell in questo viaggio in superficie, e al ritorno conseguirono il loro felice matrimonio e vivono per sempre nella miniera della Nuova Aberfoyle.\nCommento.\n\"Le Indie nere\" \u00e8 uno dei romanzi meno conosciuti dall'autore. \"Le Indie nere\" ripercorre in un certo senso il filone avventuroso iniziato con \"Viaggio al centro della Terra\" del 1864: \u00e8 un romanzo straordinario, dove la descrizione del rapporto uomo e terra giunge ad un livello cos\u00ec preciso e particolareggiato, che quei luoghi bui della miniera di Aberfoyle vengono illuminati da una luce narrativa capace di rischiarare con una minuziosa descrizione anche luoghi tanto oscuri e inospitali come possono essere quelli di una miniera.\nIl rapporto tra i minatori e il proprietario della miniera, il signor James Starr, \u00e8 rappresentato in modo paternalistico. Sono assenti (o glissati) i problemi di salute dovuti alla permanenza di intere famiglie nelle miniere, per tempi prolungati (per esempio, Nell dovrebbe avere serissimi problemi di rachitismo, gi\u00e0 noti all'epoca). Questo pu\u00f2 essere considerato parte del clima fiabesco della storia.\nLa coppia Silfax-Nell appare come una versione distorta della coppia Prospero-Miranda de \"La tempesta\" di William Shakespeare. La coppia Tenebrax-Principessa, nel fumetto \"Tenebrax\" di Lob e Pichard, appare un'altra versione distorta della coppia shakespeariana. La somiglianza con \"Le Indie Nere\" risalta sia per l'ambientazione sotterranea, sia per i nomi, sia per l'apparizione di animali giganteschi come seguaci dell'antagonista (una civetta per Silfax, topi giganti per Tenebrax).\nAltre opere.\nUn altro libro dove Verne rappresenta il lavoro delle miniere e i relativi problemi di salute, in modo pi\u00f9 verosimile bench\u00e9 ancora con note manierate, \u00e8 il romanzo \"I cinquecento milioni della B\u00e9gum\", nella parte relativa ai lavoratori di Stahlstadt."}
{"id": "271870", "revid": "670021", "url": "https://it.wikipedia.org/wiki?curid=271870", "title": "Palazzo dei Banchi", "text": "Il palazzo dei Banchi, conosciuto anche come \"Portico del Pavaglione\", \u00e8 un palazzo di Bologna del XV-XVI secolo, situato in Piazza Maggiore.\nStoria.\nSi tratta dell'ultimo edificio costruito in Piazza Maggiore. Tra il 1565 e il 1568 fu progettata la facciata su disegno di Jacopo Barozzi detto il \"Vignola\", con lo scopo di dare alla piazza maggior uniformit\u00e0 dato che il prospetto era formato da aggregati di edifici medievali. L'effetto di magnificenza doveva coprire le retrostanti vie del mercato.\nOrigine del nome.\nIl palazzo trae il suo nome dai \"banchi\" che durante i secoli XV e XVI esercitavano l'arte cambiaria. Il termine \"Pavaglione\" (in dialetto \"Pavaj\u00e5n\") invece si ricollega alla fiera dei bachi da seta che si teneva inizialmente in una costruzione di legno temporanea.\nDescrizione.\nIl palazzo si trova sul lato est di Piazza Maggiore, a lato della Basilica di San Petronio. Si trova alle spalle del Quadrilatero, ovvero l'area del mercato."}
{"id": "271874", "revid": "767487", "url": "https://it.wikipedia.org/wiki?curid=271874", "title": "Piace a troppi", "text": "Piace a troppi (\"Et Dieu... cr\u00e9a la femme\"), noto anche col titolo E Dio cre\u00f2 la donna \u00e8 un film diretto nel 1956 da Roger Vadim.\n\u00c8 il film che lancia a livello internazionale Brigitte Bardot come sex symbol. Con lei diventano popolari anche il protagonista maschile Jean-Louis Trintignant e il regista Roger Vadim, che l'aveva sposata nel 1952 e da cui divorzier\u00e0 nel 1957.\nTrama.\nUscita dall'orfanotrofio, Juliette va a vivere in un villaggio di pescatori dove con la sua bellezza ingenua e perversa riesce a portare lo scompiglio tra gli uomini.\nEdizione italiana.\nNell'edizione italiana la parentela tra Antoine e Michel Tardieu, che si contendono Juliette, venne cambiata; mentre nell'edizione originale sono fratelli qui divengono cugini.\nLuoghi delle riprese.\nL'allora sconosciuto villaggio di pescatori dove \u00e8 girato il film diventer\u00e0 un luogo di fama internazionale. Si tratta di Saint-Tropez, dove la stessa Bardot acquister\u00e0 qualche anno pi\u00f9 tardi una villa (la famosa \"Madrague\") che costituir\u00e0 un richiamo per il \"jet-set\" e, qualche anno pi\u00f9 tardi, il ritiro dell'attrice quando decider\u00e0 di uscire dalle scene.\nAlcune scene sono state inoltre girate a La Croix-Valmer, a Gassin e a Ramatuelle.\nLe riprese si sono svolte dal 3 maggio al 7 luglio 1956.\nDistribuzione.\nVenne distribuito nelle sale francesi il 28 novembre 1956; nell'ottobre 1957 arriv\u00f2 negli Stati Uniti. In Italia usc\u00ec nel settembre 1958 col divieto ai minori di 16 anni, divieto tolto nel 1996."}
{"id": "271876", "revid": "124507350", "url": "https://it.wikipedia.org/wiki?curid=271876", "title": "Brondi", "text": "Brondi Telefonia S.p.A. \u00e8 una azienda italiana attiva nel settore della telefonia. Fondata a Torino da Lorenzo Brondi nel 1935 per produrre apparecchi telefonici negli anni del dopoguerra, diventa uno dei principali fornitori della SIP. Grazie allo sviluppo degli anni precedenti, negli anni settanta viene inaugurata una nuova sede a Settimo Torinese. La sede si sposta successivamente a Roma."}
{"id": "271877", "revid": "1226", "url": "https://it.wikipedia.org/wiki?curid=271877", "title": "Stay-Behind", "text": ""}
{"id": "271878", "revid": "1226", "url": "https://it.wikipedia.org/wiki?curid=271878", "title": "Stay Behind", "text": ""}
{"id": "271879", "revid": "1226", "url": "https://it.wikipedia.org/wiki?curid=271879", "title": "Stay behind", "text": ""}
{"id": "271880", "revid": "22356", "url": "https://it.wikipedia.org/wiki?curid=271880", "title": "Ornitopode", "text": ""}
{"id": "271881", "revid": "767487", "url": "https://it.wikipedia.org/wiki?curid=271881", "title": "Scott Stapp", "text": "\u00c8 famoso soprattutto per essere il cantante ed il compositore dei testi della rock band statunitense Creed, di cui \u00e8 oltretutto il fondatore. Il suo primo album da solista, \"The Great Divide\", \u00e8 stato pubblicato nel 2005. Il secondo album solista, \"Proof of Life\", \u00e8 stato pubblicato nel 2013, nel 2017 ha pubblicato \"The Madness\" con il supergruppo Art of Anarchy.\nStapp ha ricevuto diversi riconoscimenti, tra cui un Grammy Award per la canzone dei Creed \"With Arms Wide Open\", dedicata dal cantante al proprio figlio, oltre a numerose certificazioni della RIAA. Nel 2006, la rivista musicale \"Hit Parader\" ha inserito Scott Stapp al 68\u00ba posto nella classifica dei 100 migliori cantanti metal di sempre.\nBiografia.\nInfanzia ed educazione.\nStapp nasce col nome di Anthony Scott Flippen ad Orlando, in Florida, l'8 agosto del 1973. Sua madre, Lynda, \u00e8 un'insegnante di scuola; poco e nulla si sa circa il suo padre biologico. Viene adottato da Steven Stapp, un dentista che ha sposato la madre di Scott, e decide di prendere il cognome del patrigno. Tuttavia, resosi conto che le iniziali del suo nome completo (Anthony Scott Stapp) avrebbero formato la parola \"ass\" (culo), decide di cambiare il proprio nome in Scott Alan Stapp.\nScott cresce in una famiglia parecchio religiosa, dato che il suo patrigno \u00e8 un ministro pentecostale (una forma di protestantesimo). Se fosse stato punito, sarebbe stato costretto a copiare i passi della Bibbia. Ad un certo punto, \u00e8 cos\u00ec esasperato dalle rigide regole religiose impostegli dal patrigno che, per trovare un po' di libert\u00e0, scappa da casa nel cuore della notte e va a vivere da un amico per circa un mese prima di tornare di nuovo a casa del padre adottivo. Nel tentativo di impressionare il patrigno, frequenta il prestigioso \"Lee College\" di Cleveland, nel Tennessee, ma viene espulso per aver fumato della marijuana. Successivamente frequenta il \"Valencia Community College\" ad Orlando, in Florida, il \"Tallahassee Community College\" e, infine, la \"Florida State University\".\nCarriera.\nA 22 anni Stapp capisce di voler far parte di una band, e seguendo le orme del suo idolo Jim Morrison si trasferisce a Tallahassee in Florida in cerca di musicisti con le sue stesse influenze. Poco prima aveva incontrato un vecchio amico di scuola, il chitarrista Mark Tremonti e con lui aveva formato dapprima i \"Naked Toddler\" che in seguito saranno ricordati come la prima incarnazione dei Creed.\nNel 1997 con Scott Phillips alla batteria e Brian Marshall al basso, e dopo aver firmato un contratto con la Wind-Up Records, i Creed incidono il loro primo album, \"My Own Prison\". La fortuna commerciale li accompagna da subito: l'album piace e vende molto bene ed il tour promozionale li porta a percorrere gli States da costa a costa ed a diventare una delle giovani band pi\u00f9 amate negli States. Con il disco di debutto infrangono tutti i record e producono singoli da primi posti in classifica. Due anni dopo arriva la seconda prova, \"Human Clay\" che vende undici milioni di copie soltanto negli Stati Uniti. Nel 2001 la band incide il terzo ed ultimo album, \"Weathered\", in cui, per problemi con il resto dei componenti della band, non compare pi\u00f9 il bassista Brian Marshall. Ciononostante la fortuna \u00e8 sempre dalla loro: Weathered vende 887\u00a0000 copie solo nella prima settimana e viene certificato per quadruplo disco di platino alla fine del mese. Per il tour, al basso viene chiamato Bret Hestla, vecchia conoscenza della band.\nNonostante la frenesia degli anni di tour, Scott si ritaglia anche il tempo per le sue altre passioni: innanzitutto suo figlio, Jagger, nato nel 1998, cui dedica \"With Arms Wide Open\" singolo vincitore di un Grammy Awards (Best rock song del 2001) La canzone d\u00e0 il nome alla fondazione di Scott, che dal 2000 si occupa del benessere e della salvaguardia della vita dei bambini. La \"With Arms Wide Open Foundation\" \u00e8 solo una delle opere benefiche che Scott mette in atto in questi anni.\nIn questi anni i Creed arrivano a sciogliersi e Scott intraprende la carriera solista. Gli altri membri del gruppo richiamano il vecchio bassista (Brian Marshall) e danno vita ad un nuovo progetto musicale con un nuovo cantante (Myles Kennedy), gli Alter Bridge. Nel 2003 la Wind-Up annuncia che Scott sta lavorando su un album solista che verr\u00e0 poi annunciato e pubblicato il 22 novembre del 2005.\n\"The Great Divide\" ebbe un ottimo successo, e ricevette il disco di platino il 14 dicembre 2005.\nIl 27 aprile 2009, i Creed annunciano di avere dei piani per un nuovo album. Intitolato \"Full Circle\", il disco viene pubblicato nell'ottobre 2009. Per supportare l'uscita dell'album, i Creed iniziarono un tour mondiale, che tocc\u00f2 varie citt\u00e0 di America, Europa e Australia tra l'estate 2009 e il 2010.\nIl 18 settembre 2013, Stapp annuncia la pubblicazione del suo secondo album da solista, \"Proof of Life\", pubblicato il 5 novembre 2013.\nVita privata.\nNel 1997, Stapp spos\u00f2 Hillaree Burns. Si sposarono per 16 mesi e divorziarono nel 1998. Stapp ha un figlio, Jagger, con Burns. Dopo il divorzio della coppia, Stapp ha mantenuto la custodia di Jagger.\nL'11 febbraio 2006, Stapp ha sposato la modella e campionessa Miss New York USA 2004 Jaclyn Nesheiwat. Hanno una figlia. La coppia ha dato il benvenuto a un figlio, Daniel Issam, il 4 luglio 2010.\nNel novembre 2014, la moglie di Stapp, Jaclyn, ha chiesto il divorzio. Pi\u00f9 tardi quel mese, Stapp ha pubblicato un video su Facebook in cui ha rivelato di essere un senzatetto e di affrontare la povert\u00e0.\nA Scott Stapp viene diagnosticato il disturbo bipolare e ha in seguito commentato che la diagnosi era \"un grande segno di sollievo, perch\u00e9 finalmente, abbiamo avuto una risposta\".\nProblemi legali.\nNel luglio 2002, Stapp \u00e8 stato arrestato dalla polizia della Florida e accusato di guida spericolata dopo aver guidato il SUV fuori strada prima di rientrare nella corsia giusta. \u00c8 stato rilasciato dalla custodia dopo aver pagato una cauzione di 500 dollari.\nFu anche arrestato il 12 febbraio 2006, un giorno dopo il suo secondo matrimonio, per sospetta ubriachezza.\nIl 20 maggio 2007, \u00e8 stato accusato di aggressione derivante da un episodio di violenza domestica e poi arrestato. In seguito, Stapp fu liberato sotto rilascio controllato. Stapp si \u00e8 scusato con la moglie in pubblico il 23 maggio 2007 e l'accusa \u00e8 stata successivamente ritirata.\nUn sex tape che mostra Stapp e Kid Rock mentre ricevono del sesso orale da un gruppo di groupie su un tour bus nel 1999 \u00e8 diventato pubblico nel 2006. In un'intervista sul video di 45 minuti, Stapp ha detto di non credere che il sesso orale fosse il sesso reale. Stapp dice che lui e Kid Rock non hanno pi\u00f9 parlato da quando il nastro \u00e8 diventato pubblico.\nTentativi di suicidio.\nNel 2003, ha contemplato il suicidio dopo aver bevuto una bottiglia di Jack Daniel. Ha recuperato due MP5 dalla sua collezione, si e puntato le pistole alla testa, ma non ha premuto i grilletti dopo aver visto una foto di suo figlio, Jagger. In seguito afferm\u00f2 che era convinto che chiunque fosse coinvolto nei Creed lo volesse morto, cos\u00ec da diventare un \"martire come Kurt Cobain\" e aumentare le vendite dei dischi. Scott: \"Ho avuto pensieri pazzeschi che mi passavano per la testa.\" In seguito disse che invece di uccidersi, spar\u00f2 qualche colpo a casa sua. Ha inoltre detto: \"Ero sotto effetto di prednisone [...] Ho sparato alcuni colpi e all'istante \u00e8 stato come, 'Cosa diavolo sto facendo?' Cos\u00ec ho messo via le pistole e sono corso in garage, ho recuperato il mastice e rattoppato i buchi...\nNel 2006, le sue condizioni peggiorano e tenta il suicidio a Miami, dopo giorni e notti che assume droghe senza dormire per cercare riparo dalle ossessioni si lancia dall'attico dell'hotel Delon. \u00c8 al 17\u00ba piano ma la sua caduta finisce dopo 12 metri, interrotta da un cornicione di cemento che gli fratturer\u00e0 cranio, bacino e naso, salvandogli la vita. Rimarr\u00e0 l\u00ec per quasi due ore, incapace di muoversi, rassegnandosi a una morte lunga e dolorosa, quando per puro caso il rapper T.I. si accorge di una goccia di sangue che cola da un cornicione dell\u2019albergo, e interviene per salvarlo."}
{"id": "271886", "revid": "767487", "url": "https://it.wikipedia.org/wiki?curid=271886", "title": "The Great Divide (album Scott Stapp)", "text": "The Great Divide \u00e8 il primo album di Scott Stapp da solista, pubblicato nel 2005 dopo lo scioglimento dei Creed. \u00c8 stato certificato disco di platino nel dicembre 2005.\nFormazione.\nProduzione"}
{"id": "271888", "revid": "767487", "url": "https://it.wikipedia.org/wiki?curid=271888", "title": "Puddle of Mudd", "text": "I Puddle of Mudd (talvolta reso come PUDDLE OF MU\u15e1\u15e1, traducibile come \"pozzanghera di fango\") sono un gruppo alternative metal statunitense, formatosi nel 1992 a Kansas City per iniziativa di Wes Scantlin. Sono stati spesso erroneamente inseriti all'interno del movimento nu metal, non perch\u00e9 abbiano presentato sonorit\u00e0 simili, ma semplicemente perch\u00e9 legati ai personaggi principali di questo genere e perch\u00e9 contemporanei a questo movimento.\nBiografia.\nGli inizi (1992-2000).\nLa band venne fondata nel 1992 a Kansas City da 4 ragazzi: il cantante Wes Scantlin, il chitarrista Jimmy Allen, il bassista Kenny Burkett e il batterista Sean Sammon. Nel 1994 pubblicarono per l'etichetta indipendente V&amp;R Records il loro primo EP, \"Stuck\", che ottenne buoni riscontri solamente a livello locale. Per la stessa etichetta pubblicarono nel 1997 il loro secondo lavoro, \"Abrasive\", avente un sound pi\u00f9 grunge.\nTra la pubblicazione dei due album autoprodotti, i Puddle of Mudd presero una pausa, durante la quale Scantlin si impegn\u00f2 a promuovere la sua musica. La fortuna volle che una copia del demo arriv\u00f2 tra le mani di Fred Durst cantante dei Limp Bizkit. Durst dopo aver ascoltato il demo ne rimase impressionato, tant'\u00e8 che decise subito di contattare Scantlin, venendo cos\u00ec a sapere che la band nel frattempo si era sciolta. Ma Durst non perse tempo ed invit\u00f2 Wes a Los Angeles per aiutarlo a metter su una nuova formazione. La nuova formazione vedeva Wes Scantlin alla voce ed alla chitarra, Doug Ardito al basso, Paul Phillips alla chitarra solista, ed infine il batterista Greg Upchurch.\nIl successo internazionale e \"Come Clean\" (2001-2002).\nNel 28 agosto 2001 i Puddle of Mudd pubblicarono il loro primo album con una \"major\" \"Come Clean\" con l'etichetta di Durst, la Flawless. L'album vendette 100.000 copie durante la prima settimana e, trascinato dai singoli \"Control\" (aggiunta anche come \"theme song\" WWE Survivor Series 2001\"), \"Blurry\", \"She Hates Me\" e \"Drift &amp; Die\", vendette pi\u00f9 di 5 milioni di copie in totale. \"Blurry\", il loro secondo singolo dello stesso album e probabilmente la loro canzone pi\u00f9 famosa, riusc\u00ec ad arrivare in quinta posizione della Billboard Hot 100 ed ottava nel Regno Unito. \u00c8 stata usata anche nel gioco \"Ace Combat 5\". \"Drift &amp; Die\" fu distribuita come terzo singolo e fu un altro grande successo, posizionatasi per sei settimane al numero 1 della Mainstream Rock Chart.\nNel giugno 2002 cominciarono un tour europeo affiancando i Korn e esibendosi anche nel primo evento live in Italia. Fecero parte anche del Family Values Tour 2001, insieme a Stone Temple Pilots, Linkin Park e Staind.\n\"Life on Display\" (2002-2005).\nDopo un lungo tour americano, nel 2003 i Puddle of Mudd pubblicano \"Life on Display\" che vende circa 900.000 copie, grazie anche ai singoli \"Away from me\", \"Heel over head\" e \"Spin you around\". \"Away From Me\" fu usata anche in The O.C. nel 2004. La canzone \"Nothing Left to Lose\" invece fu la \"theme song\" della WWE 2004 Royal Rumble.\nNel 2005 Greg Upchurch e Paul Phillips lasciarono la band (Upchurch entrer\u00e0 a far parte dei 3 Doors Down, mentre Paul Phillips entrer\u00e0 a far parte degli Operator) e dopo vari avvicendamenti vennero sostituiti rispettivamente dal batterista Ryan Yerdon e dal chitarrista Christian Stone.\n\"Famous\" (2007-2008).\nNell'ottobre 2007 i Puddle of Mudd hanno pubblicato il loro quarto album, dal titolo \"Famous\". Da questo disco verranno estratti ben 4 singoli. Il primo (che d\u00e0 anche il titolo all'album) \u00e8 \"Famous\", seguito da \"Psycho\" (che ha avuto un discreto airplay anche in Italia), dalla ballad \"We Don't Have to Look Back Now\" ed infine da \"Livin' on Borrowed Time\".\nLa canzone \"Famous\" \u00e8 stata usata come theme song per il PPV della WWE One Night Stand del 2007 ed \u00e8 presente nel gioco targato WWE Smackdown vs Raw 2008.\n\"Volume 4: Songs in the Key of Love &amp; Hate\" e \"Icon: Best of Puddle of Mudd\" (2009-2010).\nIl 2009 vede la fuoriuscita dalla band di Christian Stone, e segna il ritorno di Paul Phillips alla chitarra. Nel dicembre dello stesso anno uscir\u00e0 il nuovo album \"\", anticipato dal singolo \"Spaceship\". Gli altri due singoli estrapolati dal disco sono \"Stoned\" e \"Keep It Together\". Il disco ha venduto sinora intorno alle 100.000 copie.\nNel giugno 2010 il bassista Doug Ardito lascia la band dopo 10 anni di militanza. Al suo posto subentrer\u00e0 Damien Starkey (ex cantante dei Burn Season).\nNell'ottobre 2010 viene pubblicata la raccolta \"\".\n\"Re:(disc)overed\" (2011-2018).\nNell'agosto 2011 viene pubblicato l'album di cover \"\".\nNel 2015 il gruppo inizi\u00f2 a registrare un nuovo album e parteciparono al super tour Make America Rock Again.\n\"Welcome to Galvania\" (2019-presente).\nNel mese di giugno 2019 il New York Time Magazine ha elencato Puddle of Mudd tra centinaia di artisti il cui materiale sarebbe stato distrutto nell'incendio della sede della Universal Records del 2008.\nNel luglio 2019 \u00e8 stato pubblicato il singolo \"Uh Oh\", anticipazione dell'album \"Welcome to Galvania\", pubblicato nel settembre 2019.\nNel novembre 2019 la band ha eseguito una sessione acustica per il canale Octane del network SiriusXM. La prestazione \u00e8 passata quasi inosservata fino all'aprile 2020, quando venne pubblicata una clip modificata della loro cover di \"About a Girl\" dei Nirvana. La cover ha ricevuto pesanti critiche del sostenitori dei Nirvana i quali hanno definito il tutto ridicolo, in particolare Wes Scantlin, la cui voce era gracchiante e non intonata."}
{"id": "271890", "revid": "767487", "url": "https://it.wikipedia.org/wiki?curid=271890", "title": "Lamerica", "text": "Lamerica \u00e8 un film del 1994 diretto da Gianni Amelio.\nI protagonisti della storia sono Carmelo Di Mazzarelli nel ruolo di Spiro ed Enrico Lo Verso nel ruolo di Gino. Tutto avviene nell'Albania degli anni novanta, dopo la fine del regime di Enver Hoxha e il crollo finanziario dovuto al passaggio al capitalismo.\nTrama.\nL'affarista Fiore e il giovane assistente Luigi arrivano in Albania con il loro pick-up. Fiore \u00e8 ideatore di una truffa, ovvero simulare un'iniziativa economica sfruttando le leggi italiane sull'imprenditoria all'estero, allo scopo di intascare ingenti contributi statali. Fiore \u00e8 il capo della delegazione, e nel vedere la catastrofe umanitaria in cui versa il paese critica aspramente la politica che lo ha ridotto cos\u00ec, mentre il funzionario albanese che li accompagna cerca di giustificare lo stato miserevole in cui la sua terra versa.\nAlla fine del viaggio d'andata, i due sono presentati ad una donna che dovrebbe fare da prestanome per la propriet\u00e0 della fabbrica. Ma Fiore scopre che questa donna, che specificatamente era stata richiesta come \"priva di parenti\", \u00e8 in realt\u00e0 vicina al funzionario. Allora Fiore perde la pazienza e chiede di avere un albanese senza parenti che possano in qualche modo beneficiare della sua nomina. Chiede di poter visitare un ospizio, e qui trova un uomo adatto al ruolo di prestanome della societ\u00e0. Cos\u00ec lo tirano fuori dall'ospizio e lo portano con loro.\nLe vicende si complicano quando l'anziano \"presidente\" fugge dalla struttura delle Suore di Madre Teresa dove era stato portato, costringendo Luigi ad inseguirlo. Il vecchio, giunto in una cittadina col treno, viene aggredito dai ragazzini di strada, che gli rubano anche le scarpe e quasi lo soffocano. Alla fine Luigi lo ritrova in un ospedale, dove \u00e8 ricoverato, e, nonostante sia a malapena in grado di camminare, lo porta via. Ma \u00e8 sorto un terribile dubbio: la dottoressa ha detto che il vecchio non \u00e8 albanese, ma italiano, perch\u00e9 parlava in italiano e aveva detto di chiamarsi Talarico Michele. Luigi ribadisce che lui ha un passaporto albanese, ma la dottoressa racconta all'ignaro Luigi che dopo la seconda guerra mondiale gli italiani rimasti in Albania vennero perseguitati e fucilati, cos\u00ec molti cambiarono identit\u00e0.\nViene fuori un poco per volta quello che l'uomo ha nascosto per decenni: si chiama Michele, ed \u00e8 un siciliano, che fu mandato decenni prima a combattere in Albania, partendo lo stesso giorno in cui nacque suo figlio. Michele \u00e8 convinto che il suo bambino adesso abbia 4 anni, che esista ancora una famiglia che lo aspetta a casa, e che lui stesso abbia ancora vent'anni. Pensa addirittura di essere in Abruzzo. Luigi lo tratta malamente, seccato dai suoi vaneggiamenti.\nIl recupero \u00e8 appena riuscito, quando le vicende si complicano ulteriormente: mentre l'azienda calzaturiera viene scoperta dalle autorit\u00e0 antifrode albanesi, Luigi si ferma per cercare cibo e un bagno, dice ad un poliziotto di tenere lontano i ragazzini che sciamano ovunque, ma quando torna trova il suo veicolo senza pi\u00f9 le ruote. A quel punto l'italiano \u00e8 bloccato, e comincia ad inveire verso la folla, muta.\nIl vecchio, nel frattempo, sale su un autobus, e Luigi lo segue. L'autobus viene fermato su di un ponte da un posto di blocco della polizia. Luigi si fa largo con il vecchio, facendosi riconoscere come italiano. Poi salgono su di un camion diretto a Tirana. L\u00ec Luigi viene bersagliato dalle domande dei ragazzi che si stanno dirigendo a loro volta nella capitale per imbarcarsi e scappare in Italia. Uno di loro si sente male e muore nell'indifferenza degli altri, troppo eccitati al pensiero di andare in Italia a crearsi una nuova vita.\nAlla fine i due arrivano nella capitale e l\u00ec, in un locale telefonico, Luigi scopre che la truffa \u00e8 stata scoperta: il vecchio non \u00e8 pi\u00f9 presidente e lui stesso non ha pi\u00f9 un lavoro. Luigi, progressivamente pi\u00f9 colpito dall'altruismo e dall'ingenuit\u00e0 di Michele, inizia ad assecondarlo. Cerca di sistemarlo in un ristorante, dando soldi all'esercente, poi torna in albergo, ma trova la polizia ad aspettarlo: senza saperne il motivo, viene rinchiuso in una buia e sudicia cella con altri uomini.\nInterrogato, gli viene spiegato che l'arresto \u00e8 avvenuto a seguito della scoperta della truffa, ma anche che la polizia \u00e8 in realt\u00e0 interessata a mandare in prigione il funzionario corrotto. Gli viene suggerito di lasciare l'Albania, ma non gli \u00e8 restituito il passaporto, perch\u00e9 ufficialmente Luigi dovrebbe restare nel Paese fino al processo.\nCos\u00ec Luigi arriva ad una soluzione estrema: prende una nave strapiena assieme agli emigranti, e l\u00ec trova anche Michele, che \u00e8 convinto di far rotta verso l'America. Luigi rinuncia ad ogni ragionamento: resta l\u00ec, tra centinaia di albanesi che viaggiano alla volta della terra promessa, l'Italia.\nProduzione.\nCast.\nQuesto film segna l'esordio cinematografico di Carmelo Di Mazzarelli; venne infatti scoperto per le vie di Marina di Ragusa da Gianni Amelio, che immediatamente gli propose di interpretare il ruolo di \"Spiro\" nel film.\nLa maggior parte delle comparse \u00e8 rappresentata da immigrati albanesi."}
{"id": "271891", "revid": "26630", "url": "https://it.wikipedia.org/wiki?curid=271891", "title": "Rinculo", "text": "Rinculo indica il movimento compiuto da un'arma nel momento in cui viene scagliato un proiettile. Esso viene generalmente associato alle armi da fuoco, ma tale concetto pu\u00f2 essere applicato in generale anche alle armi da lancio e alle armi ad aria compressa, che per\u00f2 hanno un meccanismo di lancio meno istantaneo, e quindi generano forze meno rilevanti.\nPrincipi fisici.\nEsso \u00e8 diretta conseguenza del terzo principio della dinamica secondo il quale ad ogni azione ne corrisponde una uguale e contraria.\nNel caso specifico dell'arma la pressione dei gas spinge il proiettile verso la volata. Il risultato dell'azione di spingere una massa \u00e8 una spinta eguale e contraria sulla culatta dell'arma, che si scarica quindi sull'affusto e su un contrasto appositamente disposto (come la spalla del tiratore o, per mezzo di un vomere nel caso di un pezzo d'artiglieria, il terreno).\nDa notare il fatto che per la legge di conservazione della quantit\u00e0 di moto l'energia del proiettile alla bocca \u00e8 molto maggiore dell'energia totale del rinculo. Infatti l'energia cinetica \u00e8 direttamente proporzionale alla massa e al \"quadrato\" della velocit\u00e0. Quindi mentre il proiettile possiede una massa relativamente modesta e acquista una velocit\u00e0 e un'energia considerevoli, l'arma, che ha una massa nell'ordine delle decine o centinaia di volte superiore ad esso, acquista una velocit\u00e0 ridotta, e un'energia che \u00e8 tanto minore di quella del proiettile quanto maggiore \u00e8 la sua massa. Il suo impulso, invece, \u00e8 grande ed \u00e8 quindi quasi impossibile fermarlo di botto, tanto che i cannoni in genere vengono lasciati rinculare liberamente per poi essere fermati gradualmente.\nIn alcune armi automatiche e semi-automatiche parte dell'energia del rinculo \u00e8 utilizzata per spingere indietro il bossolo della cartuccia appena sparata e con esso l'otturatore che comprime la molla di recupero. Questa, all'esaurirsi della spinta indietro, si occupa di riportare in posizione l'otturatore, caricando cos\u00ec la successiva cartuccia. Questo sistema, detto ad otturatore labile, fu inventato da Hiram Maxim nel 1884 e fu utilizzato per la prima volta nella mitragliatrice da lui progettata, la mitragliatrice Maxim.\nRilevamento.\nIl \"rilevamento\" \u00e8 provocato dal disassamento della canna rispetto al punto di appoggio stesso. Infatti se l'asse della canna passasse per il punto di appoggio, all'atto dello sparo l'unico movimento che si verificherebbe sarebbe appunto rettilineo. Poich\u00e9 solitamente invece l'asse della canna passa per un punto sopraelevato rispetto al punto d'appoggio (si pensi al calcio di un fucile o ad un affusto d'artiglieria), una parte dell'energia del rinculo provoca una rotazione dell'arma attorno al punto d'appoggio, determinando un sollevamento della volata.\nQuindi maggiore \u00e8 la distanza fra l'asse della canna e il punto d'appoggio e maggiore sar\u00e0 il rilevamento da contrastare, a parit\u00e0 di energia espressa dall'arma.\nUna ragione per cui le armi portatili vengono generalmente costruite con la canna disassata rispetto al punto d'appoggio consiste nel fatto che, per mirare un bersaglio tramite \"tacca e mirino\", \u00e8 necessario allineare la pupilla quasi al piano del dorso della canna (quindi all'altezza della spalla del tiratore), manovra scomoda e difficoltosa. Oggi \u00e8 possibile utilizzare organi di mira alternativi a quello \"tacca e mirino\" in molte applicazioni, rendendo possibile la costruzione di armi che minimizzano il rilevamento.\nCi\u00f2 nonostante, nell'utilizzo di doppietta e sovrapposto, destinati ad un tiro istintivo e a distanze relativamente brevi, l'uso di organi di mira semplici e la maggiore maneggevolezza compensa lo svantaggio del rilevamento.\nC'\u00e8 inoltre da dire che usando ad esempio un'ottica, aumentando eccessivamente la distanza fra l'asse della canna e l'asse di mira dell'ottica stessa si possono ingenerare problemi di collimazione, specialmente alle brevi distanze.\nEffetti del rinculo sull'accuratezza di tiro.\nIl rinculo ed il rilevamento sono fenomeni che si verificano al momento in cui la forza che spinge il proiettile inizia la sua azione. Nel caso di un'arma provvista di canna, quindi, ci\u00f2 accade quando il proiettile si trova ancora all'interno di essa: i gas che si sprigionano nel momento in cui la polvere inizia la sua combustione, potendosi espandere solo orizzontalmente, spingono in avanti il proiettile e all'indietro la culatta (e quindi l'arma). Naturalmente, l'azione \u00e8 molto pi\u00f9 efficace sul proiettile poich\u00e9 esso pesa molto meno dell'arma. La forza di rinculo non ne influenzer\u00e0 la traiettoria essendo un vettore che agisce sull'asse della canna stessa; il rilevamento invece, essendo un vettore forza applicato alla volata e diretto verso l'alto, produrr\u00e0 un effetto sul moto del proiettile, anche se nella pratica non ne compromette eccessivamente la traiettoria.\nConsiderando ad esempio un proiettile con una velocit\u00e0 di 300\u00a0m/s sparato da una canna della lunghezza di 20\u00a0cm, il \"tempo di canna\" (il tempo impiegato dal proiettile per percorrere la canna stessa) \u00e8 di 1/1.500 di secondo, pari a circa 0,67 millesimi di secondo. In questa frazione di secondo l'effetto del vettore rilevamento \u00e8 minimo e la traiettoria del proiettile ne risulta alterata verso l'alto di una quantit\u00e0 pressoch\u00e9 trascurabile. Quest'effetto, per\u00f2, variando con la velocit\u00e0 ed il peso dei proiettili, la lunghezza della canna, la conformazione dell'arma (\u00e8 rilevante l'altezza dell'asse della canna rispetto all'impugnatura) ed il suo peso (e la relativa inerzia), nonch\u00e9 il modo con cui l'arma stessa viene impugnata, potrebbe in certi casi non essere del tutto trascurabile e le case costruttrici sono costrette a tenerne conto (su valori medi) nella taratura delle mire.\nCertamente il rilevamento, pur essendo poco o pochissimo influente sulla traiettoria del proiettile, pu\u00f2 disturbare il tiro di precisione in quanto l'arma si muove nella mano o sulla spalla: per questo motivo sono stati ideati sistemi per ridurlo al minimo, il pi\u00f9 comune dei quali (ad esempio nei fucili usati per le gare di tiro a volo) consiste nel praticare alcuni piccoli fori (detti \"di compensazione\") sulla parte alta della canna in prossimit\u00e0 della volata in modo che, allo sparo, una piccola parte dei gas di lancio fuoriesca attraverso di essi in modo che l'arma, per il terzo principio della dinamica, tenda a spostarsi verso il basso. Una corretta progettazione dell'ampiezza dei fori e della loro posizione pu\u00f2 compensare pressoch\u00e9 totalmente il rilevamento."}
{"id": "271896", "revid": "767487", "url": "https://it.wikipedia.org/wiki?curid=271896", "title": "Raffaello Carboni", "text": "Biografia.\nGi\u00e0 poeta e drammaturgo stipendiato dalla nobile famiglia dei Torlonia, fu animato dagli ideali mazziniani e nel 1849 prese parte alla difesa della Repubblica Romana nelle file garibaldine. Dopo la sconfitta ad opera di truppe straniere, and\u00f2 in esilio dapprima ad Hannover in Germania poi in Inghilterra, da dove emigr\u00f2 in Australia giungendovi nel 1852, quasi contemporaneamente a Garibaldi, di passaggio in quei giorni.\nDopo un primo periodo di miseria, si un\u00ec a gruppi di cercatori d'oro che proprio in quegli anni (intorno alla met\u00e0 del XIX secolo) cominciavano ad affluire in Australia e in particolare a Ballarat, vicino a Melbourne, nello Stato del Victoria.\nNel 1854 una serie di incidenti tra cercatori e autorit\u00e0, dovuti al costo delle licenze minerarie e ai maltrattamenti della polizia, sfociarono in una rivolta vera e propria, della quale Carboni fu uno dei capi, insieme all'irlandese Peter Lalor. I cercatori, giunsero addirittura ad avanzare l'ipotesi di una Repubblica Australiana al punto che uno dei lavoratori Albert Blak arriv\u00f2 a leggere una \"dichiarazione di indipendenza\". La rivolta fall\u00ec militarmente in quanto repressa dalle autorit\u00e0 con l'aiuto di reparti dell'esercito, ma politicamente fu una vittoria perch\u00e9 suscit\u00f2 lo sdegno dell'opinione pubblica australiana, che da allora in poi vide nelle \"Barricate di Eureka\" il primo passo verso l'indipendenza dell'Australia. I fatti furono poi narrati dettagliatamente da Carboni l'anno dopo, nel libro \"Eureka stockade\" (\"La barricata dell'Eureka\").\nCarboni lasci\u00f2 l'Australia il 18 gennaio 1856 grazie ai soldi ricevuti da amici minatori. Dopo tre anni di viaggio, durante i quali visit\u00f2 Gerusalemme e Betlemme, torn\u00f2 in Italia e per un certo tempo lavor\u00f2 come interprete per l'esercito francese a Milano. Poi si trasfer\u00ec a Genova dove Agostino Bertani stava organizzando le truppe e le forniture per la Spedizione dei Mille. Il 24 giugno arriv\u00f2 a Palermo e grazie alla sua conoscenza delle lingue (conosceva in maniera fluente inglese, tedesco, francese e spagnolo) ebbe l'incarico d'interprete e traduttore.\nIn seguito fu il traduttore di Francesco Crispi nella corrispondenza con Lord John Russell.\nIn seguito, viaggio in Europa per un tempo, per motivi di salute ritorn\u00f2 in Italia e risiedette a Napoli. Riprese l'attivit\u00e0 letteraria. Nessuna opera \u00e8 stata rappresentata sul palcoscenico, n\u00e9 le musica eseguita in pubblico.\nMor\u00ec a Roma presso l'Ospedale San Giacomo, a 58 anni.\nNel 1979 il regista australiano John Romeril ha scritto un'opera intitolata \"Carboni\", nella quale rievoca in chiave teatrale le vicende di una pagina storica verso la democrazia compiuta della Federazione australiana nel 1854, vicende delle quali l'urbinate Raffaello Carboni fu uno dei protagonisti, nonch\u00e9 cronista e storico dell'evento."}
{"id": "271898", "revid": "228587", "url": "https://it.wikipedia.org/wiki?curid=271898", "title": "Old Firm", "text": "Old Firm (in italiano \"Vecchia Azienda\") \u00e8 un termine inglese utilizzato per indicare la rivalit\u00e0 e le partite di calcio disputate tra il Celtic Football Club e il Rangers Football Club, le due principali squadre della citt\u00e0 scozzese di Glasgow, le quali danno vita al derby pi\u00f9 antico del mondo.\nCeltic e Rangers sono di gran lunga le due squadre scozzesi di maggior successo, avendo conquistato 227 trofei nazionali, e sono state rare le interruzioni al loro dominio in patria: l'ultima avvenne nella stagione 1984-1985, quando l'Aberdeen di Sir Alex Ferguson vinse il campionato scozzese davanti al Celtic.\nIl semi-fallimento dei Rangers nel 2012, e la conseguente rifondazione del club a partire dalla Scottish League Two (quarta divisione scozzese), fece s\u00ec che lOld Firm non si giocasse per circa tre anni; le due squadre tornarono ad affrontarsi il 1\u00b0 febbraio 2015 in semifinale di Coppa di lega scozzese.\nRivalit\u00e0.\nLa rivalit\u00e0 tra le due squadre affonda le sue radici in quella che \u00e8 pi\u00f9 di una semplice competizione sportiva: \u00e8 infatti condizionata da una serie di complesse dispute incentrate sulla religione (cattolicesimo dei tifosi del Celtic contro protestantesimo dei tifosi dei Rangers) e sulla politica (unionismo dei tifosi del Celtic contro indipendentismo dei tifosi dei Rangers). Tutto ci\u00f2 ha portato ad una perdurante inimicizia tra le due tifoserie, che si \u00e8 ormai estesa oltre una normale rivalit\u00e0 tra due squadre della stessa citt\u00e0; questo si \u00e8 manifestato in una storia carica di violenza settaria, che talvolta ha portato a scontri mortali.\nNel 2005 i due club, insieme alle organizzazioni religiose di Glasgow e all'esecutivo scozzese, parteciparono ad iniziative e campagne umanitarie dirette a rimuovere le fazioni settarie; tuttavia i disaccordi su cosa costituisse un comportamento settario minarono i progressi in questo campo e il consenso su quale tipo di cori e bandiere siano accettabili rimane difficile da ottenere ancora ad oggi.\nEconomia.\nUno studio economico del 2005 ha valutato che la presenza di Celtic e Rangers nel campionato scozzese portava almeno 120 milioni di sterline alla Scottish Football Association.\nProgetti per entrare nel campionato inglese.\nCeltic e Rangers hanno espresso pi\u00f9 volte il loro desiderio di lasciare il campionato scozzese per entrare a far parte di quello inglese; al momento, infatti, entrambi i club ricevono dai diritti televisivi scozzesi meno soldi di molte squadre inglesi con una base di sostenitori pi\u00f9 piccola della loro. Questo non \u00e8 per\u00f2 auspicato da molte squadre inglesi di bassa classifica, le quali temono di essere estromesse dal campionato con una conseguente perdita di incassi; anche alcuni club delle serie inferiori hanno argomentato a sfavore dello spostamento di Celtic e Rangers in Inghilterra poich\u00e9 ci\u00f2 ridurrebbe le loro possibilit\u00e0 di promozione in prima divisione.\nSecondo alcuni rapporti dell'epoca, nel 2005 i club del campionato inglese votarono 20-0 per respingere l'ammissione delle due compagini dell'Old Firm; rapporti pi\u00f9 recenti hanno invece suggerito una maggiore disponibilit\u00e0 nel reclutare Celtic e Rangers, soprattutto da parte delle squadre pi\u00f9 \"grandi\", principalmente per rendere pi\u00f9 redditizi i diritti televisivi del campionato. In ogni caso, il vero ostacolo da superare sono entrambe le federazioni calcistiche nazionali (la Scottish Football Association e la Football Association) e l'organo di governo europeo (la Union of European Football Associations).\nPartite.\nAl 2 febbraio 2022 sono state disputate 427 partite in totale tra Celtic e Rangers.\nLa seguente tabella contiene tutti i dati riguardanti gli scontri diretti tra le due squadre in partite ufficiali."}
{"id": "271902", "revid": "1877829", "url": "https://it.wikipedia.org/wiki?curid=271902", "title": "Consiglio dei ministri della Repubblica Italiana", "text": "Il Consiglio dei ministri \u00e8 l'organo collegiale esecutivo di cui si compone il Governo Italiano; \u00e8 costituito dal presidente del Consiglio dei ministri e dai primi ministri.\nOrigine storica.\nL'origine del Consiglio dei ministri italiano risale al 1848, anno di emanazione dello Statuto Albertino nell'ordinamento del Regno di Sardegna. In realt\u00e0 la lettera di questa carta costituzionale, che sarebbe in seguito diventata la Costituzione del Regno d'Italia, non prevedeva la riunione collegiale dei singoli ministri, ma semplicemente l'esistenza di questi ultimi come capi di dicastero, responsabili del loro operato.\nIl Consiglio dei ministri si \u00e8 quindi formato in modo consuetudinario, data la necessit\u00e0 di incontro e di progettazione politica del Governo; allo stesso modo la figura del presidente del Consiglio \u00e8 emersa nell'esigenza di coordinare l'attivit\u00e0 di ogni ministro.\nFormazione.\nNomina.\nIn base alla Costituzione il Consiglio dei ministri si compone:\nTutti i componenti del Consiglio dei ministri, prima di assumere le funzioni, prestano giuramento nelle mani del presidente della Repubblica. Il sottosegretario di Stato alla Presidenza del Consiglio dei ministri partecipa alle sedute del Consiglio, con funzione di segretario .\nIl giuramento.\nControfirmati i decreti di nomina, prima di assumere le funzioni, il presidente del Consiglio e i ministri devono prestare giuramento davanti al capo dello Stato, secondo la formula rituale indicata dall'articolo 1, comma 3, della legge n. 400/1988. Il giuramento rappresenta l'espressione del dovere di fedelt\u00e0 che incombe in modo generale su tutti i cittadini e, in modo particolare, su coloro che svolgono funzioni pubbliche fondamentali (in base all'art. 54 della Costituzione).\nRevoca.\nLa costituzione prevede la revoca della fiducia al Governo all'articolo 94. Non \u00e8 esplicitamente normata la revoca di singoli ministri. La prassi prevede la possibilit\u00e0 di una mozione di sfiducia individuale: il primo caso fu Filippo Mancuso, sfiduciato nel 1995.\nFunzionamento.\nAttualmente il Consiglio dei ministri \u00e8 disciplinato dalla Costituzione (articoli 92 e seguenti) e dalla legge 23 agosto 1988, n. 400 (\"Disciplina dell'attivit\u00e0 di Governo e dell'ordinamento della Presidenza del Consiglio dei ministri\").\nRapporti con gli altri organi costituzionali.\nIl Consiglio dei ministri, in una forma di governo parlamentare quale quello italiano, \u00e8 il principale detentore del potere esecutivo, cio\u00e8 il potere di rendere concreto un determinato indirizzo politico.\nI membri del CdM, anche se cessati dalla loro carica, sono sottoposti, per i reati commessi nell'esercizio delle loro funzioni, alla giurisdizione ordinaria, previa autorizzazione di una delle Camere (art. 96 Costituzione).\nPoteri.\nEssendo l'organo principale del potere esecutivo, il CdM ha come principale scopo l'attuazione di una determinata politica nazionale.\nGli strumenti previsti dalla Costituzione con i quali questa viene portata avanti sono:\nIl CdM ha il potere di presentare disegni di legge alle due Camere del Parlamento.\nIl CdM pu\u00f2 adottare due diversi tipi di decreti con forza di legge (cio\u00e8 con un valore gerarchico normativo pariordinato alla legge): il decreto legge (in caso di urgenza) e il decreto legislativo (in caso di delega espressa ricevuta dal Parlamento). Un ampio utilizzo della decretazione fa traslare il potere legislativo dal Parlamento al CdM.\nI ministri possono essere intesi in due modi diversi e coesistenti.\nEssi sono politicamente le figure supreme del potere esecutivo appoggiate dalla maggioranza parlamentare, ma sono anche i capi dell'amministrazione dello Stato, di quell'attivit\u00e0, cio\u00e8, che concretamente d\u00e0 attuazione a un indirizzo politico.\nCome amministrazione il CdM e i singoli ministri possono emanare dei regolamenti, che sono atti normativi di rango secondario (disciplinati dalla legge n. 400 del 1988). Ci\u00f2 vuol dire che i regolamenti contrastanti con un atto avente forza di legge (legge ordinaria, decreto legge, decreto legislativo) sono illegittimi e quindi possono essere disapplicati dal giudice ordinario e annullati dal giudice amministrativo.\nComponenti attuali.\nEventuali componenti aggiuntivi.\nI presidenti delle regioni a statuto speciale hanno diritto di partecipare alle sedute del Consiglio dei ministri in cui si trattano questioni riguardanti interessi propri delle rispettive regioni. Mentre i presidenti di Sardegna, Friuli Venezia Giulia, Valle d'Aosta e Trentino-Alto Adige hanno solo voto consultivo, al Presidente della Regione Siciliana \u00e8 riconosciuto diritto di voto deliberativo e rango di ministro."}
{"id": "271906", "revid": "1602064", "url": "https://it.wikipedia.org/wiki?curid=271906", "title": "Matilda 6 mitica", "text": "Matilda 6 mitica (\"Matilda\") \u00e8 un film del 1996 diretto da Danny DeVito, tratto dal romanzo \"Matilde\" di Roald Dahl. Il film \u00e8 incentrato sulla bambina prodigio titolare, Matilda Wormwood, che sviluppa capacit\u00e0 psicocinetiche e le usa per affrontare la sua famiglia poco raccomandabile; e Agatha Trinciabue, la preside spietata, oppressiva e tirannica della Crunchem Hall Elementary School. Il film ha ricevuto recensioni positive, elogiando la regia di DeVito e la fedelt\u00e0 del film allo spirito del materiale originale. Tuttavia, il film non ha avuto il successo commerciale sperato.\nTrama.\nMatilda Wormwood \u00e8 una bambina di sei anni dotata di un'intelligenza straordinaria e precoce e di una grande dolcezza, sensibilit\u00e0, gentilezza e onest\u00e0. La bambina ha per\u00f2 la sfortuna di essere nata in una famiglia disonesta, che non ha alcuna considerazione per lei e non apprezza le sue qualit\u00e0. Il padre Harry \u00e8 un avido e disonesto rivenditore di automobili usate che trucca nei modi pi\u00f9 improbabili, utilizzando anche pezzi rubati; la madre Zinnia \u00e8 una donna sciocca e superficiale con il vizio del bingo, mentre il fratello maggiore Michael \u00e8 un prepotente degno in tutto e per tutto dei suoi genitori. Matilda viene allora considerata la pecora nera della famiglia e subisce quotidianamente i soprusi dei genitori e del fratello, che tentano soprattutto di porre rimedio a quello che, secondo loro, \u00e8 il peggiore dei suoi difetti: la grande passione di Matilda per la lettura. La piccola infatti impara a leggere da sola in et\u00e0 prescolare e frequenta la biblioteca del paese prima dei 6 anni.\nUn giorno, in seguito a un ingiusto rimprovero da parte di Harry, Matilda giunge alla conclusione di dover punire gli adulti quando si comportano male con lei, e la mattina dopo sostituisce la brillantina per capelli del padre con la tintura per capelli della madre. Perci\u00f2 i capelli di Harry diventano biondo platino. L'uomo per\u00f2 non sembra aver imparato la lezione, vantandosi dei propri imbrogli sul lavoro e dando dell'imbecille alla figlia che lo critica, per cui la bimba rincara la dose e cosparge con della \"Super-super colla\" l'interno del cappello del padre, con risultati esilaranti. Quella sera, poi, Harry, stufo di vedere Matilda leggere in continuazione, cerca di costringerla a guardare la televisione, ma l'apparecchio esplode improvvisamente e Matilda comprende di essere stata lei a provocare il bizzarro incidente, anche se non capisce in che modo.\nArriva l'autunno e per Matilda \u00e8 tempo di cominciare la scuola. La bimba \u00e8 entusiasta ma l'istituto a cui viene iscritta, Crunchem Hall, \u00e8 ben lontano da ci\u00f2 che sognava: la direttrice infatti \u00e8 la signorina Agatha Trinciabue, una donna enorme e spietata, ex atleta olimpionica e preside dal pugno di ferro, che tiranneggia i bambini e li usa addirittura per allenarsi nel lancio del martello e a cui Harry non ha mancato di descrivere la figlia come cattiva e viziata. Per fortuna, Matilda trova un'amica nella propria maestra, la dolce e onesta signorina Jennifer Honey che rimane subito colpita dalle qualit\u00e0 della bambina. La signorina Honey prova a parlare ai genitori di Matilda per informarli della sua straordinaria intelligenza, scontrandosi con la loro ignoranza e meschinit\u00e0 senza ottenere alcun risultato.\nUna mattina la signorina Trinciabue arriva in ritardo a causa di un guasto alla macchina, vendutale proprio da Harry Wormwood ed in pessime condizioni sotto l'aspetto nuovo fiammante, quindi punisce ingiustamente Matilda. La bambina allora, arrabbiata per l'ingiustizia, fra quello e un'altra accusa falsa, con la forza del pensiero le rovescia addosso un bicchiere d'acqua con dentro un tritone (che vi aveva messo la sua amica Violetta, anch'essa desiderosa di vendicarsi della preside). Matilda \u00e8 ormai convinta di avere dei poteri nascosti e si confida con la signorina Honey. La maestra non crede alla storia della bambina, ma si mostra lo stesso comprensiva e la invita a prendere un t\u00e8 a casa sua.\nDurante la merenda nella minuscola e pittoresca casa della signorina Honey, la maestra svela a Matilda di essere la nipote della signorina Trinciabue e le racconta la propria storia: da piccola abitava in una bella casa assieme al padre Magnus, ma alla morte del genitore la signorina Trinciabue si impadron\u00ec dell'abitazione. La signorina Honey dovette andarsene per sfuggire ai maltrattamenti della zia ed \u00e8 certa che sia stata proprio la Trinciabue a uccidere suo padre. Approfittando dell'assenza della signorina Trinciabue, Matilda e la signorina Honey entrano nella sua casa per recuperare una bambola molto cara alla maestra, ma la preside rientra in anticipo (a causa di un guasto alla macchina) e le due riescono a sfuggirle appena in tempo. Matilda non si arrende e allena i propri poteri, che scopre essere telecinetici, fino a ottenerne il pieno controllo. Le prime vittime sono due agenti dell'FBI che da tempo, presentandosi come rappresentanti di motoscafi, tengono d'occhio casa Wormwood (Matilda ha avvertito da tempo i genitori, ma questi ovviamente non le hanno mai creduto): pur sapendo come i sospetti dei due uomini siano fondati, quando lei li vede cercare di entrare in casa senza un regolare mandato, per poi cercare di intimidirla, Matilda usa i propri poteri per scacciarli. Una sera, quindi, torna alla casa della preside, recupera la bambola e si diverte a spaventare la signorina Trinciabue fingendosi il fantasma di Magnus, avendo saputo dalla Honey che la dispotica donna \u00e8 molto superstiziosa. La preside, per\u00f2, alla fine si rende conto dell'inganno, poich\u00e9 trova un nastrino rosso perso dalla bambina.\nIl giorno dopo a scuola, Matilda consegna la bambola alla signorina Honey. La maestra \u00e8 commossa, ma anche terrorizzata al pensiero di come reagir\u00e0 la signorina Trinciabue; Matilda, allora, le d\u00e0 una dimostrazione dei propri poteri e le assicura che tutto andr\u00e0 bene, facendole capire di avere un piano. All'arrivo della signorina Trinciabue infatti, Matilda si finge nuovamente il fantasma di Magnus e questa volta, vedendo come il \"fantasma\" sappia cose di cui lei crede di esserne l'unica a conoscenza, la preside ci casca: terrorizzata, cerca di scatenare la propria furia, ma Matilda la ferma senza difficolt\u00e0, per poi scacciarla assieme a tutti gli alunni della scuola. Cos\u00ec la Trinciabue fugge, e di lei non si sapr\u00e0 mai pi\u00f9 nulla.\nQualche tempo dopo la signorina Honey \u00e8 diventata preside di Crunchem Hall ed \u00e8 tornata a vivere nella casa di suo padre, di cui Matilda \u00e8 ormai un\u2019assidua frequentatrice. Harry Wormwood per\u00f2 si \u00e8 messo nei guai e, per evitare l\u2019arresto, decide di scappare con la famiglia a Guam. Matilda non vuole andarsene e i Wormwood, compiendo la loro prima e unica buona azione nei suoi confronti, permettono alla signorina Honey di adottarla. Matilda e la signorina Honey formano ora una famiglia unita e felice.\nDistribuzione.\nIl film \u00e8 uscito nelle sale statunitensi il 2 agosto 1996 mentre in Italia il 27 marzo 1997.\nProduzione.\nIl film \u00e8 stato girato in California; fra le principali location si possono ricordare:\nAccoglienza.\nCritica.\nSu Rotten Tomatoes, ha un indice di gradimento del 90% sulla base di 21 recensioni con una valutazione media di 7,48/10. Il consenso critico del sito web dice: \"La versione di Matilda diretta da Danny DeVito \u00e8 strana, affascinante e, sebbene il film sia diverso da Roald Dahl, cattura comunque lo spirito del libro\". Su Metacritic, il film aveva un punteggio di 72 su 100 basato sulle recensioni di 21 critici, indicando \"recensioni generalmente favorevoli\".\nScrivendo per \"Empire\", Caroline Westbrook ha assegnato al film una valutazione di tre stelle e ha elogiato la regia intelligente di DeVito. Roger Ebert del \"Chicago Sun-Times\" ha elogiato la stranezza del film e gli ha dato tre stelle su quattro.\nBotteghino.\nTuttavia, il film non ha avuto successo commerciale, incassando 33,5 milioni di dollari negli Stati Uniti con un budget di 36 milioni di dollari."}
{"id": "271921", "revid": "767487", "url": "https://it.wikipedia.org/wiki?curid=271921", "title": "Poeti dall'inferno", "text": "Poeti dall'inferno (\"Total Eclipse\") \u00e8 un film del 1995 diretto da Agnieszka Holland. La sceneggiatura, tratta dall'opera teatrale di Christopher Hampton, rappresenta una storia accurata e precisa della complicata relazione sentimentale tra Paul Verlaine e Arthur Rimbaud.\nTrama.\nParigi, ultimo decennio del XIX secolo. L'ormai anziano poeta Paul Verlaine, da tempo in declino, viene contattato da Isabelle, sorella di Arthur Rimbaud, morto da diversi anni: la donna, d'accordo con la madre, \u00e8 alla ricerca di testi e poesie del fratello. Verlaine ricorda allora gli anni della sua turbolenta relazione con Rimbaud.\nNel 1871, dopo aver letto e apprezzato alcune sue poesie, Verlaine accoglie Rimbaud in casa propria. Il poeta scopre che il ragazzo ha mentito sulla propria et\u00e0, dichiarando di avere 21 anni anzich\u00e9 16: Verlaine si sente perci\u00f2 attratto sin da subito da lui e dal suo precoce genio poetico. Col passare del tempo la spregiudicatezza di Rimbaud, insofferente ai dettami della borghesia e dalle leggi dell'\u00e9lite poetica parigina, coinvolge lo stesso Verlaine, da tempo privo di ispirazione e costretto in un matrimonio non voluto con Mathilda Maute, figlia di un ricco mercante che di fatto lo mantiene. Quando il giovane viene cacciato di casa dal suocero, Verlaine abbandona a sua volta la moglie e il figlio appena nato per fuggire con lui, e i due poeti intraprendono una burrascosa relazione omosessuale.\nLa storia tra Verlaine e Rimbaud porta i due a produrre eccellenti poesie, ma al tempo stesso conduce entrambi a un rapporto morboso e masochistico, nel quale non si capisce chi sia sottomesso a chi; Verlaine si dichiara sin da subito innamorato di Rimbaud, ma questi dice di essergli solo affezionato e che lo amer\u00e0 solo quando non dovr\u00e0 condividere il suo amore con nessun altro: in effetti il carattere bellicoso dell'amante porta spesso l'uomo a desiderare la tranquillit\u00e0 della vita borghese, e a frequenti ripensamenti. La relazione va avanti per due anni, finch\u00e9, giunti a Bruxelles, Verlaine richiama a s\u00e9 Mathilda. I due sembrano riappacificarsi: l'uomo, mentendo, le confessa di essere scappato per via delle sue simpatie filorivoluzionarie, e non per seguire Rimbaud. La donna gli propone allora di trasferirsi con lei in Nuova Caledonia, dove potrebbe chiedere un'amnistia e continuare a scrivere. L'uomo sembra acconsentire, ma all'ultimo momento viene convinto da Rimbaud a scappare.\nI due poeti si trasferiscono a Londra, dove vivono di espedienti. In seguito a un furioso litigio, durante il quale Rimbaud gli rinfaccia di non avere il coraggio di scegliere tra lui e sua moglie, Verlaine fugge nuovamente a Bruxelles, lasciando l'amante disperato e senza soldi. Poco tempo dopo i due si riuniscono e hanno un nuovo, tremendo alterco durante il quale Verlaine, ubriaco, spara a Rimbaud ferendolo a una mano. Arrestato e processato per sodomia, Verlaine \u00e8 condannato a due anni di carcere; Rimbaud torna invece nella fattoria di sua madre, dove, tormentato dall'amore e dall'odio per il suo compagno, scrive il suo capolavoro \"Une Saison en Enfer\".\nDopo aver scontato la sua pena, Verlaine incontra un'ultima volta Rimbaud in Germania; l'uomo, convertitosi in carcere al cristianesimo, cerca di convincere il suo ex-compagno a pentirsi a sua volta dei propri peccati, ma questo lo mette nuovamente di fronte alla verit\u00e0: lui lo desidera ancora e non sar\u00e0 mai in grado di scegliere tra la vita borghese e quella scapestrata che egli potrebbe offrirgli. I due si lasciano, stavolta per sempre.\nIsabelle racconta a Verlaine cosa ne \u00e8 stato di Rimbaud dopo la loro separazione: il giovane si era trasferito in Africa, dove aveva gestito una stazione di posta e aveva preso una fidanzata e, forse, anche un amante uomo. Era poi tornato in Francia in seguito alla scoperta di un tumore, a causa del quale aveva dovuto amputarsi una gamba andata in gangrena; nonostante questo, la malattia lo aveva condotto alla morte a soli 37 anni. La sorella racconta che, poco prima di morire, Rimbaud aveva offerto la sua confessione a un sacerdote cattolico: pertanto le sue opere potranno essere pubblicate, a patto che non violino la morale oppure siano censurate.\nIsabelle chiede dunque a Verlaine di farle avere eventuali testi di Rimbaud, per poter pubblicare quelli non licenziosi e bruciare quelli in grado di destare scandalo. Il poeta finge di acconsentire, ma una volta che la donna \u00e8 andata via straccia il suo biglietto da visita, deciso a tenere per s\u00e9 le poesie del suo amante. Mentre beve dell'assenzio (dal quale \u00e8 ormai dipendente), Verlaine ha infine una visione di Rimbaud sedicenne, il quale finalmente gli dichiara il proprio amore.\nSceneggiatura.\nLa sceneggiatura \u00e8 di un'opera teatrale di Christopher Hampton del 1967. La sceneggiatura era gi\u00e0 stata messa in film nel 1989 per la tv ungherese con il titolo di \"Teljes napfogyatkoz\u00e1s\" dal regista Tam\u00e1s Balik\u00f3. Curiosamente il film della Holland \u00e8 stato distribuito in Ungheria con lo stesso titolo.\nLocation.\nIl film \u00e8 stato girato tra Anversa, Bruxelles, Parigi e Gibuti.\nCritica.\nLa critica pi\u00f9 forte mossa al film e alla sceneggiatura \u00e8 che non sviluppino pienamente l'importanza che la relazione \"maledetta\" dei due poeti ebbe nello sviluppo del Simbolismo. Si tratta quasi di uno sceneggiato televisivo, fedele e accurato, ma che non indaga la psicologia dei personaggi.\nIl film si svolge solo nella descrizione del peggior momento della relazione e nelle conseguenze disastrose del loro rapporto; la mancanza di una visione di quello che erano i due prima del loro incontro rende incomprensibili gli sviluppi successivi e il senso quasi morboso del loro legame da parte di Verlaine."}
{"id": "271938", "revid": "729019", "url": "https://it.wikipedia.org/wiki?curid=271938", "title": "Autostrada A56", "text": "L'Autostrada A56 Tangenziale di Napoli costituisce l'asse di attraversamento urbano principale della citt\u00e0.\nIl suo tracciato inizia a Capodichino, al termine dell'Ramo Capodichino dell'autostrada A1, e attraversa l'intera citt\u00e0 di Napoli da oriente a occidente sino a raggiungere l'area flegrea di Pozzuoli.\nStoria.\nIl progetto dell'infrastruttura prende vita il 31 gennaio 1968 quando venne firmata una convenzione tra l'ANAS e Infrasud, del gruppo IRI-Italstat, per la costruzione ed il successivo affidamento della gestione per 33 anni del percorso viario. L'intera arteria fu costruita con capitali al 70% Iri, 15% Sme, 15% Banco di Napoli. Progettata da Spea e realizzata da Italstrade, il costo dell'opera venne stimato in 46 miliardi di lire.\nIl primo tratto venne inaugurato l'8 luglio 1972 tra la Domitiana e Fuorigrotta, seguito dall'inaugurazione negli anni successivi degli ulteriori tratti sino a Capodichino, raggiungibile dal 16 novembre 1975. Ulteriori aperture del 1976 e del 1977 furono gli svincoli di Corso Malta e di Capodimonte. Nel 1992 l'ultimo svincolo aperto, quello della Zona Ospedaliera (l'unico esistente solo in uscita, ma esiste un progetto per realizzarne anche l'entrata).\nL'autostrada oggi.\nLa tangenziale \u00e8 costituita da 3 corsie per senso di marcia e termina a Capodichino, dove si immette sull'autostrada del Sole tramite il Ramo Capodichino.Le opere ingegneristiche pi\u00f9 evidenti sono il viadotto Capodichino (1360 metri e altezza massima 60 metri), il viadotto Arena Sant'Antonio (812 metri), il viadotto Fontanelle (230 metri) e le gallerie Vomero (1035 metri) e Capodimonte (1060 metri).\n\u00c8 l'unico asse urbano interamente a pedaggio, a forfait, indipendente quindi dalla distanza percorsa, di 1\u20ac (alla sua apertura, nel 1972, era di 300 lire) e si paga sempre in uscita: le tangenziali di Milano e Torino, al contrario, si pagano solo per l'attraversamento, solo in alcuni punti.\nIn origine, il pedaggio sarebbe dovuto servire a ripagare le spese di costruzione dell'opera, realizzata con capitale interamente privato, e rimanere, in seguito a un accordo con l'ANAS, fino al 2001. Il pedaggio, nonostante l'accordo fosse scaduto, \u00e8 rimasto, senza motivazioni ufficiali, per sette anni, dal 2001 al 2008. Nel 2008 \u00e8 stato firmato un nuovo accordo e, pertanto, ora il pedaggio rimane ufficialmente per finanziare interventi, concordati dalla societ\u00e0 di gestione della tangenziale, in zona ospedaliera.\nGli introiti, derivanti dal pedaggio, ammontano a circa 6 milioni di euro al mese.\nLungo tutta la tangenziale sono presenti 65 telecamere (34 nelle gallerie), barriere fonoassorbenti e display informativi gestiti da una complessa sala monitoraggio. Nel complesso tra casellanti e funzionari gli addetti sono circa 350.\nA causa dell'elevato numero di incidenti stradali, la velocit\u00e0 massima consentita lungo l'intero asse \u00e8 limitata a 80\u00a0km/h e controllata 24 ore su 24 mediante postazioni Tutor.\nIl flusso di traffico che interessa questo tratto autostradale \u00e8 di circa 270.000 attraversamenti al giorno.\nLa gestione della tangenziale \u00e8 di competenza di Tangenziale di Napoli S.p.A., societ\u00e0 del gruppo Atlantia.\nOpere d'ingegneria.\nViadotti.\nLungo il percorso vi sono 3,191\u00a0km di viadotti che rappresentano il 15,8% dello sviluppo del tracciato, se ne contano otto. Qui sono elencati per di lunghezza crescente:\nGallerie.\nLe gallerie sono pari a 3,775\u00a0m e rappresentano il 19,7% dello sviluppo del tracciato; vi sono in tutto 4 gallerie naturali (ovviamente tutte a doppia canna, una per senso di marcia). Qui sono elencate in ordine di lunghezza crescente:"}
{"id": "271939", "revid": "1005847", "url": "https://it.wikipedia.org/wiki?curid=271939", "title": "Volfango Polverelli", "text": "Biografia.\nFiglio di Gaetano Polverelli (giornalista de \"L'Avanti\" e Ministro della cultura popolare durante il periodo del regime fascista), Volfango Polverelli si laurea a 21 anni in Giurisprudenza e successivamente in Scienze Politiche. Diventa redattore del \"Corriere della Sera\", occupandosi principalmente di tematiche commerciali e industriali. Verso la fine degli anni trenta effettua un viaggio importante negli Stati Uniti dove pu\u00f2 rendersi conto del fenomeno economico e industriale di quella nazione.\nSi sposa con Luisa Mazzetti con la quale ha cinque figli: Gaetano nel 1938, Giovanni Battista nel 1940, Giulio nel 1944, Giacomo nel 1946 e Gabriele nel 1949.\nNel dopoguerra si stabilisce a Roma e si dedica prevalentemente all'esercizio della carriera forense, collaborando con lo studio legale Ungaro. In questi ambienti il giovane avvocato entra in contatto con numerosi alti funzionari della Fiat che si dimostreranno preziosi qualche anno dopo in occasione dell'avventura con la Giannini Automobili.\nDurante gli anni cinquanta si trasferisce nel piacentino con moglie e figli per dedicarsi alla riorganizzazione della tenuta agricola di famiglia. Nello stesso periodo inizia a dedicarsi anche alla politica; diventa sindaco del comune di Alseno nel 1961 e nel 1965. Questo secondo mandato non verr\u00e0 portato a termine: nel 1968 infatti Volfango rassegna anticipatamente le dimissioni e chiude il suo impegno attivo in politica.\nTornato a Roma alla sua attivit\u00e0 professionale, riceve pressanti richieste da parte degli allora amministratori della Giannini Automobili S.p.A. per effettuare delle verifiche tecnico-funzionali della struttura aziendale.\nPolverelli accetta questo delicato incarico inizialmente con poco entusiasmo, con il tempo per\u00f2 si appassiona sempre di pi\u00f9 all'azienda romana tanto da acquistarne delle quote societarie e diventarne infine unico proprietario nel 1973.\nLa politica di risanamento e rilancio della Giannini Automobili messa in atto da Volfango Polverelli comincia a dare ottimi risultati che si concretizzano nella nuova sede dello stabilimento alla Magliana vicino l'EUR. Nell'organigramma aziendale si inseriscono i figli Gabriele, Gaetano, Giacomo e Giovanni Battista.\nNel 1981, in seguito alle indagini sul presunto rapimento di Michele Sindona, il nominativo di Polverelli compare nella lista degli appartenenti alla Loggia P2, con il fascicolo n\u00ba0162 e con la tessera n\u00ba 2034.\nNel 1984 Volfango Polverelli, viene ricoverato d'urgenza presso il Policlinico Gemelli dove spira tre giorni dopo, il 13 luglio 1984."}
{"id": "271941", "revid": "1534511", "url": "https://it.wikipedia.org/wiki?curid=271941", "title": "Videogioco sportivo manageriale", "text": "Un videogioco sportivo manageriale \u00e8 un genere che combina le caratteristiche del videogioco sportivo con quelle del videogioco manageriale. Tale genere \u00e8 principalmente dedicato al calcio, ma esistono anche titoli relativi all'automobilismo, alla pallacanestro e all'hockey su ghiaccio.\nQuesto gioco simula gli aspetti della gestione di una squadra sia dal punto di vista finanziario che dal punto di vista tecnico: \u00e8 inoltre presente una parte di simulazione sportiva. Un noto titolo di questo genere \u00e8 \"Player Manager\", risalente agli anni 1990, che univa la giocabilit\u00e0 di \"Kick Off\" con la parte gestionale: l'obiettivo era quello di condurre una squadra di calcio dalle serie minori al massimo campionato. Altro famoso titolo \u00e8 \"PC Calcio\"."}
{"id": "271942", "revid": "287204", "url": "https://it.wikipedia.org/wiki?curid=271942", "title": "Aurorae Sinus", "text": "L'Aurorae Sinus \u00e8 una caratteristica di albedo della superficie marziana, situata nell'emisfero australe del pianeta, caratterizzata dal colore nettamente pi\u00f9 scuro rispetto a quello delle regioni circostanti. Assieme ad altre formazioni, l'Aonium Sinus e al Solis Lacus, alle quali pure sono stati assegnati nomi latini, costituisce quello che \u00e8 meglio conosciuto nel campo dell'astronomia osservativa come l'\"occhio di Marte\"."}
{"id": "271945", "revid": "1344172", "url": "https://it.wikipedia.org/wiki?curid=271945", "title": "Autostrada A24 (Italia)", "text": "L'autostrada A24, nota anche come \"\"Strada dei Parchi\",\" collega Roma a Teramo, passando per L'Aquila; la sua gestione, unitamente a quella della A25, \u00e8 di competenza di Strada dei Parchi.\nIl tracciato ha una lunghezza complessiva di , di cui 159,2 dall'autostrada A90 a fine autostrada nei pressi di Teramo, gli altri dall'A90 fino all'immissione sulla tangenziale Est di Roma. Il chilometro 0 \u00e8 posto all'intersezione con l'A90 e le progressive chilometriche sono da qui calcolate separatamente sui due tronchi verso Teramo e Roma.\nSi sviluppa su un territorio quasi completamente collinare e montano, dall'orografia complessa. Per questo motivo l'autostrada richiese l'adozione di ardite soluzioni di ingegneria civile, con estesi tratti a mezza costa o in viadotto e quarantadue gallerie (di cui quattro pi\u00f9 lunghe di ) tra le quali il duplice traforo del Gran Sasso, la cui lunghezza ( il tunnel settentrionale, quello meridionale) gli vale il primato di galleria stradale a doppia canna pi\u00f9 lunga d'Europa, oltre che galleria stradale pi\u00f9 lunga d'Italia tra quelle interamente in territorio nazionale.\nAssieme alla A25, rispose all'esigenza di fornire un collegamento veloce e affidabile tra la capitale e le regioni centro-orientali della penisola; fino ad allora, la naturale suddivisione imposta dalle pi\u00f9 alte vette dell'Appennino aveva reso gli spostamenti tra i due mari difficoltosi, lenti e insidiosi. La A24 ridusse l'isolamento dell'Abruzzo dalle regioni tirreniche, e risulta essere insieme all'A25 il collegamento principale tra Tirreno e Adriatico nell'Italia centrale; fino al suo completamento, le comunicazioni avvenivano principalmente attraverso la strada statale 5 Via Tiburtina Valeria, la strada statale 4 Via Salaria e la strada statale 3 Via Flaminia.\nStoria.\nLa storia della A24 ebbe inizio nel 1960, quando fu costituita la \"Societ\u00e0 Autostrada Roma-Civitavecchia\" (S.A.R.C.). Nel 1961, il nome mut\u00f2 in \"Societ\u00e0 Autostrade Romane S.p.A.\"; nel 1963 la S.A.R. ottenne dall'ANAS la delibera relativa alla costruzione di un'autostrada tra Roma e la costa adriatica, servendo anche come collegamento trasversale tra l'autostrada del Sole e quella Adriatica. Per la sua realizzazione, furono valutati vari percorsi. Nelle intenzioni originali, era previsto un singolo attraversamento degli Appennini per la via pi\u00f9 agevole, ovvero via Torano, Avezzano, Popoli e la Val Pescara (quella che poi divenne la A25). Un'altra ipotesi propendeva sempre per un singolo tracciato via Torano, L'Aquila e infine Pescara, con una diramazione per Avezzano. Il collegamento con Teramo sarebbe stato realizzato con una superstrada che da L'Aquila avrebbe percorso un tracciato parallelo alla strada Statale 80, con galleria di valico presso il Passo delle Capannelle.\nVenne deciso infine di costruire due diramazioni, via Torano, che costituiscono gli attuali percorsi della A24 e A25. Da pi\u00f9 parti giunsero forti critiche e ci si interrog\u00f2 sulla reale necessit\u00e0 di costruire due rami sostanzialmente paralleli a una distanza in linea d'aria di circa . La stampa dell'epoca evidenzi\u00f2 come tale scelta si prospettasse avventata, sia per gli altissimi costi correlati, sia per il fatto che l'atteso volume di traffico non giustificava due tracciati di tale vicinanza, e motiv\u00f2 tale scelta come una sorta di \"compromesso\" da parte delle due correnti avverse della Democrazia Cristiana (capeggiate da Lorenzo Natali e Remo Gaspari).\nIl ramo settentrionale, in particolare, prevedeva un percorso pi\u00f9 diretto di quello della statale 80 ma particolarmente complesso dal punto di vista infrastrutturale: per consentire l'attraversamento degli Appennini, furono infatti necessari numerosi viadotti e gallerie, in particolare il doppio traforo del Gran Sasso, un'opera complessa, costosa e controversa. I lavori, approvati nel 1964 e iniziati nel 1967, richiesero 16 anni per il primo traforo (pi\u00f9 altri 9 per il secondo), costarono molto pi\u00f9 delle stime originarie e furono funestati da numerosi imprevisti e incidenti fatali, con undici morti tra le maestranze.\nLa costruzione dell\u02bearteria ebbe inizio il 2 ottobre 1965 con una cerimonia tenutasi a Villagrande di Tornimparte alla presenza dell'allora ministro dei Lavori pubblici Mancini. Le cerimonie inaugurali dell'inizio dei lavori della galleria del Gran Sasso (col brillamento della prima mina) e del tratto Popoli-Pescara dell'A25 si tennero il 15 maggio 1968 alla presenza del ministro, del presidente della S.A.R.A e degli onorevoli Natalino Di Giannantonio, Lorenzo Natali e Nello Mariani. La denominazione della concessionaria cambi\u00f2 nuovamente nel 1965 in \"Societ\u00e0 Autostrade Romane ed Abruzzesi (S.A.R.A.)\", mantenuta fino al 2000 quando assunse la denominazione corrente di \"Strada dei Parchi S.p.A.\" che da tale anno la gestisce, unitamente alla A25.\nCronologia dei lavori.\nL'apertura al traffico dell'autostrada avvenne in diverse fasi, attraverso un arco temporale di circa 40 anni:\nTratti non realizzati.\nI piani originari dell'A24 prevedevano il congiungimento con la A14 all'altezza di Alba Adriatica. Una volta giunto a Teramo, il tracciato avrebbe dovuto percorrere un piccolo tratto della valle del Tordino fino a San Nicol\u00f2, quindi proseguire nella val Vibrata (dove era previsto il casello di Sant'Omero) fino ad allacciarsi all'autostrada adriatica nel punto dove ora \u00e8 lo svincolo Val Vibrata. La realizzazione di quest'ultimo tratto del progetto originario venne a lungo accantonato e il governo revoc\u00f2 la concessione a SARA nel 1976, che comunque continu\u00f2 a gestire la A24 e la A25, fino a quando non le subentr\u00f2 Strada dei Parchi S.p.A.\nNel corso degli anni si sono susseguite proposte di ripristinare il progetto originario di prolungamento del tracciato fino Alba Adriatica, ma nessuna di queste ha finora trovato attuazione.\nAltri lavori.\nIl 24 marzo 2011 fu aperto il nuovo svincolo Teramo ovest al km 157, direttamente collegato alla tangenziale della citt\u00e0, la strada statale 80 racc di Teramo.\nNel 2014 furono invece terminati i lavori delle cosiddette \"complanari\" ovvero strade a scorrimento veloce che affiancano ai bordi l'autostrada A24 nel tratto compreso tra la barriera Roma est e l'uscita Palmiro Togliatti del tratto interno al Grande Raccordo Anulare, destinate ad accogliere il flusso giornaliero di pendolari entranti e uscenti dalla capitale alle zone limitrofe (Settecamini-Ponte di Nona-Castelverde-Lunghezza-Corcolle-Guidonia-Tivoli).\nL'autostrada oggi.\nTronco di penetrazione urbana.\nQuesto tratto di si sviluppa a partire dalla tangenziale Est di Roma fino all'autostrada A90, presentando svincoli verso varie arterie della capitale (Tor Sapienza, \"Viale Palmiro Togliatti\", \"Via F.Fiorentini\" e \"Via di Portonaccio\"). Anche se il gestore considera questo tratto parte integrante della A24, \u00e8 dotato di una chilometrica separata ed \u00e8 classificato con la denominazione interna \"D28\" di Autostrade per l'Italia e considerato una autostrada a s\u00e9 dal Ministero dei Trasporti. \u00c8 anche noto come \"tronco di penetrazione urbana\" o \"A24 penetrazione urbana\", e con queste ultime denominazioni viene citata in diverse mappe stradali. Nei notiziari radiofonici sul traffico, viene spesso chiamato \"tratto urbano dell'A24\" ed \u00e8 anche informalmente noto ai Romani come \"il tronchetto.\" \u00c8 dotato di complanari da Viale Palmiro Togliatti fino al casello di Roma Est sul ramo principale della A24 ed \u00e8 percorribile senza pedaggio fino a tale casello.\nTronco extraurbano.\nSuperato lo svincolo Lunghezza, il tracciato incrocia l'A1 Milano-Napoli e subito inizia la sua salita verso Tivoli e Castel Madama, per proseguire in un susseguirsi di viadotti e gallerie fino agli svincoli di Vicovaro-Mandela, Carsoli-Oricola e Tagliacozzo, con la strada che taglia prima il subappennino laziale (Monti Tiburtini, Monti Lucretili, Monti Ruffi), seguendo il medio corso della Valle dell'Aniene e poi a seguire l'Appennino abruzzese (Monti Simbruini e Monti Carseolani), attraversando il confine regionale tra Lazio e Abruzzo poco prima dello svincolo di Carsoli, al confine tra i territori comunali di Riofreddo e Oricola. In questo tratto vi \u00e8 il viadotto di Pietrasecca, che si sviluppa in rettilineo e in curva per a oltre di altezza.\nOltrepassato Tagliacozzo, dopo alcuni chilometri di discesa, al si incontra lo svincolo direzionale con la A25, presso Torano, con il tracciato che piega verso nord-est, tornando per circa nel territorio laziale del Cicolano a partire dalla \"Val de' Varri\"-\"Monte Faito\", al confine tra i territori dei comuni di Pescorocchiano e Sante Marie; successivamente, il tracciato sale e si immette nella galleria \"San Rocco\" (tra gli svincoli di Valle del Salto e Tornimparte), lunga che separa la Valle dell'Aterno dal Cicolano, lambendo a nord i Monti della Duchessa (Velino-Sirente) e tornando definitivamente in territorio abruzzese. Superata la galleria, l'autostrada percorre il valico di Monte San Rocco ( s.l.m.) con un tratto in discesa verso L'Aquila dove lambisce la periferia della citt\u00e0 con un lungo viadotto passando per gli svincoli di \"L'Aquila ovest\" prima e \"L'Aquila est\" poi; l'autostrada risale ancora in direzione di Assergi entrando nel territorio del parco nazionale del Gran Sasso e Monti della Laga sul versante aquilano del Gran Sasso d'Italia. \nIl traforo del Gran Sasso, dallo sviluppo pressoch\u00e9 rettilineo salvo due curve ad ampio raggio subito dopo l'ingresso e poco prima dell'uscita, si sviluppa tra gli svincoli Assergi e Colledara, con l'ingresso nel lato aquilano al km 118 a circa s.l.m.. Nel traforo settentrionale, ovvero in direzione Roma, vi \u00e8 l'ingresso, tramite uno svincolo a raso, dei laboratori nazionali del Gran Sasso, e sono presenti limiti di velocit\u00e0 particolari per via del restringimento di carreggiata. I mezzi provenienti dall'Aquila accedono ai laboratori mediante uno svincolo di inversione di marcia vietato ai mezzi non autorizzati, realizzato poco dopo l'uscita dal traforo meridionale.\nSuperato il traforo in direzione di Teramo, il tracciato procede al di sotto del versante orientale del Gran Sasso, caratterizzato da una pendenza del 6% circa. In virt\u00f9 della pendenza significativa, \u00e8 presente una terza corsia di marcia lunga circa per i mezzi lenti nel tratto in salita verso il traforo in direzione di Roma.\nCome in altre autostrade \u00e8 attivo il sistema Tutor per il monitoraggio delle velocit\u00e0 medie degli autoveicoli nelle rispettive tratte percorse. A causa dell'elevata incidenza di opere ingegneristiche sul tracciato autostradale (118,8 km di viadotti, 70,8 km di gallerie su complessivi 562,8 km di carreggiate), dell'ambiente collinare e montano e dei conseguenti alti costi di manutenzione \u00e8 classificata tra le autostrade di montagna, pur non rientrando tra le tratte autostradali italiane che applicano i pedaggi pi\u00f9 elevati."}
{"id": "271946", "revid": "124240193", "url": "https://it.wikipedia.org/wiki?curid=271946", "title": "Videogioco stealth", "text": "Un videogioco \"stealth\" \u00e8 un tipo di videogioco d'azione basato sulla pazienza e sull'abilit\u00e0 del giocatore di evitare di essere rilevato dal nemico per poter completare gli obiettivi fissati. Il genere \u00e8 piuttosto vecchio, ma i giochi che cadono completamente in questa categoria sono ancora relativamente pochi.\nModalit\u00e0 di gioco.\nLe dinamiche dei giochi \"stealth\" sono molto differenti da quelle degli altri giochi d'azione: il giocatore deve riuscire a superare porte chiuse, pattuglie e altri ostacoli senza attirare l'attenzione dei personaggi controllati dal computer. A seconda del gioco si pu\u00f2 essere rilevati in base a diverse azioni, come ad esempio essere visti, aver prodotto troppo rumore (ad esempio correndo su superfici metalliche) o aver lasciato impronte visibili. I giocatori infatti possono morire velocemente se affrontano i problemi con un approccio troppo impulsivo. Solitamente si cerca di enfatizzare la precisione, la pianificazione, l'attenta osservazione e le abilit\u00e0 di risoluzione dei problemi invece dell'utilizzo di riflessi veloci.\nSe l'eccitazione nella maggior parte dei videogiochi d'azione deriva da adrenaliniche situazioni di combattimento, il divertimento in uno \"stealth\" \u00e8 di natura pi\u00f9 cerebrale. L'abilit\u00e0 di avvicinarsi a portata di braccio di un avversario o di colpire un nemico particolarmente pericoloso senza nemmeno essere visti fa presa su molti giocatori. Inoltre, questi videogiochi tendono ad enfatizzare molto di pi\u00f9 la storia, perch\u00e9 parte dell'impatto del gioco deriva proprio dall'ambientazione, che deve porre particolare importanza alla propria relativa debolezza in campo aperto. \nPer lo stesso motivo, questo tipo di videogiochi tende a contenere molti pi\u00f9 indizi visivi o sonori sulla posizione di oggetti, avversari o altri personaggi. Questo da una parte pu\u00f2 portare alla creazione di perle di rara bellezza, ma dall'altro rende molto pi\u00f9 difficoltoso e costoso la creazione di simili giochi. I fan di questo genere traggono spesso forte divertimento dal gameplay ad alta tensione, mentre gli altri trovano frustrante l'eccessiva difficolt\u00e0 e l'alta precisione richiesta.\nStoria.\nOrigini (1981-1994).\nTra i primi esempi di questa tipologia di gioco si possono citare due titoli usciti nel 1981: l'arcade \"005\" (riconosciuto dal Guinness dei primati come il primo vero videogioco stealth) pubblicato da SEGA, e \"Castle Wolfenstein\" per Apple II. In entrambi i software sono inclusi, nel loro gameplay, elementi stealth. Fu per\u00f2 Hideo Kojima a ridefinire il genere stesso con il videogioco \"Metal Gear\", uscito nel 1987 su MSX e successivamente su NES. Introducendo il personaggio Solid Snake, si veniva catapultati in campo nemico senza alcun tipo di equipaggiamento; tutto andava recuperato sul campo e le munizioni erano molto limitate.\nVi erano guardie e telecamere da evitare, per scongiurare uno scontro in netta inferiorit\u00e0 numerica. I nemici potevano vedere il protagonista anche da una notevole distanza e udire il suono di armi non silenziate. Era possibile inoltre travestirsi o passare inosservati nascondendosi sotto delle scatole di cartone (quest'ultima tattica sarebbe poi destinata a diventare un clich\u00e9 nella storia di \"Metal Gear\"). Particolarmente sviluppata in questo gioco era la trama che comprendeva temi adulti e maturi. Anche con \"Wolfenstein 3D\", uscito nel 1992, la id Software aveva aggiunto molte caratteristiche \"stealth\" gi\u00e0 presenti in \"Castle Wolfenstein\", come potersi avvicinare silenziosamente alle spalle degli avversari o indossare le uniformi nemiche, ma nessuna di queste fu inserita nella versione finale. Inoltre anche il videogioco \"System Shock\" ha incoraggiato il giocatore a usare le tecniche stealth attraverso l'aggiunta continua di nemici nei livelli (\"respawn\") e alla scarsa disponibilit\u00e0 di munizioni e di armi che inoltre tendono a deteriorarsi proporzionalmente all'uso.\nConsolidamento del genere (1994-2001).\nNonostante ormai molti degli elementi di un videogioco stealth erano stati istituiti, mancavano ancora successivi sviluppi necessari a far maturare il genere, primo tra tutti l'introduzione delle 3 dimensioni. Una novit\u00e0, in realt\u00e0 non esclusiva del genere stealth ma propria di quasi tutti i giochi a partire dalla met\u00e0 degli anni novanta, che sarebbe stata assolutamente necessaria per la nascita di due tra i pi\u00f9 importanti giochi stealth alla fine del secolo: \"Metal Gear Solid\" e \"\". \"Metal Gear Solid\", riconferm\u00f2 il gi\u00e0 quotato Hideo Kojima (grazie a giochi come \"Policenauts\" e \"Snatcher\" oltre che a \"Metal Gear\") non solo come originale innovatore di un genere ma anche come una personalit\u00e0 capace di trasformare un gioco destinato ad un pubblico prevalentemente di nicchia in un successo commerciale con oltre 6 milioni di copie vendute, facendone uno dei giochi di successo di PlayStation e quello che certamente ha popolarizzato di pi\u00f9 il genere stealth.\n\"Metal Gear Solid\" ancora una volta brillava inoltre per capacit\u00e0 narrativa, originalit\u00e0 e intelligenza artificiale dei nemici: le guardie avevano un campo visivo umano \"reale\" a 150\u00b0, sentivano il rumore dei passi, osservavano le orme lasciate sul terreno e chiamavano rinforzi. Meno influente ed acclamato, ma altrettanto importante fu anche ': il giocatore doveva comportarsi come un ladro in un'ambientazione steampunk ispirata al medioevo; il gioco fu il primo di questo genere ad introdurre unicamente la visuale in prima persona, ed aggiungeva la capacit\u00e0 di usare l'oscurit\u00e0 e le ombre per muoversi senza essere visti. Particolare attenzione fu dedicata anche al rumore dei passi e all'atmosfera che si veniva a creare. Due anni dopo l'uscita di tali capolavori, nel 2000, si sarebbero visti altri giochi in cui il genere stealth seppur non miglioratosi, venne integrato con un'importanza rilevante. In ', a differenza di \"Metal Gear\", il giocatore veniva posto nei panni di un sicario e l'uccisione (e non il semplice \"passare inosservato\") di determinati obbiettivi era determinante per la buona riuscita delle missioni.\nIn ' invece, lo stealth, era presente ma solo come alternativa all'uso della violenza e degli scontri a fuoco diretti; questa particolarit\u00e0 era presente anche in \"Deus Ex\" in cui il giocatore (seppur non obbligatoriamente) veniva spronato a fare uso di tattiche stealth. Ancora una volta, per\u00f2, il genere stesso fu portato a livelli superiori grazie ad Hideo Kojima che concep\u00ec ' nel 2001. Seguendo quanto di buono e classico c'era nel primo capitolo vennero aggiunte possibilit\u00e0 come quella di appendersi e spostarsi lungo i bordi delle ringhiere, da usare come manovre evasive. Inoltre venne aggiunta la capacit\u00e0 di minacciare le guardie nemiche con un'arma e ottenere da loro oggetti come munizioni. Altrettanto sviluppato fu anche l'intelligenza artificiale dei nemici, per la prima volta in assoluto di tipo collettivo, lavorando cio\u00e8 in gruppo per mettere in difficolt\u00e0 il giocatore.\nSviluppi successivi e nuova ondata stealth (2001-2010).\nSeguendo pi\u00f9 l'esempio di , ma carpendo anche qualcosa da Metal Gear Solid, nel 2002 nacque \"Tom Clancy's Splinter Cell\". Prendendo spunto dai racconti di fantapolitica di Tom Clancy, il gioco narrava le avventure di Sam Fisher, e comprendeva un gameplay che sfruttava una miscela pi\u00f9 realistica rispetto a Metal Gear, e che si incentrava sul passare inosservato grazie all'uso di ombre e scarse fonti di luci come in Dark Project.\nNel 2004, il genere stealth fu di nuovo spinto in avanti con l'uscita di \"\". Il gioco, che fungeva da prequel, integr\u00f2 con le meccaniche stealth l'infiltrazione nella tundra russa, e nel sottobosco oltre che negli edifici. Questo nuovo capitolo inoltre includeva elementi di purissima sopravvivenza come la caccia agli animali per tenere in buono stato il vigore (differente dalla salute effettiva del personaggio); ed integrava pure pronto soccorso sul campo come cura con sutura, rimozione di proiettili e fasciature con stecche per gli ossi rotti. Altro passo avanti importantissimo fu inoltre \"l'indice di mimetizzazione\", un indicatore dinamico e variabile in percentuale ed in tempo reale che indicava il livello di camuffamento del personaggio nell'ambiente circostante: se il valore scendeva occorreva cambiare la mimetica per adattarsi ad ogni tipo di ambiente.\nNel frattempo molti elementi stealth iniziavano a comparire sempre pi\u00f9 in giochi nella quale tuttavia questo genere non era affatto predominante: ', dove la furtivit\u00e0 era molto ben inserita anche con il contesto narrativo; Fallout 3, qui in questo caso la furtivit\u00e0 era determinata da elementi da gioco di ruolo e cresceva col crescere delle abilit\u00e0 del personaggio; \"Crysis\" in cui, seppur non obbligatoriamente, il gioco stesso spesso spronava naturalmente a compiere manovre furtive per facilitare la riuscita delle missioni. Nel 2008 esce anche ' che pur non rinunciando al concetto del \"vigore\" (stavolta denominato \"psiche\") fece un passo indietro e rimosse gli elementi di sopravvivenza introdotti dal terzo capitolo, intregrando per\u00f2 la furtivit\u00e0 con un contesto di guerriglia: si poteva lasciare combattere le due fazioni per conto loro e procedere indisturbato, oppure (tramite travestimento o completo anonimato) favorire la vittoria sul campo di una delle due. Come con il terzo capitolo, anche in ', \"l'indice di mimetizzazione\" rappresenta un fattore importantissimo: tuttavia questa volta, Solid Snake, ha a disposizione una mimetica ad alta tecnologia chiamata \"OctoCamo\", che cambia colore in base al tipo di superficie con la quale si viene a contatto. Inoltre per la prima volta, viene introdotto il combattimento in terza persona a mezzo busto. Nel 2009 esce ', primo videogioco della saga videoludica \"\" basata sul personaggio dei fumetti \"Batman\", dove al giocatore viene data la possibilit\u00e0 di scegliere tra un approccio stealth oppure uno basato sul combattimento faccia a faccia.\nRinascita dello stealth (2010-presente).\nIl periodo tra la fine della prima decade del terzo millennio e l'inizio della seconda ha visto l'ascesa di giochi con componenti stealth alquanto elevati come ' nel 2011, oppure titoli nuovi puramente stealth come \"Dishonored\" nel 2012, pesantemente influenzato nell'ambientazione e nelle meccaniche da ' (\"Thief\"), o ancora il ritorno di \"Hitman\" con il capitolo '. Anche per lo stesso \"Thief\" \u00e8 stato un momento di rinascita, dopo quasi 10 anni di assenza da ', con l'uscita del \"reboot\" semplicemente intitolato, appunto, \"Thief\" sviluppato da Eidos Interactive."}
{"id": "271947", "revid": "767487", "url": "https://it.wikipedia.org/wiki?curid=271947", "title": "Dacentrurus armatus", "text": "Il dacentruro (\"Dacentrurus armatus\") era un dinosauro dell'ordine degli ornitischi appartenente alla famiglia degli Stegosauridae.\nFu il primo dinosauro a piastre a essere descritto, qualche anno prima del pi\u00f9 noto \"Stegosaurus\". I resti fossili provenienti dall'Inghilterra furono descritti inizialmente come \"Omosaurus\", il nome per\u00f2 risult\u00f2 gi\u00e0 utilizzato per un altro animale, e cos\u00ec fu necessario trovare un nuovo nome.\nUno stegosauro particolare.\n\"Dacentrurus\", ritrovato in strati risalenti all'inizio del Giurassico superiore, sembrerebbe essere stato uno stegosauro piuttosto primitivo. Alcune caratteristiche suggeriscono che \"Dacentrurus\" dovrebbe essere classificato in una famiglia a s\u00e9 stante. Come tutti gli stegosauri, questo dinosauro era un erbivoro quadrupede piuttosto pesante, dotato di una corazza ossea costituita da lunghe spine e piastre lungo la linea mediana del dorso e della coda. Le placche ossee difendevano la regione del collo e delle spalle, mentre le lunghe spine erano posizionate all'altezza del bacino e per tutta la coda.\nDistribuzione.\nAlcuni scheletri di \"Dacentrurus\" sono stati rinvenuti in terreni pi\u00f9 recenti (sempre nell'ambito del Giurassico superiore) in Portogallo. Altri resti molto parziali sono noti in Francia. Sembra che \"Dacentrurus\" fosse uno degli stegosauri di maggiori dimensioni: alcuni esemplari incompleti farebbero supporre una lunghezza di 9-10 metri."}
{"id": "271954", "revid": "767487", "url": "https://it.wikipedia.org/wiki?curid=271954", "title": "Eos Chasma", "text": "L'Eos Chasma \u00e8 un canyon situato nella parte meridionale di Valles Marineris, il pi\u00f9 vasto sistema di canyon del Pianeta Rosso.\nSecondo analisi scientifiche condotte dal prof. Vicky Hamilton dell'Universit\u00e0 delle Hawaii l'Eos Chasma potrebbe essere l'origine del meteorite ALH 84001, che secondo alcune ipotesi costituirebbe una prova dell'esistenza di vita passata su Marte.\nLa parte occidentale dell'Eos Chasma \u00e8 composta principalmente da materiale vulcanico eroso dal vento marziano; l'estremit\u00e0 orientale \u00e8 invece ricca di strutture rettilinee e di striature longitudinali. Si ritiene che questa particolare conformazione sia dovuta alla presenza, in tempi non recenti, di un fiume liquido sul fondo del canyon.\nIl Ganges Chasma \u00e8 la maggiore valle laterale di Eos Chasma."}
{"id": "271959", "revid": "767487", "url": "https://it.wikipedia.org/wiki?curid=271959", "title": "John Mellencamp", "text": "Conosciuto inizialmente con i nomi d'arte di Johnny Cougar, John Cougar e John Cougar Mellencamp, nella sua carriera ha venduto oltre 40 milioni di dischi, \u00e8 stato nominato a 13 Grammy Awards vincendone uno.\nMellencamp \u00e8 stato inoltre inserito nella Rock and Roll Hall of Fame il 10 marzo 2008. Le sue pi\u00f9 grandi influenze musicali sono state Bob Dylan, Woody Guthrie e i Rolling Stones.\nBiografia.\nL'era John Cougar (1970 - 1982).\nConosciuto per una lunga carriera di successi tra le quali \"Jack and Diane\", e il suo ruolo nell'organizzazione dei concerti benefici Farm Aid, John Mellencamp vive a Bloomington, Indiana, ed \u00e8 sposato con l'ex modella Elaine Irwin Mellencamp.\nMellencamp ebbe una giovinezza travagliata anche a causa di una forma lieve di spina bifida che lo costrinse a lungo in ospedale. Fugg\u00ec di casa con la sua ragazza dell'epoca, Priscilla Esterline, che aveva appena messo incinta e cominci\u00f2 a fare concerti in un gruppo l'anno successivo. Durante la frequentazione del \"college\" attravers\u00f2 un periodo in cui fece uso di droga e alcol.\nDeciso a sfondare nel mondo della musica, all'et\u00e0 di 24 anni si trasferisce a New York e firm\u00f2 un contratto con l'agente Tony DeFries, famoso per essere stato l'agente di David Bowie, dal quale era appena stato licenziato. DeFries insistette affinch\u00e9 il primo album di Mellencamp, \"Chestnut Street Incident\", una raccolta di cover, fosse registrato con lo strano nome di \"Johnny Cougar\", una mossa fatta all'insaputa e contro la volont\u00e0 di Mellencamp. L'album fu un insuccesso e Mellencamp perse il suo contratto con la MCA Records.\nFirm\u00f2 un contratto con l'etichetta Riva Records e registr\u00f2 nel 1978 \"A Biography\", non edito negli Stati Uniti, che per\u00f2 gli frutt\u00f2 un hit in Australia (\"I Need a Lover\"), che la Riva decise di aggiungere al suo album successivo, \"John Cougar\" (1979). Pat Benatar registr\u00f2 \"I Need a Lover\" come singolo del suo album di debutto \"In the Heat of the Night\".\nDopo un altro album per la Riva, Mellencamp firm\u00f2 con la Mercury Records e registr\u00f2 l'album con cui si fece conoscere, \"American Fool\", nel 1982. I singoli \"Hurt So Good\" e \"Jack and Diane\" permisero all'album di scalare le classifiche.\nL'era John Cougar Mellencamp (1983 - 1990).\nCon un certo successo commerciale alle spalle, John ha acquisito abbastanza influenza per costringere la casa discografica ad aggiungere il suo cognome reale \"Mellencamp\" al nome d'arte. Uscito nel 1983, il primo album registrato con il nome John Cougar Mellencamp, \u00e8 Uh-uh, che fu un successo ed entr\u00f2 nella top-10 delle classifiche e collezion\u00f2 parecchi singoli di successo tra i quali \"Pink Houses\". La band di supporto a John durante la registrazione del disco, era formata da Kenny Aronoff alla batteria e percussioni, Larry Crane e Mike Wanchic alle chitarre, Toby Myers al basso e John Cascella alle tastiere. Nel 1988 la rivista Rolling Stone ha definito questa versione della band Mellencamp \"una delle band pi\u00f9 potenti e versatili che siano mai state create\".\nNel 1985, Mellencamp pubblica il suo nuovo album \"Scarecrow\", raggiungendo i primi posti nelle classifiche americane. Dall'album furono estratti numerosi singoli di successo tra cui \"Lonely Ol'Night\" (6\u00ba posto nella classifica dei singoli), \"Small Town\" (6\u00ba posto), \"R.O.C.K. in the U.S.A.\" (2\u00ba posto), \"Rain on the Scarecrow\" (21\u00ba posto) e \"Rumbleseat\" (28\u00ba posto). \"Scarecrow\" \u00e8 stato anche il primo album di Mellencamp registrato presso il suo studio di registrazione privato Belmont Mall, presso Belmont, Indiana, costruito nel 1984.\nPoco dopo aver terminato \"Scarecrow\", Mellencamp contribu\u00ec a organizzare il primo concerto di beneficenza Farm Aid con Willie Nelson e Neil Young a Champaign, Illinois, il 22 settembre 1985. I concerti rimangono un evento annuale, e raccolsero negli anni pi\u00f9 di 39 milioni di dollari per aiutare le famiglie di agricoltori in difficolt\u00e0. Prima di cominciare lo \"Scarecrow Tour\", Mellencamp aggiunse alla sua band la violinista Lisa Germano. Germano rest\u00f2 con Mellencamp fino al 1994, quando lasci\u00f2 il gruppo per intraprendere la carriera solista.\nNel 1987 usc\u00ec l'album LP The Lonesome Jubilee. Il disco ha subito avuto un ottimo riscontro di pubblico e includeva i singoli: \"Paper in Fire\", \"Cherry Bomb\", \"Check It Out\", \"Rooty Toot Toot\", \"Hard Times for an Honest Man\" e \"The Real Life\".\nDurante uno dei suoi ultimi concerti del Jubilee Tour, a Irvine, in California, Mellencamp \u00e8 stato raggiunto sul palco da Bruce Springsteen ospite a sorpresa, duettando con Bob Dylan la canzone \"Like a Rolling Stone\".\nAlla fine del Jubilee Tour, Mellencamp ha divorziato dalla seconda moglie, Vicki.\nNel 1989, Mellencamp pubblica l'album Big Daddy, contenente i singoli \"Jackie Brown\", \"Big Daddy of Them All\" e \"Void in My Heart\", che accompagna il singolo entrato nella Top 15 \"Pop Singer\" Quest'album sar\u00e0 l'ultimo caratterizzato dal soprannome \"Cougar\".\nFinalmente solo John Mellencamp (1991 - 1997).\nNel 1991 esce \"Whenever We Wanted\", il primo album con il nome John Mellencamp. Il \"Cougar\" era ormai perduto per sempre. I singoli \"Love and Happiness\" e \"Now More Than Ever\" hanno ottenuto un significativo ascolto su tutte le radio americane. \"\u00c8 molto rock' n 'roll\", ha dichiarato Mellencamp.\nNel 1993 Mellencamp pubblica \"Human Wheels\". La canzone che ha dato il nome al disco ha raggiunto la posizione n. 48 della classifica singoli di Billboard.\nNel 1994 viene registrato \"Dance Naked\", album che include una cover di Van Morrison \"Wild Night\", cantata duettando con Meshell Ndegeocello. Con il chitarrista Andy York, che ha oramai sostituito a tempo pieno Larry Crane, nell'estate del 1994 Mellencamp ha lanciato il suo \"Dance Naked Tour\", ma un attacco di cuore, non di forte intensit\u00e0 subito dopo uno spettacolo al Jones Beach di New York l'8 agosto dello stesso anno, lo ha costretto a cancellare le ultime settimane del tour. Torn\u00f2 ad \"allenarsi\" sul palco, all'inizio del 1995, cantando in piccoli club del Midwest, con lo pseudonimo di Pearl Doggy.\nNel settembre 1996, esce l'album sperimentale \"Mr. Happy Go Lucky\", prodotto da Junior Vasquez. L'album ha riscontrato un buon successo di pubblico e di critica. I due singoli presenti nell'album \"Key West Intermezzo (I Saw You First)\" e \"Just Another Day\" hanno scalato le classifiche top 40 del Nord America.\nCon la Columbia Records (1998 - 2003).\nDopo l'uscita di \"Mr. Happy Go Lucky\" e un tour successivo di quattro mesi, da marzo a luglio 1997, Mellencamp firm\u00f2 un contratto per quattro album con la Columbia Records, anche se alla fine i dischi prodotti con tale etichetta saranno solamente tre. Pubblicato un giorno prima del suo 47\u00ba compleanno nel 1998, dalla Columbia Records, l'album omonimo \"John Mellencamp\" include i singoli \"Your Life is Now\" e \"I'm Not Running Anymore\". Il cambio di etichetta ha coinciso con la sostituzione nella band del batterista Kenny aronoff con Dane Clark.\nNel 1999, esce \"Rough Harvest\". Registrato nel 1997 L'album \u00e8 una raccolta di canzoni \"acustiche\" di Bob Dylan e dei The Drifters e arrangiate da Mellencamp. L'album usc\u00ec con l'etichetta Mercury Records a causa di un precedente accordo con la casa discografica che Mellencamp non aveva rispettato.\nGli inizi del ventunesimo secolo vedono nascere una collaborazione di Mellencamp con artisti come Chuck D e India.Arie. Da questa collaborazione ne usc\u00ec il secondo album targato Columbia, \"Cuttin' Heads\" e il singolo \"Peaceful World\". L'album include una canzone d'amore duettata con Trisha Yearwood, \"Deep Blue Heart\". Prima della pubblicazione dell'album avvenuto nel novembre 2001, Mellencamp intraprese nell'estate stessa il suo \"Cuttin 'Heads Tour\". Il concerto venne sempre aperto da Mellencamp, suonando una cover dei Rolling Stones \"Gimme Shelter\" pi\u00f9 una versione acustica di \"Women Seem\" presente nell'album.\nNel 2003, viene pubblicato Trouble No More, una raccolta di canzoni folk e blues originariamente eseguita da artisti come Robert Johnson, Son House, Lucinda Williams e Hoagie Carmichael. L'album \u00e8 stato dedicato all'amico di Mellencamp Timothy White, uno degli editori della rivista Billboard, morto per un attacco di cuore nel 2002. \"Trouble No More\" \u00e8 stato per diverse settimane al primo posto nella classifica degli album Blues di Billboard.\nWords and Music e Freedom's Road (2004\u20132007).\nNell'ottobre 2004 Mellencamp ha partecipato al Vote for Change Tour, che ha portato alle elezioni presidenziali americane del 2004. Nello stesso mese ha pubblicato l'album raccolta \"\", che conteneva 35 dei suoi singoli radio (comprese tutte le 22 hits entrate nella classifiche Top 40 americane), insieme a due nuovi brani, \"Walk Tall\" e \"Thank You\", entrambi prodotti da Babyface, ma scritti da Mellencamp.\nNella primavera del 2005, Mellencamp esce in tour con Donovan e John Fogerty. Nelle prime tappe di quello che fu chiamato il Words and Music Tour, ha visto Mellencamp suonare una manciata di canzoni prima di introdurre Donovan, duettando con lui la canzone \"Sunshine Superman\". Mellencamp lascia poi il palco, rientrando pi\u00f9 tardi per finire il concerto. Nella seconda tappa del tour nell'estate del 2005, Mellencamp chiama Fogerty con lui in molti concerti all'aperto tenuti nel paese. Fogerty e Mellencamp duettarono su molti brani Revival, tra cui \"Green River\"\" e Rain on the Scarecrow\".\nDopo oltre cinque anni senza aver prodotto materiale originale pubblica \"Freedom's Road\" il 23 gennaio 2007. \"Our Country\" il primo singolo estratto dall'album, \u00e8 stato usato come brano di apertura del tour primaverile. La band che lo ha accompagnato durante il tour, la Little Big Town, \u00e8 stata chiamata a registrare in studio diverse versioni di \"Our Country\", cos\u00ec come altre sette canzoni presenti in Freedom's Road. L'album \u00e8 stato nominato per un Grammy Award 2008 nella categoria Best Solo Rock Vocal Performance.\nMellencamp ha scritto e prodotto tutte le 10 canzoni di Freedom's Road, e il disco ha raggiunto la posizione numero 5 della classifica album di Billboard 200, vendendo 56.000 copie nella sua prima settimana sul mercato. Oltre a \"Our Country\", Freedom's Road include i singoli \"Jim Crow\", duettato con Joan Baez, \"Rural Route\" e \"Someday\".\nL'era T-Bone Burnett (2008 - 2011).\nIl 13 agosto 2007, Mellencamp ha iniziato a registrare il suo 18\u00ba album di materiale originale, dal titolo \"Life, Death, Love and Freedom\". L'album \u00e8 stato pubblicato il 15 luglio 2008 ed \u00e8 stato prodotto dal celebre cantante produttore T-Bone Burnett. La prima canzone e il relativo video \"Jena\", \u00e8 stato inserito sul sito web di Mellencamp nel mese di ottobre 2007. In un'intervista con l'Herald Bloomington-Times nel marzo 2008, Mellencamp descrive \"Life, Death, Love and Freedom\" come il \"miglior disco che io abbia mai fatto\". A luglio 2008 fece una comparsa durante un concerto di Billy Joel al Shea Stadium di New York, cantando \"Pink Houses\" davanti ad una folla di 60000 persone. Il 3 settembre 2008, Mellencamp ha messo a disposizione sul suo sito web una registrazione video di un assolo acustico con Bob Dylan della canzone \"The Times They Are A-Changin\".\nIn uno degli spettacoli di Mellencamp tenuti in Australia, nella Hunter Valley, in Nuovo Galles del Sud, Sheryl Crow si un\u00ec alla band cantando una versione acustica del singolo \"My Sweet Love\".\nMellencamp il 3 maggio 2009 ha partecipato a un concerto tributo per il 90\u00ba compleanno di Pete Seeger al Madison Square Garden di New York che ha raccolto fondi per un'organizzazione ambientalista fondata da Seeger per preservare e proteggere il fiume Hudson. Mellencamp ha effettuato dei \"solo\" acoustici di Seeger e Lee Hays e il suo \"A Ride Back Home\".\nNel 2009, mentre era in tour, Mellencamp ha registrato il suo nuovo album, \"No Better Than This\", sempre prodotto da T-Bone Burnett. I brani dell'album sono stati registrati in luoghi storici, come la First Baptist Church di Savannah, in Georgia, il Sun Studio di Memphis e lo Sheraton Gunter Hotel di San Antonio, dove il bluesman Robert Johnson, aveva registrato \"Sweet Home Chicago\" e \"Crossroad Blues\". Mellencamp ha registrato l'album con un apparecchio di registrazione portatile, il 1.955 Ampex ed un microfono, ci\u00f2 ha richiesto che tutti i musicisti si radunassero intorno al microfono. L'album \u00e8 stato registrato in mono.\nNo Better Than This \u00e8 stato pubblicato il 17 agosto 2010 ed ha raggiunto la posizione n.10 della Billboard 200.\nIl 6 dicembre 2009, Mellencamp ha eseguito \"Born in the U.S.A.\" come tributo a Bruce Springsteen, che \u00e8 stato uno dei premiati al Kennedy Center Honors 2009. Il 29 gennaio 2010 Ha eseguito \"Down By the River\" a Los Angeles in omaggio a Neil Young, che \u00e8 stato premiato all'annuale MusiCares Person of the Year gala. Mellencamp ha inoltre cantato l'inno \"Keep Your Eyes on the Prize\" alla Casa Bianca in una celebrazione del movimento per i diritti civili, il 9 febbraio 2010.\nIl 15 giugno 2010, nove settimane prima dell'uscita di \"No Better Than This\", \u00e8 stato pubblicato un cofanetto di 4 CD contenente una raccolta completa dei successi di Mellencamp intitolato \"On the Rural Route 7609\"; \"Se non hai ascoltato in profondit\u00e0 gli album originali, con queste canzoni, sar\u00e0 come scoprire del nuovo materiale\" ha poi dichiarato Mellencamp.\nNell'estate del 2010, con la partecipazione di Bob Dylan, Mellencamp ha lanciato il No Better Than This tour nella sua citt\u00e0 natale di Bloomington, Indiana. In questo tour, che durer\u00e0 fino alla fine di aprile 2011 e che coprir\u00e0 tutti gli Stati Uniti, Mellencamp apre ogni concerto con la proiezione di un documentario circa la realizzazione di \"No Better Than This\" chiamato \"It's About You\"."}
{"id": "271965", "revid": "1573940", "url": "https://it.wikipedia.org/wiki?curid=271965", "title": "Chungkingosaurus jiangbeiensis", "text": "Il chungkingosauro (Chungkingosaurus jiangbeiensis ) era un dinosauro erbivoro appartenente agli stegosauri, o dinosauri a piastre. Visse nel Giurassico superiore (Oxfordiano, circa 160 milioni di anni fa) e i suoi resti fossili sono stati ritrovati in Cina. \u00c8 considerato uno degli stegosauri pi\u00f9 piccoli.\nDescrizione.\nQuesto dinosauro \u00e8 noto per alcuni fossili abbastanza completi, ritrovati nel 1977 nella zona di Chongqing (in Cina). Il chungkingosauro doveva essere lungo circa 3-4 metri (anche se un esemplare frammentario potrebbe essere stato lungo anche 5 metri), e quindi era uno dei pi\u00f9 piccoli stegosauri noti. Rispetto alla grande maggioranza degli stegosauri, il cranio era corto e alto, e sembrerebbe essere stato privo del tipico becco.\nIl chungkingosauro possedeva una corazza costituita da spesse strutture ossee decorrenti per tutto il dorso e la coda, la cui forma era una via di mezzo tra quella di piastre e spine. Sulla coda erano presenti alcune spine caudali, come nella maggior parte degli stegosauri. Un fossile di questo animale sembrerebbe presentare l'estremit\u00e0 della coda (thagomizer) dotata di almeno 5 spine, un fatto che contrasta con l'immagine tradizionale degli stegosauri dotati di due paia di aculei. \u00c8 possibile che il \"Chungkingosaurus\" fosse dotato di un thagomizer fornito di sei o otto spine.\nUno scheletro ricostruito di questo animale, esposto al Museo Municipale di Chongqing, mostra un esemplare dotato di 14 paia di piastre ossee dorsali e di due paia di aculei caudali.\nClassificazione.\n\"Chungkingosaurus\" \u00e8 stato descritto per la prima volta nel 1983, sulla base di resti fossili ritrovati nella formazione Dashanpu (Shaximiao superiore) databili all'Oxfordiano (circa 160 milioni di anni fa). Inizialmente classificato nella famiglia degli stegosauridi, questo animale \u00e8 stato poi attribuito alla famiglia degli huayangosauridi (Huayangosauridae), che comprende gli stegosauri pi\u00f9 primitivi, a causa di alcune caratteristiche come il muso stretto e alto.\nPaleobiologia.\nIl chungkingosauro visse in un ambiente dominato da grandi erbivori, come i sauropodi dei generi \"Mamenchisaurus\" e \"Omeisaurus\". Erano presenti anche altri stegosauri, come \"Tuojiangosaurus\". I predatori principali potrebbero essere stati grandi dinosauri carnivori come quelli dei generi \"Yangchuanosaurus\" e \"Sinraptor\"."}
{"id": "271969", "revid": "1305772", "url": "https://it.wikipedia.org/wiki?curid=271969", "title": "Vall\u00e9e d'Aoste", "text": ""}
{"id": "271971", "revid": "2056951", "url": "https://it.wikipedia.org/wiki?curid=271971", "title": "Come volevasi dimostrare", "text": "Come volevasi dimostrare \u00e8 una polirematica che viene posta abitualmente al termine di una dimostrazione matematica, per segnalare che la validit\u00e0 di un teorema, o pi\u00f9 generalmente di una opinione, \u00e8 stata definitivamente dimostrata. Normalmente espressa con la sigla c.v.d. o CVD, \u00e8 anche divenuta un modo di dire della lingua italiana.\nAltra forma meno diffusa \u00e8 come dovevasi dimostrare (c.d.d.), traduzione letterale dell'espressione latina analoga.\nOrigine e varianti.\n\"Come volevasi dimostrare\" \u00e8 la versione italiana pi\u00f9 diffusa dell'espressione latina quod erat demonstrandum (abbreviata in Q.E.D.), che \u00e8 diffusa internazionalmente. Quest'ultima \u00e8 a sua volta derivata dalla locuzione greca \u1f45\u03c0\u03b5\u03c1 \u1f14\u03b4\u03b5\u03b9 \u03b4\u03b5\u1fd6\u03be\u03b1\u03b9 (\"h\u00f3per \u00e9dei d\u00e9ixai\"), utilizzata, tra gli altri, da Euclide e Archimede. Il significato di entrambe le espressioni sarebbe propriamente \"Quanto c'era da dimostrare\".\nLa sopravvivenza di questa espressione (o dei suoi equivalenti qui citati) nella quasi totalit\u00e0 della letteratura matematica, dall'antichit\u00e0 fino a oggi, non \u00e8 dovuta a puro amore per la tradizione. Infatti in un testo di matematica \u00e8 essenziale, per la piena comprensibilit\u00e0 dei nessi logici, che l'enunciato di una proposizione e la dimostrazione della medesima siano separati fra loro e dal contesto (pi\u00f9 o meno discorsivo) in cui il teorema \u00e8 inserito. Per questa ragione gli enunciati dei teoremi sono introdotti dall'indicazione \"Teorema\" o \"Proposizione\" (ovvero, nei casi appropriati, \"Lemma\" o \"Corollario\") e spesso scritti in carattere diverso (ad esempio corsivo); la dimostrazione \u00e8 introdotta dalla parola \"Dimostrazione\" e conclusa dall'espressione \"Quod erat demonstrandum\" o da una locuzione o simbolo equivalente. In questo modo il lettore pu\u00f2 isolare agevolmente e senza incertezze la dimostrazione di ciascuna proposizione.\nNel periodo fascista vi furono degli interventi di riforma della lingua italiana, tra questi il tentativo di imporre la dicitura: \"Come dovevasi dimostrare\", che divenne prevalente. Tale variazione, per\u00f2, cadde progressivamente in disuso dopo la guerra.\nModo di dire.\nLa diffusione di \"come volevasi dimostrare\" nella pratica scolastica ha determinato il suo successo nell'italiano parlato, e nel lessico giornalistico, dove l'espressione viene usata in senso parodico, per sottolineare ironicamente, a posteriori, la prevedibilit\u00e0 di un determinato fatto o la veridicit\u00e0 di un'affermazione cui altri non volevano credere.\nParticolarit\u00e0 grammaticali.\nLa presenza di \"volevasi\" in luogo della forma normale \"si voleva\" \u00e8 un preziosismo che identifica immediatamente la frase come non colloquiale. Chi l'adopera fa perci\u00f2 implicitamente riferimento a un gergo specialistico, che viene a seconda dei casi evocato in senso parodico, oppure come prova indiretta della propria cultura e della propria esperienza.\nIn generale, l'uso del pronome passivante \"si\" saldato come suffisso all'imperfetto indicativo si pu\u00f2 trovare ancora nello scritto in questa forma quasi arcaica e certamente molto formale; per esempio:\n\"Trattasi di un caso comune.\"\n\"Recatasi a casa del giovane.\"\n\"Trovatosi con le spalle al muro, decise di...\"\nHa avuto inoltre un particolare successo nel gergo creato per gli annunci economici sui quotidiani, in cui risultava conveniente minimizzare il numero di parole, in base al quale veniva calcolato il costo dell'inserzione. Cos\u00ec:\n\"Affittasi appartamento\"\n\"Cercasi plurireferenziato automunito\"\n\"Cedesi avviata attivit\u00e0\"\nQuest'ultimo uso \u00e8 rimasto nella pratica commerciale, anche in qui contesti dove il numero di parole non \u00e8 rilevante.\nIn altre lingue.\nQueste locuzioni sono usate da tempo e in genere non vengono sostituite dalle sole lettere non seguite dal punto, come si usa invece per gli acronimi di introduzione pi\u00f9 recente. Ad esempio \"Quantum electrodynamics\" si abbrevia con le sole tre lettere QED.\nUso di simboli.\nPi\u00f9 recentemente si sono usati con frequenza crescente simboli tipografici particolari: "}
{"id": "271973", "revid": "767487", "url": "https://it.wikipedia.org/wiki?curid=271973", "title": "Hesperosaurus mjosi", "text": "L'Hesperosaurus mjosi era un dinosauro vissuto nel Giurassico superiore negli Stati Uniti. I resti fossili includono uno scheletro parziale mancante delle zampe, che permette di stabilire che questo animale era un dinosauro ornitischio appartenente agli stegosauri, o dinosauri a piastre. Vissuto qualche milione di anni prima dello \"Stegosaurus\", l\"'Hesperosaurus\" possiede alcune caratteristiche primitive.\nUn collo flessibile.\nUn teschio parziale piuttosto largo avvicina \"Hesperosaurus\" all'origine degli stegosauridi. Le placche a difesa di questo dinosauro erano decisamente allungate, e probabilmente \"Hesperosaurus\" possedeva un collo molto flessibile. Forse questo stegosauro primitivo era strettamente imparentato con l'europeo \"Dacentrurus\"."}
{"id": "271977", "revid": "31094", "url": "https://it.wikipedia.org/wiki?curid=271977", "title": "El lissitzkj", "text": ""}
{"id": "271979", "revid": "599013", "url": "https://it.wikipedia.org/wiki?curid=271979", "title": "Beneficenza", "text": "Con beneficenza si intende un aiuto economico a persone o comunit\u00e0 bisognose. \nModalit\u00e0.\nEssendo un'erogazione di un aiuto a favore di soggetti terzi - da parte di privati od organizzazioni che svolgono un'azione senza finalit\u00e0 di lucro - corretto \u00e8 parlare di donazione, come termine giuridico. Meno corretto, ma ancora usato, \u00e8 il termine carit\u00e0, per indicare l'azione del fare o ricevere beneficenza.\nLe beneficenza viene di solito fatta devolvendo gli introiti ottenuti in apposite occasioni, ad esempio durante gare, spettacoli, tombole, cene pesche di beneficenza. Similmente i fondi possono essere raccolti mediante la vendita di piccoli oggetti quali bomboniere, braccialetti, gadgets vari.\nNell'ambito del servizio sociale la beneficenza \u00e8 intesa come una delle tipologie d'intervento finalizzate a rispondere ai bisogni degli utenti.\nStoria.\nLa questione della beneficenza si pose quando, nei primi anni dell'era cristiana, i ricchi erano sollecitati ad aiutare i bisognosi, in rispetto dei precetti evangelici. Fu compito della Chiesa porsi come ente di raccolta dei fondi da distribuire tramite istituzioni di carit\u00e0.\nSe gi\u00e0 nel V secolo erano stati creati ospizi per i pellegrini, nel Medioevo una parte dei compiti assistenziali vennero affidati alle confraternite, ossia associazioni laiche controllate dai religiosi, alle quali nel corso dei secoli spett\u00f2 di dirigere le amministrazioni ospedaliere.\nDurante il Cinquecento, le attivit\u00e0 di beneficenza della Chiesa subirono un periodo di crisi e di caos, a causa del disordine e della corruzione presenti, almeno fino alla Controriforma.\nCi\u00f2 indusse alcuni Paesi europei, come la Francia a sostituire l'autorit\u00e0 religiosa con quella laica, nella gestione della beneficenza. In questo periodo sorsero il Monti di Piet\u00e0, asili per trovatelli e orfani.\nUna svolta si ebbe durante l'Illuminismo, quando si mise in discussione il senso della beneficenza, arrivando alla conclusione che il \"far del bene\" fosse un dovere regolato dalla ragione degli uomini. Lentamente, nel corso degli anni, la storia della beneficenza si confuse sempre pi\u00f9 con quella dell'assistenza sociale, realizzata o sotto il controllo dello Stato o attraverso enti pubblici (in Italia, per esempio, fu istituito l'IPAB) o privati."}
{"id": "271980", "revid": "31094", "url": "https://it.wikipedia.org/wiki?curid=271980", "title": "El Lissitskij", "text": ""}
{"id": "271982", "revid": "339392", "url": "https://it.wikipedia.org/wiki?curid=271982", "title": "Senzu", "text": ""}
{"id": "271984", "revid": "339392", "url": "https://it.wikipedia.org/wiki?curid=271984", "title": "Namecc", "text": ""}
{"id": "271989", "revid": "834", "url": "https://it.wikipedia.org/wiki?curid=271989", "title": "Idi", "text": ""}
{"id": "271991", "revid": "16073", "url": "https://it.wikipedia.org/wiki?curid=271991", "title": "Media shopping", "text": ""}
{"id": "271992", "revid": "22828", "url": "https://it.wikipedia.org/wiki?curid=271992", "title": "Mutua esclusione", "text": ""}
{"id": "271998", "revid": "83531", "url": "https://it.wikipedia.org/wiki?curid=271998", "title": "Castello di Charlottenburg", "text": "Il castello di Charlottenburg (in tedesco \"Schloss Charlottenburg,\" gi\u00e0 \"Castello di Lietzenburg\" dalla costruzione fino alla morte di Sofia Carlotta di Prussia) \u00e8 il pi\u00f9 grande palazzo storico rimasto a Berlino dopo la seconda guerra mondiale. Si trova nel quartiere di Charlottenburg.\nIn considerazione della sua grande importanza storica e architettonica, il palazzo \u00e8 posto sotto tutela monumentale (\"Denkmalschutz\"), cos\u00ec come il grande giardino retrostante.\nStoria.\nInizialmente, sotto il nome di \"Lietzenburg\" (nome originario della localit\u00e0 dove venne edificato), lo \"Schloss\" (palazzo, castello) fu costruito nello stile barocco italiano dall'architetto Arnold Nering commissionato da Sophie Charlotte, la moglie di Federico III di Brandeburgo.\nDopo l'incoronazione di Federico nel 1701 come re Federico I di Prussia e Charlotte come regina, il palazzo, che era stato inizialmente concepito come una residenza estiva presso Berlino (\"Sommerhaus\"), fu ingrandito dall'architetto Eosander Von G\u00f6the in un meraviglioso edificio. Dopo la morte della moglie nel 1705, Federico chiam\u00f2 lo \"Schloss\" e la zona circostante Charlottenburg in sua memoria. Dal 1709 al 1712 furono aggiunti ulteriori edifici tra i quali le caratteristiche torrette e l\"orangerie\".\nSplendidi ambienti rococ\u00f2 si scoprono durante la visita del palazzo, caratterizzato da sale in infilata, ovvero comunicanti direttamente tra loro. Da non perdere la Camera della Porcellana (stanza 95), una delle pi\u00f9 grandi e antiche in Germania, le cui pareti sono completamente rivestite di porcellane cinesi di ogni foggia risalenti al Seicento e ai primi anni del Settecento. Un'altra splendida sala \u00e8 la Galleria dorata, lunga 42 metri e destinata ai balli e ai ricevimenti.\nDopo la morte di Federico I nel 1713, Charlottenburg entr\u00f2 in una nuova era con il nuovo possessore, re Federico Guglielmo I, che diede in dono allo Zar Pietro I di Russia la camera d'ambra nel 1716. Subito dopo la sua morte, nel 1740, il nuovo incoronato Federico II di Prussia permise l'espansione di Charlottenburg da parte di Georg Wenzeslaus von Knobelsdorff, che fece costruire l'Ala Nuova ad est. In seguito l'interesse di Federico II per Charlottenburg spar\u00ec a favore dello \"Schloss Sanssouci\" a Potsdam. Il palazzo venne completato definitivamente sotto il regno di Federico Guglielmo II, con la nuova ala occidentale e la piccola \"orangerie\", opera di Carl Gotthard Langhans.\nDurante la Seconda guerra mondiale, il palazzo \u00e8 stato gravemente danneggiato dai bombardamenti, tanto che si \u00e8 temuto potesse essere demolito (come \u00e8 successo a residenze analoghe parimenti danneggiate, ad esempio il Castello di Berlino).\nGiardino.\nIl giardino del castello venne progettato da Sim\u00e9on Godeau a partire dal 1697, sullo stile di un giardino alla francese. Dal 1788 venne man mano trasformato in parte in un giardino all'inglese. All'interno del giardino si trovano il \"Belvedere\", costruito nel 1788-89 da Carl Gotthard Langhans per il re Federico Guglielmo II; il \"Neuer Pavillon\", costruito nel 1824-25 da Karl Friedrich Schinkel ispirandosi ad una villa napoletana; il \"Mausoleum\", costruito per la regina Luise, moglie di Federico Guglielmo III."}
{"id": "272007", "revid": "123449098", "url": "https://it.wikipedia.org/wiki?curid=272007", "title": "La lettera scarlatta", "text": "La lettera scarlatta (\"The Scarlet Letter\"), pubblicato nel 1850, \u00e8 un classico della letteratura statunitense scritto da Nathaniel Hawthorne.\nAmbientato nella Nuova Inghilterra puritana e retrograda del XVII secolo, il romanzo racconta la storia di Hester Prynne che, dopo aver commesso adulterio, ha una figlia di cui si rifiuta di rivelare il padre, lottando per crearsi una nuova vita di pentimento e dignit\u00e0.\nNell'insieme Hawthorne esplora i temi della grazia, della legalit\u00e0 e della colpa.\n\"La lettera scarlatta\" \u00e8 incorniciata da un'introduzione (chiamata \"La dogana\") nella quale lo scrittore, un alter ego di Hawthorne, finge di aver trovato documenti e carte che raccontano la storia di Prynne e ne provano l'autenticit\u00e0. Il narratore sostiene anche che quando tocc\u00f2 la lettera ricamata (trovata assieme alle carte) aveva provato \"un calore bruciante... come se la lettera non fosse di panno scarlatto, ma di ferro arroventato fino a diventare rosso\". In precedenza Hawthorne aveva lavorato nella Dogana di Salem per lungo tempo, perdendo il proprio lavoro a causa di un cambiamento dell'amministrazione politica.\nTrama.\n\u00c8 il 1642 a Boston.\nL'ambiente sociale \u00e8 caratterizzato da severit\u00e0 morale a sfondo religioso tipica dell'epoca.\nHester ha dato alla luce una bambina, Pearl, nonostante il marito sia assente da anni dalla citt\u00e0, e quindi \u00e8 stata processata per adulterio e, come punizione, esposta alla pubblica umiliazione su di un patibolo vestendo sul petto una lettera A scarlatta (che sta per \"Adultera\").\nL'autore indugia sui discorsi delle comari, alcune delle quali vorrebbero che Hester venisse uccisa, in quanto la pena per l'adulterio sarebbe la morte.\nHester non vuole rivelare chi sia il padre della bambina, anche se le viene domandato pi\u00f9 e pi\u00f9 volte.\nIl caso vuole che il marito di Hester (che in citt\u00e0 nessuno conosce) faccia ritorno dopo una lunga prigionia a opera dei pellirossa, proprio nel giorno in cui la moglie \u00e8 esposta sul patibolo.\nSiccome Hester non vuole rivelare neppure al marito il nome dell'uomo con cui ha commesso adulterio, suo marito assume il nome di Roger Chillingworth, e prende a esercitare l'attivit\u00e0 di medico in citt\u00e0, forte dei suoi studi in Inghilterra, ma anche delle cognizioni di medicina indiana che ha appreso durante la prigionia; in tale modo, sotto falsa identit\u00e0, egli spera di riuscire a identificare il padre di Pearl.\nMa dopo qualche capitolo Hawthorne ci svela che il suo amante \u00e8 il giovane reverendo Dimmesdale, un colto teologo, eccellente predicatore e uno degli uomini pi\u00f9 rispettati e venerati della citt\u00e0. La comunit\u00e0 lo considera un Santo e mai potrebbe sospettare di lui. Si capisce allora che se Hester tace, lo fa per amore, cio\u00e8 per proteggere Dimmesdale, il quale per\u00f2 si tormenta per la propria vigliaccheria e falsit\u00e0: predica ripetutamente contro il peccato, ma il primo a peccare \u00e8 stato lui; il rimorso \u00e8 tale da minare irreparabilmente la salute ed i nervi dello stesso pastore, nel corso degli anni. Hester invece decide di scontare la pena per entrambi per sempre.\nLa vicenda si snoda quindi nel patologico triangolo che si viene a formare tra Hester, Roger e Dimmesdale, con un crescendo di tensione, sofferenza e angoscia che conduce alla rivelazione finale. Passano sette anni, in cui Hester cerca di redimersi aiutando i poveri e vivendo una vita riservata, curandosi dell'unica figlia. Pearl cresce selvaggia, piena di fantasie e ribelle, un po' come la madre prima del processo. Hester la veste con abiti sfarzosi che non fanno che accrescere la sua bellezza.\nSpesso viene definita \"La Bambina Folletto\" per il suo carattere evanescente. Tuttavia Pearl intuisce che fra la madre e il reverendo c'\u00e8 un legame, e chiede spesso alla madre: \"Perch\u00e9 il reverendo tiene la mano sul cuore?\".\nAnche Roger Chillingworth, al quale vengono affidate le cure della salute sempre pi\u00f9 precaria di Dimmesdale, capisce quanto sia forte il legame tra i due, e si rende conto di chi sia il padre di Pearl. Da sette anni, infatti, la vendetta \u00e8 il suo unico scopo nella vita, e il rispetto nutrito dalla comunit\u00e0 per le sue abilit\u00e0 mediche e di studioso \u00e8 un ottimo aiuto alla realizzazione dei suoi piani.\nUna notte Dimmesdale, particolarmente eccitato, sale sul patibolo. Vuole farsi trovare l\u00ec dalla Comunit\u00e0. Per fortuna Hester riesce a convincerlo a mutare idea, ma Chillingworth li scorge, li saluta ed ha la conferma di quello che aveva intuito: Dimmesdale \u00e8 stato l'amante di Hester. La donna si rende conto di quale errore sia stato non rivelare a Dimmesdale che Roger Chillingworth \u00e8 il falso nome sotto cui si cela il marito. Decide di incontrarlo nella foresta, gli rivela tutto e decidono di fuggire assieme, con la piccola Pearl, e di ricominciare una nuova vita.\nDurante un corteo, Dimmesdale sale sul patibolo e tenta di rivelare il suo segreto agli abitanti della citt\u00e0: muore per l'emozione, ma prima di morire, a petto nudo, cerca di mostrare un segno sulla pelle. Alcuni intravedono una lettera A marchiata sulla carne, altri nulla. L'autore elenca le spiegazioni che i poveri puritani di Boston cercano di dare all'accaduto: una tortura autoinflitta dovuta alla pena per la povera Hester, alle arti di Roger Chillingworth che invece di curarlo da buon medico, ha tracciato quel segno perch\u00e9 stregone pagano che ha vissuto parecchi anni con gli indiani, e cos\u00ec via. Hester e Pearl lasciano Boston: Pearl non torner\u00e0 mai pi\u00f9, mentre Hester solo in vecchiaia, divenuta ormai ricca. Verr\u00e0 sepolta a Boston stessa, dopo essere divenuta una leggenda vivente, nella tomba accanto a quella dell'amato, con la quale condivider\u00e0 la lapide, su cui verr\u00e0 scritto: \"In campo nero, la lettera A scarlatta\".\nHawthorne e il successo del romanzo.\nLa prima edizione del romanzo, pubblicata il 16 marzo del 1850, vendette rapidamente le prime 2.500 copie; un mese dopo furono vendute altre 2.500 copie per una seconda edizione; fu un vero e proprio successo editoriale. Ancora oggi rimane uno dei libri pi\u00f9 venduti in America, oltre ad essere uno dei pi\u00f9 importanti libri della letteratura americana del diciannovesimo secolo.\nLe ragioni del successo della \"Lettera Scarlatta\" sono moltissime. Gli Stati Uniti del tempo erano un paese giovane e risentivano ancora dell'egemonia culturale inglese. I libri pubblicati a quel tempo trattavano temi non molto originali (per lo pi\u00f9) ed erano libri, per cos\u00ec dire, \"inglesi\". Invece la \"Lettera Scarlatta\" \u00e8 un libro americano non solo nell'ambientazione, ma genuinamente americani sono anche il suo linguaggio, lo stile utilizzato, i temi ricorrenti, i personaggi. Non sarebbe possibile spostare la storia ed i personaggi a Londra senza snaturare profondamente il contesto puritano della vicenda. Inoltre, poco dopo la sua pubblicazione, l'opera divenne il centro di dibattiti e discussioni infinite: molti lettori, infatti, fraintesero il significato del libro, credendo che fosse solo un libro \"scabroso\" su un adulterio. Ma moltissimi lettori si innamorarono della storia. Inoltre, l'autore godette dell'appoggio e del sostegno costante della famiglia, degli amici (fra cui Herman Melville) e del suo editore, e ci\u00f2 contribu\u00ec al successo del romanzo, che fu tale da permettergli di vivere scrivendo, qualcosa di incredibile all'epoca, considerando che gli unici che potevano realisticamente farlo erano solo i preti e gli insegnanti.\nL'adulterio nella societ\u00e0 puritana.\nL'autore della \"Lettera Scarlatta\" si proclamava \"whig\", cio\u00e8 liberale. Lo scopo che si era prefisso in questo libro era quello di analizzare i tab\u00f9, le restrizioni, i valori e le idee della societ\u00e0 puritana, mettendo a confronto tutto ci\u00f2 con la societ\u00e0 sua contemporanea. Sapeva che per certi aspetti la societ\u00e0 era mutata, ma alcuni valori perduravano ancora. Aveva avuto nella sua famiglia un giudice, un magistrato, John Hathorne (non Hawthorne) che aveva partecipato ai processi alle streghe di Salem e si era occupato spesso di adulterio. La pena pi\u00f9 grave per l'adulterio era inizialmente la morte. Ci sono pervenuti documenti in cui si evince che parecchie coppie di amanti siano state mandate a morte. In seguito si decise che questa pena era troppo pesante, e venne sostituita con delle punizioni corporali pubbliche. John Hathorne eman\u00f2 parecchi verdetti di questo genere. Solo in seguito si ebbe un ulteriore cambiamento, e si impose alle donne adultere di cucire sul petto delle A rosse da portare tutta la vita. Una punizione umiliante, ma meno brutale. Considerando questa mentalit\u00e0 incivile, Nathaniel Hathorne, intellettuale aperto, modific\u00f2 il suo cognome aggiungendo una w a Hathorne. Voleva differenziarsi da alcuni suoi concittadini e persino familiari, divenendo cos\u00ec Nathaniel Hawthorne.\nTemi trattati.\nQuindi il romanzo, a differenza - per esempio - di omonimi film, fa iniziare la propria narrazione, partendo proprio dall'immagine della prima scena, del patibolo puritano con cui confrontarsi, da quel tribunale moralistico che induce il lettore a ripensare i concetti di colpa, giustizia e perdono. Tutta la storia viene spesso analizzata dalla prospettiva imbevuta di quella cultura puritana della New England, e lo sviluppo della trama rimescola queste coordinate, rielaborando in uno strano gioco di ruolo, da una parte i sentimenti e maturazione personale dei diversi protagonisti, e invece dall'altra parte la reputazione e l'immagine pubblica che offrono alla comunit\u00e0. La differenza di questi due livelli \u00e8 una chiave che tende a decostruire la bigotteria di quella morale puritana, che spesso - come si sottolinea in pi\u00f9 parti - eccede non solo nella assurdit\u00e0 delle proprie regole e nella severit\u00e0 di giudizi gratuiti, ma proprio in un eccesso di fanatismo, una visione mitologica e irrazionale che spesso \u00e8 causa delle peggiori barbarie: per esempio in modo sarcastico pi\u00f9 volte si parla di forze diaboliche o magiche per spiegare determinati fenomeni, ed \u00e8 proprio da questa assurda accusa di stregoneria, che verranno inflitte le pi\u00f9 atroci condanne da quei tribunali puritani.\nUn'altra adultera appare in \"Endicott e la Croce Rossa di San Giorgio\", un racconto breve di Hawthorne, e anche lei come Hester, \u00e8 costretta a portare una A scarlatta, che ha finemente ricamato d'oro.\nAdattamenti.\nDa questo romanzo sono stati tratti parecchi film, tra cui:"}
{"id": "272008", "revid": "47767", "url": "https://it.wikipedia.org/wiki?curid=272008", "title": "Cosimo", "text": "Origine e diffusione.\nDeriva dal nome greco \u039a\u03bf\u03c3\u03bc\u03b1\u03c2 (\"Kosmas\"), da ricondurre probabilmente all'aggettivo \u03ba\u03bf\u03c3\u03bc\u03bf\u03c2 (\"kosmos\") o a una serie di vocaboli correlati quali \u03ba\u03bf\u03c3\u03bc\u03ad\u03c9 (\"kosmeo\") e \u03ba\u03cc\u03c3\u03bc\u03b9\u03bf\u03c2 (\"kosmios\"), termini che hanno vari significati quali \"ordine [dell'universo]\", \"mondo\", \"ornamento\", \"disciplina\", \"decoro\", \"gravit\u00e0\" e via dicendo; non \u00e8 impossibile che il nome greco fosse in origine un ipocoristico di altri nomi che iniziassero con tali radici.\nL'originale diffusione del nome \u00e8 dovuta al culto dei santi Cosma e Damiano, particolarmente diffuso fra i bizantini grazie al cui influsso giunse in Italia meridionale, dove il nome \u00e8 particolarmente comune in Calabria e Sicilia; da qui, nel Basso Medioevo, venne assimilato dai musulmani nella forma \"Kuzman\", da cui discendono le odierne varianti \"Cusmano\", \"Cosmano\" e via dicendo. Latinizzato nella forma \"Cosmas\", il nome in italiano si presenta principalmente nella forma \"Cosimo\", affiancata da \"Cosma\" e \"Cosmo\": etimologicamente, \"Cosimo\" \u00e8 un'epentesi di \"Cosmo\", mentre l'uscita in \"-o\" si deve al tentativo di conformare Cosma alla tradizionale desinenza maschile dell'onomastica italiana.\nNella forma Cosma, il nome \u00e8 tipico della Puglia; Cosmino e Cosmina sono tipicamente piemontesi, Gusmano \u00e8 toscano e Cusmano e Cusumano sono pi\u00f9 frequenti in provincia di Trapani. Cosimo \u00e8 di gran lunga la forma pi\u00f9 diffusa in tutta Italia, grazie anche al prestigio dei vari membri della famiglia De' Medici \u2013 di cui era nome tradizionale \u2013 che lo portarono. La forma Guzmano potrebbe avere radici nello spagnolo \"Guzman\" (di formazione probabilmente analoga a quella di Cosmano), e deve almeno in parte la sua diffusione alla venerazione verso san Domenico di Guzm\u00e1n.\nIn Gran Bretagna la forma \"Cosmo\" fu introdotta nel XVIII secolo dal duca Alexander Gordon, che chiam\u00f2 cos\u00ec suo figlio in onore di Cosimo III de' Medici, di cui era amico.\nOnomastico.\nL'onomastico si festeggia il 26 settembre in onore di san Cosma, martire, decapitato nei pressi di Antiochia sotto Diocleziano assieme al fratello Damiano. Con questo nome si ricordano anche, alle date seguenti:"}
{"id": "272010", "revid": "163662", "url": "https://it.wikipedia.org/wiki?curid=272010", "title": "Re Art\u00f9", "text": "Re Art\u00f9 (noto anche come Art\u00f9 Pendragon. In gallese: \"Brenin Arthur\"; in cornico: \"Arthur Gernow\"; in bretone: \"Roue Arzhur\"; in inglese: King Arthur; in Latino: \"Rex Arturus\") \u00e8 un leggendario condottiero britannico che, secondo le storie e i romanzi medievali, difese la Gran Bretagna dagli invasori Anglosassoni tra la fine del V secolo e l'inizio del VI. I dettagli della vita di Art\u00f9 sono principalmente frutto di folclore e invenzione letteraria, e la sua esistenza storica \u00e8 discussa e contestata dagli storici moderni. Lo sfondo storico delle vicende relative ad Art\u00f9 \u00e8 descritto in varie fonti, tra cui gli \"Annales Cambriae\", la \"Historia Brittonum\" e gli scritti di Gildas di Rhuys. Nelle citazioni pi\u00f9 antiche che lo riguardano e nei testi in gallese non viene mai definito re, ma \"dux bellorum\" (lett. \"condottiero delle guerre\"). Antichi testi altomedievali in gallese lo chiamano \"ameraudur\" (lett. \"imperatore\"), prendendo il termine dal latino, che potrebbe anche significare \"signore della guerra\". Il nome di Art\u00f9 si ritrova anche nelle pi\u00f9 antiche fonti poetiche come il poema \"Y Gododdin\".\nArt\u00f9 \u00e8 una figura centrale nelle leggende che costituiscono la materia di Bretagna (anche \"ciclo bretone\" o \"ciclo arturiano\"), dove appare come la figura del monarca ideale sia in pace sia in guerra, che vive in un regno met\u00e0 reale e met\u00e0 incantato (un regno pieno di creature magiche, maghi e incantesimi, armi incantate e grandi avventure) con capitale la sua grande fortezza di Camelot. \nQueste caratteristiche lo resero uno dei pi\u00f9 famosi personaggi dell'immaginario medioevale (sebbene Art\u00f9 sia un personaggio che vive nel periodo della Tarda antichit\u00e0) e della storia.\nOggi Art\u00f9 e il suo mondo si possono considerare i precursori di tutti i protagonisti e Luoghi fantastici che sono legati alla fantasiosa letteratura Fantasy.\nIl leggendario Art\u00f9 si \u00e8 sviluppato come una figura di interesse internazionale in gran parte grazie alla popolarit\u00e0 della fantasiosa e immaginaria \"Historia Regum Britanniae\" (storia dei re della Gran Bretagna) del XII secolo scritta da Goffredo di Monmouth. In alcuni racconti e poesie gallesi e bretoni che per prime descrivono queste storie, Art\u00f9 appare come un grande guerriero che difende la Gran Bretagna da nemici umani e soprannaturali o come una figura magica del folklore, talvolta associata a Annwn, l'oltretomba della mitologia gallese. Non si sa quanto l\"'Historia\" di Goffredo (completata nel 1138) sia stata ispirata da tali precedenti fonti o non sia piuttosto frutto dell'invenzione dell'autore stesso.\nAnche se i temi, gli eventi e i personaggi della leggenda arturiana variano considerevolmente da testo a testo e non esiste una versione canonica, quella proposta da Goffredo viene spesso considerata come punto di partenza per i successivi racconti. Goffredo descrisse Art\u00f9 come un re di Gran Bretagna che sconfisse i Sassoni e fond\u00f2 un impero in Gran Bretagna, Irlanda, Islanda, Norvegia e Gallia.\nMolti elementi e personaggi che ora sono parte integrante della storia di Art\u00f9 figurano gi\u00e0 nella storia di Goffredo, tra cui il padre Uther Pendragon, lo zio Ambrosio Aureliano, il mago Merlino, la moglie di Art\u00f9 Ginevra, la spada Excalibur, il concepimento di Art\u00f9 nel castello di Tintagel, la sua ultima battaglia contro Mordred a Camlann e il riposo finale ad Avalon. Lo scrittore francese Chr\u00e9tien de Troyes del XII secolo, che aggiunse alla storia il personaggio di Lancillotto e il Santo Graal, fu colui che diede inizio al genere del romanzo arturiano che divenne un importante filone della letteratura medievale. L'opera culminante di questo filone (ed anche quella che \u00e8 entrata in maniera pi\u00f9 integrale nel pubblico di massa) \u00e8 la Morte di Art\u00f9 di Thomas Malory del XV secolo, che oltre ad avere molti elementi in comune con le opere di Goffredo e Chr\u00e9tien, contiene anche una figura estremamente pi\u00f9 cortese e grandiosa di Art\u00f9, che viene infatti presentato non solo come un re britannico, ma anche come un potentissimo Imperatore romano (a sottolineare la sua discendenza con la nobilt\u00e0 romana).\nNei racconti francesi, l'attenzione narrativa si sposta frequentemente da re Art\u00f9 verso altri personaggi, come gli altri cavalieri della Tavola Rotonda. La letteratura arturiana prosper\u00f2 nel corso del medioevo ma poi and\u00f2 decadendo nei secoli successivi, fino a quando non conobbe una forte rinascita a partire dal XIX secolo. Nel XXI secolo, la leggenda continua a vivere, non solo nella letteratura ma anche in adattamenti per teatro, film, televisione, fumetti e altro.\nDiscussione sulla storicit\u00e0.\nDa tempo gli studiosi discutono circa la storicit\u00e0 della leggenda di re Art\u00f9. Una scuola di pensiero, che cita alcune parti della \"Historia Brittonum\" e degli \"Annales Cambriae\", vede il re come una vera figura storica, un condottiero romano-britannico che avrebbe combattuto contro gli invasori anglo-sassoni tra la fine del V secolo e gli inizi del VI. La \"Historia Brittonum\", una compilazione storica scritta in latino nel IX secolo attribuita in alcuni manoscritti tardivi a un chierico gallese chiamato Nennius, contiene la prima menzione databile di re Art\u00f9 ed elenca dodici battaglie a cui egli prese parte. Queste culminarono nella battaglia del Monte Badon, dove si racconta che da solo riusc\u00ec a uccidere 960 nemici. Studi recenti, tuttavia, si interrogano sull'affidabilit\u00e0 della stessa \"Historia Brittonum\".\nL'altro testo che sembra sostenere la teoria favorevole all'esistenza storica di Art\u00f9 \u00e8 l\"Annales Cambriae\" del X secolo, il quale anch'esso correla Art\u00f9 alla battaglia del Monte Badon. Gli \"Annales\" datano questa battaglia tra il 516 e il 518 e menzionano anche la battaglia di Camlann, in cui Art\u00f9 e Mordred vennero entrambi uccisi, collocandola tra il 537 e il 539. Questi dettagli sono stati spesso utilizzati per rafforzare la fiducia riguardo l\"Historia\" e per confermare che Art\u00f9 avesse combattuto realmente a Badon. Tuttavia sono emersi dei problemi nell'utilizzare questa fonte a sostegno della storicit\u00e0 dell\"'Historia Brittonum\". L'ultima ricerca dimostra che gli \"Annales Cambriae\" si basavano su una cronaca incominciata alla fine dell'VIII secolo in Galles. Inoltre, la complessa storia testuale degli \"Annales Cambriae\" esclude con ogni certezza che gli annali arturiani siano stati aggiunti a essa prima. Vennero probabilmente aggiunti durante il X secolo e potrebbero non essere esistiti in una precedente raccolta di annali. La parte sulla battaglia di Badon probabilmente deriva dalla \"Historia Brittonum\".\nQuesta mancanza di convincenti testimonianze precoci \u00e8 il motivo per cui molti storici escludono Art\u00f9 dai loro resoconti della Britannia postromana. Secondo lo storico Thomas Charles-Edwards, \"a questo punto dell'inchiesta si pu\u00f2 solo dire che ci sia stato un Art\u00f9 storico [ma ...] gli storici non possono dire ancora nulla di valevole su di lui\". Queste moderne ammissioni dell'ignoranza sono una tendenza relativamente recente; le generazioni precedenti di storici furono meno scettiche. Ad esempio, lo storico John Morris ha fatto del presunto regno di Art\u00f9 la base organizzativa della sua storia \"The Age of Arthur\" (1973) che racconta la Gran Bretagna e l'Irlanda postromana. Tuttavia, anche cos\u00ec, egli ebbe poco da dire sull'Art\u00f9 storico.\nParzialmente in reazione a tali teorie, emerse un'altra scuola di pensiero che sosteneva che non vi fosse alcuna esistenza storica di Art\u00f9. L\"'Age of Arthur\" di Morris spinse l'archeologo Nowell Myres a osservare che \"nessuna figura posta sul confine tra la storia e la mitologia ha fatto sprecare pi\u00f9 tempo agli storici\". Il sermone \"De Excidio Britanniae\" (\"Sulla rovina della Britannia\") del VI secolo di Gildas di Rhuys, scritta nel vivo ricordo degli eventi della Montagna di Badon, parla della battaglia ma non menziona Art\u00f9. Non appare, inoltre, alcuna menzione di re Art\u00f9 nemmeno nella cronaca anglosassone o in qualsiasi manoscritto sopravvissuto scritto tra il 400 e l'820. Egli \u00e8 assente anche dalla \"Historia ecclesiastica gentis Anglorum\" di Beda il Venerabile, risalente ai primi anni del VIII secolo, un'altra importante antica fonte per la storia postromana che ricorda la battaglia della Montagna di Badon. Lo storico David Dumville ha scritto: \"Penso che possiamo disporre di lui [Art\u00f9] abbastanza brevemente: deve il suo posto nei nostri libri di storia grazie alla scuola di pensiero 'non fumo senza fuoco'... Il fatto della questione \u00e8 che non vi sono testimonianze storiche su Art\u00f9 e pertanto dobbiamo rifiutarlo dalle nostre storie e, soprattutto, dai titoli dei nostri libri\".\nAlcuni studiosi sostengono che Art\u00f9 fosse originariamente un eroe fittizio del folklore, o addirittura una divinit\u00e0 celtica parzialmente dimenticata, a cui successivamente vennero associati fatti reali nel lontano passato. Questi citano a titolo di esempio paralleli con altri personaggi mitologici che poi vennero storicizzati come Hengest del Kent, un leggendario sovrano. Beda il Venerabile attribu\u00ec a queste leggendarie figure un ruolo storico nella conquista anglosassone del VI secolo della Gran Bretagna orientale. Non \u00e8 nemmeno certo che Art\u00f9 fosse considerato un re nei primi testi. N\u00e9 la \"Historia\" n\u00e9 gli \"Annales\" lo chiamano con l'appellativo \"\"rex\": il primo lo chiama invece \"dux bellorum\" (condottiero delle battaglie) e \"miles\"\" (soldato).\nI documenti storici relativi al periodo postromano sono scarsi, per cui una risposta definitiva alla questione dell'esistenza storica di Art\u00f9 \u00e8 improbabile. A partire dal XII secolo sono stati identificati siti e luoghi come \"Arturiani\", ma sono carenti di prove archeologiche certe. La cosiddetta \"pietra di Art\u00f9\", scoperta nel 1998 tra le rovine del castello di Tintagel in Cornovaglia in un sicuro contesto archeologico del VI secolo, ha creato un breve fervore ma in seguito ad approfondimenti essa si \u00e8 dimostrata irrilevante. Altre testimonianze inscritte riguardanti Art\u00f9, tra cui la presunta tomba presso l'Abbazia di Glastonbury, sono contaminate da possibili falsificazioni. Sebbene siano state proposte diverse figure storiche riconducibili ad Art\u00f9, non sono mai emerse prove convincenti a favore di queste identificazioni. Queste spaziano da Lucio Artorio Casto, condottiero romano che prest\u00f2 servizio in Britannia tra il II e il III secolo, a imperatori romani usurpatori come Magno Massimo o governatori romani-britannici come Riotamo, Ambrosio Aureliano, Owain Ddantgwyn, e Athrwys ap Meurig\nOrigini del nome.\nL'origine del nome Art\u00f9 resta una questione di dibattito. Alcuni sostengono che derivi dal romano \"nomen gentile\" (nome di gens romana) \"Artorius\" di etimologia oscura e contestata (ma forse di origine messapica o etrusca). Alcuni studiosi hanno suggerito che \u00e8 rilevante per questo dibattito che il nome del leggendario re Art\u00f9 appare solo come 'Arthur', o 'Arturus', nei primi testi latini arturiani, mai come Artorius (anche se si dovrebbe notare che il latino classico 'Artorius' divenne 'Arturius' in alcuni dialetti volgari latini). Tuttavia, questo non ci pu\u00f2 dire nulla circa l'origine del nome Arthur, dato che 'Artorius' sarebbe diventato regolarmente Art(h)ur quando prese in prestito dal gallese. Un'altra possibilit\u00e0 \u00e8 che sia derivato da un patronimico britannico * Arto-rig-IO (la cui radice, * Arto-rig-\"Re orso\" si trova nel vecchio nome personale irlandese Art-ri) tramite la forma latinizzata Artorius. Meno probabile \u00e8 la derivazione comunemente proposta dal gallese arth \"orso\" + (g) wr \"uomo\" (in precedenza * Arto-uiros in britannico): ci sono delle difficolt\u00e0 fonologiche con questa teoria in particolare che un nome composto britannico Arto-uiros dovrebbe dare un vecchio gallese * 'Artgur' e un medio o moderno gallese * Arthwr e non Arthur (nella poesia gallese il nome \u00e8 sempre scritto Arthur ed \u00e8 esclusivamente in rima con parole che terminano in-ur, mai con le parole che terminano in-wr - il che conferma che il secondo elemento non pu\u00f2 essere [g] wr \"uomo\"). Una teoria alternativa, che ha guadagnato solo un'accettazione limitata tra gli studiosi professionisti, fa derivare il nome da Arthur Arcturus, la stella pi\u00f9 luminosa della costellazione di Boote (costellazione del Bifolco), vicino all'Orsa Maggiore o Grande Orso. Il latino classico Arcturus sarebbe anche diventato Art (h) ur quando mutuata dal Galles, e la sua luminosit\u00e0 e posizione nel cielo ha portato le persone a considerarlo come il \"guardiano dell'orso\" (che \u00e8 il significato del nome in greco antico) e come il \"capo\" delle altre stelle nella costellazione di Boote (costellazione del Bifolco). Un nome simile \u00e8 \"Art\u00f9r\" in vecchio irlandese, che si pensa direttamente da un precedente 'Artur', nome in vecchio gallese o cumbrico.\nTradizioni letterarie medievali.\nIl creatore di Art\u00f9 come personaggio letterario fu Goffredo di Monmouth grazie alla sua opera pseudo-storica \"Historia Regum Britanniae\" (Storia dei re di Britannia), scritta intorno al 1136. Le fonti testuali relative ad Art\u00f9 vengono solitamente divise tra quelle scritte antecedentemente all'opera di Goffredo (note come testi pre-Galfridiani, dalla forma latina di Goffredo, \"Galfridus\") e quelle scritte successivamente, che non poterono evitare la sua influenza (testi Galfridiani o post-Galfridiani).\nTradizioni pre-Galfridiane.\nI primi riferimenti letterari ad Art\u00f9 provengono da fonti gallesi e dei bretoni. Vi sono stati pochi tentativi di definire la natura e il carattere di Art\u00f9 nella tradizione pre-Galfridiana nel suo complesso, piuttosto che inquadrarlo in un solo testo o in una sola storia. Un studio accademico del 2007 ha tentato di identificare tre filoni chiave per la rappresentazione di Art\u00f9 in queste antiche fonti. Il primo lo vede come un guerriero senza pari che serv\u00ec come protettore della Gran Bretagna da tutte le minacce interne ed esterne. Alcune di queste minacce sono di natura umana, come i sassoni che avrebbe combattuto secondo la \"Historia Brittonum\", ma la maggior parte di esse \u00e8 soprannaturale, inclusi giganteschi gatti, cinghiali diabolici, draghi, cinocefali, giganti e streghe. Nel secondo filone l'Art\u00f9 pre-Galfridiano \u00e8 una figura del folklore (in particolare il folklore topografico o onomastico) e dei racconti locali magici, un condottiero di un gruppo di eroi sovrumani che vivono in un paesaggio selvaggio. Il terzo e ultimo filone prevede una stretta connessione tra il primo Art\u00f9 e l\"'Annwn\", ovvero l'oltretomba nella mitologia gallese. Da un lato, egli lancia assalti alle fortezze dell'altro mondo alla ricerca del tesoro e libera i prigionieri, dall'altro, nelle prime fonti, il suo gruppo include antiche divinit\u00e0 pagane e sua moglie e i suoi beni hanno chiaramente origine dall'oltretomba.\nUno dei pi\u00f9 famosi riferimenti poetici gallesi ad Art\u00f9 \u00e8 la collezione di elegie nota come \"Y Gododdin\", attribuita al bardo del VI secolo Aneirin. Uno dei componimenti loda il coraggio di un guerriero che uccise 300 nemici, ma dice che nonostante questo \"non era Art\u00f9\", cio\u00e8 che la sua impresa non poteva essere confrontata con il valore di Art\u00f9. \"Y Gododdin\" \u00e8 conosciuto solo grazie a un manoscritto del XIII secolo, quindi \u00e8 impossibile determinare se questo passaggio sia originale o un'interpolazione successiva. Le teorie che fanno risalire questo passaggio a una versione del VII o precedente sono ritenute non dimostrabili e spesso vien proposto il periodo tra il IX e il X secolo come datazione pi\u00f9 plausibile. Numerose poesie attribuite a Taliesin, un poeta che sarebbe vissuto nel VI secolo, si riferiscono anch'esse ad Art\u00f9, anche se queste probabilmente in realt\u00e0 risalgono all'arco temporale che va dall'VIII al XII secolo. Esse comprendono \"Kadeir Teyrnon\" (\"La Presidenza del Principe\"), che fa riferimento ad \"Art\u00f9 il Benedetto\"; \"\"Preiddeu Annwn\", che racconta un viaggio di Art\u00f9 nell'oltretomba; all'altro mondo; e \"Marwnat vthyr pen[dragon]\", in cui viene descritto il valore di Art\u00f9 e suggerisce un rapporto padre-figlio tra Art\u00f9 e Uther Pendragon precedendo Goffredo di Monmouth.\nAltri antichi scritti Gallesi relativi ad Art\u00f9 includono una poesia trovata nel Libro nero di Carmarthen, \"Pa gur yv y porthaur?\"\" (\"Quale uomo \u00e8 il guardiano?\"). Questa prende la forma di un dialogo tra Art\u00f9 e il guardiano di una fortezza in cui intende entrare dove il primo racconta le azioni proprie e dei suoi uomini, in particolare di Cei (Kay) e Bedwire (Bedivere). Il racconto medievale in prosa gallese \"Culhwch e Olwen\" (1100 circa), incluso nella pi\u00f9 moderna collezione Mabinogion, presenta una lista molto pi\u00f9 lunga di uomini al seguito di Art\u00f9, composta da pi\u00f9 di 200 nomi, anche se Cei e Bedwyr vantano nuovamente una posizione centrale. Nel suo complesso la storia racconta di Art\u00f9 che aiuta il cugino Culhwch a ottenere la mano di Olwen, figlia del gigante Ysbaddaden Pencawr, completando una serie di azioni apparentemente impossibili, tra cui la caccia del cinghiale semi-divino Twrch Trwyth. Anche nella \"Historia Brittonum\" del IX secolo vi sono dei riferimenti a questo racconto dove il cinghiale viene chiamato \"Troy(n)t\". Infine Art\u00f9 \u00e8 menzionato numerose volte nelle Triadi gallesi, una raccolta di brevi sintesi della tradizione e delle leggende gallesi che sono classificate in gruppi di tre personaggi collegati a episodi. I manoscritti successivi alle \"Triadi\" sono in parte derivati dall'opera di Goffredo di Monmouth e da tradizioni continentali, ma queste non mostrano una tale influenza e sono solitamente accettate per riferirsi alle tradizioni gallesi preesistenti. Anche in questi casi la corte di Art\u00f9 incominci\u00f2 a incarnare la leggenda della Gran Bretagna nel suo complesso, con la \"Corte di Art\u00f9\" a volte utilizzata per intendere \"L'isola della Gran Bretagna\". Sebbene dalla \"Historia Brittonum\" e dagli \"Annales Cambriae\" non sia chiaro se Art\u00f9 fosse considerato anche un re, quando fu scritto \"Culhwch e Olwen\" e le Triadi, egli era diventato \"Penteyrnedd yr Ynys hon\", \"Capo dei signori di questa isola\", il sovrintendente del Galles, della Cornovaglia e del Nord.\nOltre a queste poesie e racconti gallesi pre-Galfridiani, Art\u00f9 compare in altri testi latini antecedenti, oltre che nella \"Historia Brittonum\" e negli \"Annales Cambriae\". In particolare, Art\u00f9 \u00e8 caratterizzato in una serie di note \"vitae\" (agiografie) di santi postromani, nessuna delle quali, tuttavia, oggi viene generalmente considerata una fonte storica affidabile (la pi\u00f9 antica risale probabilmente all'XI secolo). Secondo la \"Vita di San Gildas\", scritta nei primi anni del XII secolo da Cardoc di Llancarfan, sembra che Art\u00f9 abbia ucciso Hueil, fratello di Gildas, e abbia salvato la moglie Ginevra da Glastonbury. Nella \"vita di San Cadoc\", scritta intorno al 1100 (o poco prima) da Lifris di Llancarfan, il santo fornisce protezione a un uomo che ha ucciso tre dei soldati di Art\u00f9 e quest'ultimo richiede una meria di bestiame come \"wergeld\" (guidrigildo, un'indennit\u00e0) per i suoi uomini. Cadoc li consegna come richiesto, ma quando Art\u00f9 ne prende possesso essi si trasformano in fasci di felci. Eventi simili sono descritti nelle biografie medievali di Carantoco e Paterno, scritte probabilmente intorno al XII secolo. Una leggenda riguardante Art\u00f9 appare nella \"Legenda Sancti Goeznovii\" che venne spesso raccontata fin dall'inizio dell'XI secolo, anche se il primo manoscritto relativo a questo testo risale solo al XV secolo. Importanti sono anche i riferimenti ad Art\u00f9 presenti nel \"De Gestis Regum Anglorum\" di Guglielmo di Malmesbury e nel \"De Miraculis Sanctae Mariae Laudensis\", che insieme forniscono le prime prove certe della credenza che Art\u00f9 non fosse effettivamente morto e che un giorno avrebbe fatto il suo ritorno, un tema spesso rivisitato nel folklore post-Galfridiano.\nGoffredo di Monmouth.\nIl primo racconto narrativo della vita di Art\u00f9 si trova nell'opera in lingua latina \"Historia Regum Britanniae\" (Storia dei re di Britannia) scritta da Goffredo di Monmouth intorno al 1138. Quest'opera \u00e8 un racconto fantastico dei re britanni, a partire dal leggendario Bruto, un eroe di Troia in esilio, al re gallese Cadwaladr Fendigaid del VII secolo. Goffredo colloca Art\u00f9 nella stessa epoca, ovvero quella postromana, in cui lo pongono la \"Historia Brittonum\" e gli \"Annales Cambriae\". Nel racconto sono presenti anche il padre di Art\u00f9, Uther Pendragon, il suo consigliere Merlino e la storia del concepimento di Art\u00f9 in cui Uther giacque con Igraine, la moglie del suo nemico Gorlois dopo averne preso le sue sembianze grazie alla magia di Merlino. Dopo la morte di Uther, il quindicenne Art\u00f9 gli succedette come re di Gran Bretagna e combatt\u00e9 una serie di battaglie, simili a quelle descritte nella \"Historia Brittonum\", che culminarono nella battaglia di Bath (che per Goffredo \u00e8 la Battaglia di Mons Badonicus). In seguito sconfisse i Pitti e gli Scoti per fondare un impero attraverso le sue conquiste dell'Irlanda, dell'Islanda e delle Isole Orcadi. Dopo dodici anni di pace, Art\u00f9 volle espandere ancora una volta il suo impero, assumendo il controllo della Norvegia,del G\u00f6taland, della Danimarca e della Gallia. Quest'ultima era ancora parte dell'impero romano quando venne conquistata e quindi la vittoria di Art\u00f9 porta a un ulteriore confronto tra il suo impero e quello romano. Art\u00f9 e i suoi guerrieri, tra cui Sir Kay, Beduerus (Bedivere) e Gualguanus (Gawain), sconfiggono l'imperatore romano Lucius Tiberius in Gallia, ma, preparandosi a marciare su Roma, Art\u00f9 apprende che il nipote Modredus (Mordred) aveva usurpato il suo trono di Gran Bretagna e spinto la regina Ginevra all'adulterio. Art\u00f9 fece pertanto ritorno in Gran Bretagna dove sconfisse e uccise Modredus nella battaglia di Camlann in Cornovaglia, rimanendo ferito mortalmente. Nominato il parente Costantino come suo successore, Art\u00f9 venne portato sull'isola di Avalon per essere guarito e da cui non far\u00e0 pi\u00f9 ritorno.\nQuanta parte di questa narrazione sia frutto dell'inventiva di Goffredo, \u00e8 tutt'oggi oggetto di dibattito. Certamente Goffredo utilizz\u00f2 l'elenco delle dodici battaglie di Art\u00f9 combattute contro i sassoni che ritrov\u00f2 nella \"Historia Brittonum\" del IX secolo, insieme con la battaglia di Camlann descritta negli \"Annales Cambriae\". La carica di Art\u00f9 come re di tutta la Gran Bretagna sembra essere stato preso in prestito dalla tradizione pre-Galfridiana, trovandosi anche in \"Culhwch e Olwen\", nelle \"Triadi gallesi\" e nelle \"Vite dei Santi\". [61] Infine, Goffredo prese in prestito molti dei nomi dei personaggi vicini ad Art\u00f9 dalla tradizione gallese pre-Galfridiana, compresi Kaius (Cei), Beduerus (Bedwyr), Guenhuuara (Gwenhwyfar), Uther (Uthyr) e forse anche Caliburnus (Caledfwlch), quest'ultimo divenuto Excalibur nei successivi racconti. Tuttavia, mentre i nomi, gli eventi chiave e i titoli, possono essere stati presi in prestito, lo storico Brynley Roberts ha sostenuto che \"la sezione Arturiana sia una creazione letteraria di Goffredo e non deve nulla al precedente narrativo\". Cos\u00ec, per esempio, il gallese Medraut \u00e8 fonte di ispirazione per il cattivo Modredus di Goffredo, ma non vi \u00e8 alcuna traccia di tale carattere negativo di questo personaggio nelle fonti gallesi fino al XVI secolo. Vi sono stati relativamente pochi tentativi moderni per confutare la teoria che la \"Historia Regum Britanniae\" sia innanzitutto un lavoro originale di Goffredo, con l'opinione dottrinale che spesso cita Guglielmo di Newburgh che nel tardo XII secolo affermava che l'autore avesse \"ha composto\" la sua narrazione, forse attraverso un \"inordinato amore per il mentire\". Lo scrittore e storico Geoffrey Ashe ha dissentito da questo punto di vista, ritenendo che la narrazione di Goffredo sia parzialmente derivata da una fonte perduta che racconta le gesta di un re britannico del quinto secolo chiamato Riotamo, l'Art\u00f9 originale; gli storici e i celticisti, tuttavia, si sono sempre dimostrati riluttanti nel seguire Ashe nelle sue conclusioni.\nQualunque siano le sue fonti, l'immensa popolarit\u00e0 della \"Historia Regum Britanniae\" di Goffredo non pu\u00f2 essere negata. Oltre 200 copie manoscritte in lingua latina dell'opera sono sopravvissute senza contare le traduzioni in altre lingue. Ad esempio, esistono circa 60 manoscritti contenenti versioni in lingua gallese della \"Historia\", il pi\u00f9 antico dei quali \u00e8 stato redatto nel XIII secolo; la vecchia teoria che alcune di queste versioni gallesi stiano alla base della \"Historia\" di Goffredo, proposte da storici come Lewis Morris nel XVIII secolo, \u00e8 stata da molto tempo sconfessata dagli accademici. Per via di questa grande popolarit\u00e0, l'opera di Goffredo ha enormemente influenzato il successivo sviluppo medievale della leggenda Arturiana. Nonostante non sia affatto l'unica fonte creativa del romanzo arturiano, molti dei suoi elementi furono presi in prestito e sviluppati (ad esempio, Merlino e il destino finale di Art\u00f9) e forn\u00ec il quadro storico in cui furono inseriti i racconti e le avventure da parte dei romanzieri successivi.\nTradizione romantica.\nLa popolarit\u00e0 della \"Historia\" di Goffredo e le sue altre opere derivate (come \"Roman de Brut\" di Robert Wace) sono generalmente accettate per essere state un fattore determinante per l'apparizione di un numero significativo di nuove opere arturiane nell'Europa continentale del XII e del XIII secolo, in particolare in Francia. Tuttavia, non furono gli unici lavori che influenzarono gli scrittori successivi, anzi vi \u00e8 una chiara evidenza che i racconti arturiani erano familiari in Europa continentale prima che Goffredo venisse conosciuto (vedi ad esempio la Porta della pescheria del Duomo di Modena). Gran parte della letteratura arturiana del XII secolo e successiva, si concentra meno sulla figura dello stesso Art\u00f9 rispetto ad altri personaggi come Lancillotto e Ginevra, Percival, Galahad, Gawain, Sir Ywain e Tristano e Isotta. Mentre Art\u00f9 \u00e8 la figura centrale degli scritti pre-Galfridiani e nella stessa \"Historia\", nei romanzi successivi viene precocemente messo da parte. Anche il suo carattere va incontro a cambiamenti radicali. Nelle prime opere e in Goffredo egli viene descritto come un grande e feroce guerriero, che ride mentre sconfigge personalmente streghe e giganti e assume un ruolo di comandante in tutte le campagne militari, mentre nei romanzi scritti successivamente nell'Europa continentale diventa il \"roi fain\u00e9ant\", il re che non fa nulla, la cui \"inattivit\u00e0 e acquiescenza costituivano un difetto centrale nella sua societ\u00e0 altrimenti ideale\". Il ruolo di Art\u00f9 diviene cos\u00ec paragonabile a quello di un monarca saggio, dignitoso, temperato, un po' blando e, talvolta, debole. Cos\u00ec, semplicemente, diventa scialbo e silenzioso quando viene a conoscenza della relazione tra Lancillotto e Ginevra nel \"Mort Artu\", mentre nel \"Yvain il cavaliere del leone\" di Chr\u00e9tien de Troyes, non riesce a rimanere sveglio dopo una festa e deve ritirarsi per riposare. Tuttavia, come ha osservato l'accademico Norris Lacy, qualunque siano i suoi difetti e le sue debolezze esplicitati in questi romanzi arturiani, \"il suo prestigio non viene mai o quasi mai compromesso dalle sue debolezze personali ... la sua autorit\u00e0 e la sua gloria rimangono intatte\".\nArt\u00f9 e il suo seguito appaiono in alcuni lai di Maria di Francia ma \u00e8 stata l'opera di un altro poeta francese, Chr\u00e9tien de Troyes, che ha avuto la pi\u00f9 grande influenza per lo sviluppo del personaggio e della leggenda di Art\u00f9. Chr\u00e9tien scrisse cinque romanze arturiane tra il 1170 e 1190. \"Erec e Enide\" e \"Clig\u00e8s\" sono romanzi cortesi che hanno per sfondo la corte di Art\u00f9, rappresentando uno scostamento dal mondo eroico gallese dell'Art\u00f9 Galfridiano, mentre \"Yvain il cavaliere del leone\" racconta un'avventura soprannaturale con protagonisti Yvain e Gawain e con il personaggio di Art\u00f9 margine e indebolito. Tuttavia, il racconto pi\u00f9 importante nello sviluppo della leggenda arturiana \u00e8 stato \"Lancillotto o il cavaliere della carretta\", che introduce Lancillotto e la sua relazione adultera con la moglie di Art\u00f9, la regina Ginevra, ampliando e diffondendo il tema ricorrente di Art\u00f9 come affetto da triolagnia e \"Perceval o il racconto del Graal\" che inserisce temi come il Santo Graal e il Re Pescatore e che ancora una volta relega Art\u00f9 a un ruolo molto limitato. Chr\u00e9tien fu dunque \"strumentale sia nell'elaborazione della leggenda arturiana sia nell'instaurazione della forma ideale per la sua diffusione\" e gran parte di ci\u00f2 che \u00e8 venuto dopo di lui in termini del ritratto di Art\u00f9 e del suo mondo costruito sulle fondamenta che aveva posto. \"Perceval\", anche se incompiuta, fu particolarmente popolare: quattro successive sequenze della poesia apparvero nel corso delle prima met\u00e0 del secolo successivo, con la citazione del Graal e della sua ricerca, sviluppata da altri scrittori come Robert de Boron, un fatto che ha contribuito ad accelerare il declino Art\u00f9 nel romanticismo continentale. Allo stesso modo Lancillotto e il suo rapporto tra Art\u00f9 e Ginevra sono diventati uno dei motivi classici della leggenda arturiana, anche se il Lancillotto della prosa \"Lancelot\" (1225 circa) e i testi successivi furono una combinazione tra il personaggio di Chr\u00e9tien e quello di \"Lanzelet\" di Ulrich von Zatzikhoven. Anche il lavoro di Chr\u00e9tien sembra rientrare nella letteratura gallese gallese, con il risultato che l'Art\u00f9 romantico ha incominciato a sostituire l'Art\u00f9 eroico. Particolarmente significativi in questo sviluppo furono i \"Tre romanzi gallesi\", molto simili al lavoro di Chr\u00e9tien, anche se con alcune differenze significative: \"Owain, o la dama della fontana\" \u00e8 legata a Yvain di Chr\u00e9tien; \"Peredur, figlio di Efrawg\", a \"Erec e Enide\"; e \"Gereint ed Enid\", a \"Perceval\".\nFino a circa il 1210, il romanticismo arturiano dell'Europa continentale \u00e8 stato espresso principalmente attraverso la poesia; dopo questa data i vari racconti incominciano a essere scritti in prosa. Il pi\u00f9 significativo tra questi romanzi del XIII secolo \u00e8 il ciclo in vulgata (noto anche come \"Corpus Lancelot-Graal\"), una serie di cinque racconti in prosa in lingua francese scritti nella prima met\u00e0 di quel secolo. Queste opere sono \"Storia del Santo Graal\" (\"Estoire del Saint Grail\"), \"Storia di Merlino\" (\"Estoire de Merlin\"), \"Lancillotto propriamente detto\" (\"Lancelot propre\", che costituisce da sola circa la met\u00e0 di tutta l'opera), \"La cerca del Santo Graal\" (\"Queste del Saint Graal\"), \"Morte d'Art\u00f9\" (\"Mort Artu\"), che insieme vanno a formare la prima versione coerente dell'intera leggenda arturiana. Il ciclo continu\u00f2 la tendenza a ridurre il ruolo svolto da Art\u00f9 nella propria leggenda, in parte attraverso l'introduzione del personaggio di Galahad e l'ampliamento del ruolo di Merlino. Venne introdotto anche Mordred, il risultato di una relazione incestuosa tra Art\u00f9 e sua sorella e stabil\u00ec il ruolo di Camelot, prima menzionata in un passaggio del \"Lancelot\" di Chr\u00e9tien, come la corte principale del re. A questa serie di racconti \u00e8 subito seguito il ciclo post-vulgata (risalente tra il 1230 e il 1240), di cui la \"Suite du Merlin\" ne costituisce una parte, dove si \u00e8 ridotta notevolmente la rilevanza della relazione tra Lancillotto e Ginevra ma ha continuato a considerare Art\u00f9 marginale e focalizzandosi in particolare sulla ricerca del Graal. In questo modo, Art\u00f9 divenne ancor pi\u00f9 un personaggio relativamente minore; nella vulgata stessa egli figura significativamente solo nella \"Storia di Merlino\" e nella \"Morte d'Art\u00f9\". In questo periodo Art\u00f9 venne annoverato tra i Nove Prodi, un gruppo di tre pagani, tre ebrei e tre cristiani esempi di cavalleria. I Prodi furono elencati per la prima volta nel \"Voeux du Paon\" di Jacques de Longuyon nel 1312 e successivamente diventarono un argomento comune della letteratura e dell'arte.\nLo sviluppo del ciclo arturiano medioevale \u00e8 culminato ne \"La morte di Art\u00f9\" di Thomas Malory, un'opera della fine del XV secolo che mette insieme il contenuto di diversi romanzi francesi e inglesi relativi a re Art\u00f9. Malory bas\u00f2 il suo libro, originariamente intitolato \"Il libro completo su re Art\u00f9 e i suoi cavalieri della Tavola rotonda\", sui vari romanzi precedenti e in particolare sul ciclo dei Vulgati tanto da realizzare una collezione completa e autorevole delle storie arturiane. Forse proprio per questo e per il fatto che \"La morte di Art\u00f9\" sia stato uno dei primi libri stampati in Inghilterra, pubblicato da William Caxton nel 1485, che le successive opere arturiane siano derivate dal lavoro di Malory. in questa culminante opera del Ciclo Arturiano del periodo medioevale, Art\u00f9 non diventer\u00e0 solo il re della Britannia, ma diventer\u00e0 anche l'imperatore dell'intero Impero Romano (grazie a una guerra contro il suo nemico Lucio Tiberio). Esaltando al massimo la figura regale di Art\u00f9.\nDeclino, rinascita e leggenda moderna.\nLetteratura post medievale.\nLa fine del medioevo port\u00f2 con s\u00e9 un calo di interesse riguardo ad Art\u00f9. Nonostante le versioni inglesi di Malory dei grei romanzi francesi fossero popolari, vi erano sempre maggiori contestazioni riguardo alla veridicit\u00e0 del quadro storico delineato nei romanzi arturiani, assodati fin dai tempi di Goffredo di Monmouth, e quindi sulla legittimit\u00e0 di tutto il ciclo bretone. Cos\u00ec, per esempio Polidoro Virgili, un umanista del XVI secolo, respinse decisamente l'affermazione in cui Art\u00f9 fosse il capo di un impero postromano, una teoria che si trova in tutta la cronaca tradizionale medievale post-Galfridiana. Anche i cambiamenti sociali associati alla fine del medioevo e del Rinascimento sono stati considerati per aver privato il carattere di Art\u00f9 e la sua leggenda del potere di entusiasmare il pubblico, con il risultato che nel 1634 vi fu l'ultima stampa, per quasi 200 anni, della \"Morte d'Art\u00f9\" di Malory.\nTuttavia, re Art\u00f9 e i racconti associati non furono mai completamente abbandonati, ma fino all'inizio del XIX secolo le storie vennero prese meno seriamente e spesso vennero usate semplicemente come satira politica del XVII e del XVIII secolo. Quindi gli epici di Richard Blackmore, \"Principe Art\u00f9\" (1695) e \"Re Art\u00f9\" (1697), rappresentano il leggendario re come caricatura per le lotte di Guglielmo III contro Giacomo II. Allo stesso modo, il racconto arturiano pi\u00f9 famoso di questo periodo sembra essere quello di Tom Thumb, che \u00e8 stato pubblicato prima come \"chapbooks\" e poi negli articoli di Henry Fielding; sebbene l'azione sia ben definita nella Britannia arturiana, la narrazione \u00e8 umoristica e Art\u00f9 appare come un personaggio comico di carattere romanzesco.\nTennyson e la rinascita.\nAll'inizio del XIX secolo, il medievalismo, il romanticismo e il neogotico risvegliarono l'interesse su di Art\u00f9 e sui romanzi medievali. In questo periodo venne a formarsi un nuovo codice etico per i gentiluomini incentrato intorno agli ideali cavallereschi incarnati nel romanticismo arturiano. Questa rinnovata attenzione ha incominciato a manifestarsi nel 1816, quando \"La morte d'Art\u00f9\" di Malory venne ristampata per la prima volta dal 1634. Inizialmente, le leggende arturiane medievali furono di ispirazione in particolare per i poeti, come ad esempio William Wordsworth che scrisse \"\"La domestica egiziana\" (1835), un'allegoria incentrata sul Santo Graal. Tra questi fu particolarmente importante anche Alfred Tennyson, la cui prima poesia arturiana \"The Lady of Shalott\" venne pubblicata nel 1832. Riprendendo la tradizione medievale e romantica, Art\u00f9 continu\u00f2 ad occupare un ruolo marginale in queste opere. Il lavoro artistico di Tennyson raggiunse il suo picco di popolarit\u00e0 con gli \"Idilli del re\" in cui venne ripresa l'intera narrazione della vita di Art\u00f9, adattandola ai gusti dei lettori dell'epoca vittoriana. Quest'opera venne pubblicata per la prima volta nel 1859 e gi\u00e0 entro la prima settimana ne erano state vendute 10.000. Negli \"Idilli\" Art\u00f9 \u00e8 diventato un simbolo della virilit\u00e0 ideale che alla fine fallisce, per colpa della debolezza umana, nell'intento di creare un regno perfetto sulla terra. Il successo delle opere di Tennyson ispirarono un gran numero di imitatori generando nel pubblico un notevole interesse nelle leggende arturiane portando le storie di Malory all'attenzione di una platea pi\u00f9 ampia.\nQuesto rinnovato interesse per le vicende arturiane ha continuato a persistere nel XIX e nel ventesimo secolo, influenzando poeti come William Morris e gli artisti preraffaelliti tra cui Edward Burne-Jones. Nonostante che la satira di Tom Thumb, sia stata la principale rappresentazione della leggenda di Art\u00f9 nel XVIII secolo, dopo la pubblicazione degli \"Idilli\" la figura di Art\u00f9 viene trattata pi\u00f9 seriamente e inserita in contesti storici pi\u00f9 precisi. Il risveglio del romanzo arturiano ha avuto effetti anche negli Stati Uniti, ad esempio con \"The Boy's King Arthur\" (1880) di Sidney Lanier che raggiunse un ampio pubblico e ispir\u00f2 il romanzo fantastico \"Un americano alla corte di re Art\u00f9\" (1889) di Mark Twain. Sebbene l'Art\u00f9 romantico fosse talvolta un personaggio centrale di queste nuove opere, in altre occasioni ritorn\u00f2 alla sua posizione medioevale dove viene relegato a un ruolo secondario o addirittura manca nella storia, con le opere arturiane di Richard Wagner che forniscono un esempio notevole di quest'ultimo caso. Inoltre, la ripresa dell'interesse nelle storie arturiane incominci\u00f2 a scemare, tanto che alla fine del XIX secolo solo gli imitatori preraffaelliti se ne occupavano. Anche lo scoppio della prima guerra mondiale influ\u00ec negativamente in quanto venne danneggiata la reputazione della cavalleria e quindi l'interesse per le sue manifestazioni medievali. La tradizione romantica, comunque, rimase sufficientemente forte per convincere Thomas Hardy, Laurence Binyon e John Masefield a comporre opere teatrali basate sulle vicende arturiane e a T.S. Eliot ad alludere al mito di Art\u00f9 (ma non ad Art\u00f9 stesso) nella sua poesia \"\"La terra desolata\"\" in cui viene menzionato il Re Pescatore.\nLa leggenda nell'epoca contemporanea.\nNell'ultima met\u00e0 del ventesimo secolo, l'influenza della tradizione romantica arturiana continu\u00f2 grazie a romanzi come \"Re in eterno\" (1958) di Terence Hanbury White e \"Le nebbie di Avalon\" (1982) di Marion Zimmer Bradley, oltre a fumetti come principe Valiant (pubblicato a partire dal 1937). Tennyson aveva rielaborato i racconti di Art\u00f9 in modo tale da andare incontro ai gusti dei lettori del suo tempo e allo stesso modo \u00e8 successo con gli autori pi\u00f9 moderni. Il racconto di Bradley, per esempio, ha un approccio femminista ad Art\u00f9 e alla sua leggenda, in contrasto con le narrazioni di epoca medievale; inoltre gli autori statunitensi spesso rielaborarono la storia di Art\u00f9 per essere pi\u00f9 coerenti con alcuni valori come l'uguaglianza e la democrazia. I racconti arturiani divennero popolari anche nel cinema e nel teatro. Il musical \"Camelot\" \u00e8 un adattamento del romanzo di T. H. White realizzato da Lerner e Loewe nel 1960, come il cartone animato disneyano \"La spada nella roccia\" del 1963; \"Camelot\", che pone l'accento sull'amore tra Lancillotto e Ginevra, \u00e8 stato trasposto sul grande schermo nell'omonimo film del 1967. La tradizione romantica di Art\u00f9 appare particolarmente evidente e nel \"Lancillotto e Ginevra\" (1974) di Robert Bresson, ne \"Il fuorilegge\" (1978) di \u00c9ric Rohmer e, in parte, in \"Excalibur\" (1981) di John Boorman. Inoltre anche la commedia del 1975 \"Monty Python e il Sacro Graal\" trae ispirazione da queste opere.\nRicordi e rielaborazioni della tradizione romanzesca non sono l'unico aspetto importante della leggenda moderna di re Art\u00f9. Sono stati effettuati anche tentativi di rappresentarlo come una vera figura storica appartenente al VI secolo, togliendoli gli aspetti \"romantici\". Come Taylor e Brewer hanno notato, questo ritorno alla tradizione medievale di Goffredo di Monmouth e alla \"Historia Brittonum\" \u00e8 una tendenza recente che \u00e8 diventata dominante nella letteratura arturiana negli anni successivi alla fine della seconda guerra mondiale, grazie alla figura leggendaria del re britannico che si oppone agli invasori germanici. La serie radiofonica di Clemence Dane, \"The Saviors\" (1942), fa uso dell'Art\u00f9 storico per incarnare lo spirito della resistenza eroica, similmente a come far\u00e0 successivamente Robert Cedric Sherriff nel suo \"The Long Sunset\" (1955). Questa tendenza a mettere Art\u00f9 in un contesto storico \u00e8 evidente anche nei romanzi storici e fantastici pubblicati in questo periodo [120]. Negli ultimi anni, il personaggio di Art\u00f9 rappresentato come un vero e proprio eroe del V secolo ha fatto il suo ingresso nelle versioni cinematografiche legate alla leggenda, in particolare le serie televisive \"Art\u00f9 re dei Britanni\" (1972-73), \"Merlin\" (2008-12), \"Camelot\" (2011) e nei film \"King Arthur\" (2004), \"L'ultima legione\" (2007) e \"King Arthur - Il potere della spada\" (2017).\nAspetto fisico e Personalit\u00e0 di Art\u00f9.\nPoco ci viene detto nella materia di Bretagna dell'aspetto fisico di Art\u00f9 durante il medioevo, l'unica cosa che si pu\u00f2 intuire \u00e8 che si tratta di un guerriero estremamente forte e abile, ma l'unica informazione significativa che ci viene data sul suo aspetto \u00e8 nella Morte di Art\u00f9 di Malory, dove nel V libro dell'opera ci viene detto che Art\u00f9 ha degli occhi grigi.\nMentre nel capitolo 4 del nono libro della \"Historia\" di Goffredo, viene descritta solo l'armatura che lui indossa, infatti ci dice che Art\u00f9 indossava una Lorica Hamata e un elmo dorato \"che portava incisa l'effige del drago\".\nLa personalit\u00e0 di Art\u00f9 invece differisce da opera a opera\nNelle prime opere di Geoffredo di Monmouth Art\u00f9 \u00e8 un grande e feroce guerriero, che ride mentre uccide personalmente streghe e giganti e assume un ruolo di primo piano in tutte le sue campagne militari.\nmentre nelle storie d'amore scritte nel continente europeo la sua \"inattivit\u00e0 e acquiescenza costituiva un difetto centrale nel sua societ\u00e0 ideale\". \nInfatti nei romanzi cortesi Art\u00f9 viene messo spesso da parte.\nIl ruolo di Art\u00f9 in queste opere \u00e8 spesso quello di un monarca saggio, dignitoso, equilibrato, un po' blando e spesso debole.\nQuindi, quando scopre la relazione di Lancillotto con Ginevra diventa semplicemente pallido e silenzioso nella Morte di Art\u00f9 di Malory.\nMentre in Yvan il Cavaliere del leone di Chr\u00e9tien de Troyes non \u00e8 in grado di rimanere sveglio dopo una festa e deve ritirarsi per un pisolino.\nTuttavia, come ha osservato Norris J. Lacy, \"il suo prestigio non \u00e8 mai - o quasi mai - compromesso dalle sue debolezze personali... la sua autorit\u00e0 e la sua gloria rimangono intatte\".\nNell'Et\u00e0 vittoriana, in particolare negli Idilli del re, Art\u00f9 divenne un simbolo di virilit\u00e0 ideale il cui tentativo di stabilire un regno perfetto sulla terra fall\u00ec, infine, a causa della debolezza umana.\nArt\u00f9 figura storica.\nLa storicit\u00e0 di re Art\u00f9 \u00e8 stata a lungo dibattuta dagli studiosi, ma negli anni si \u00e8 raggiunto un consenso nel ritenere sostanzialmente leggendaria la figura di questo sovrano assoluto per diritto divino. Una scuola di pensiero avanzerebbe l'ipotesi che fosse vissuto nel tardo V secolo o agli inizi del VI secolo, che fosse stato un romano-britannico e che avesse combattuto il paganesimo sassone. I suoi ipotetici quartieri generali si sarebbero trovati in Galles, Cornovaglia, o a ovest di ci\u00f2 che sarebbe diventata l'Inghilterra. A ogni modo, le controversie sul centro del suo potere e sul tipo stesso di potere che esercitava continuano oggi. Come per l'altra saga inglese per eccellenza, quella di Robin Hood, anche per la figura di re Art\u00f9 esistono molti plausibili candidati storici, seppure nessuno di essi pare possa - da solo - essere totalmente identificato con il sovrano della tradizione che assommerebbe in s\u00e9 tutte le caratteristiche di detti personaggi storici, e per tal motivo gli storici si trovano in disaccordo sull'identit\u00e0 certa del personaggio che storicamente sta alla base del mito, ma, in ogni caso, tutti gli studiosi sono certi che non si tratti di un vero e proprio monarca, quanto di un capoclan o di un condottiero al massimo.\nIl problema annoso dell'identificazione certa della figura di Art\u00f9 con un personaggio storico dipende in gran parte dal fatto che - una volta ritirate le legioni romane dalla Britannia, si perse la trascrizione storica degli eventi, in quanto i Celti non erano soliti tramandare per iscritto gli avvenimenti. Le prime notizie storiche che tramandano la figura di Art\u00f9 risalgono a 300 - 350 anni dopo gli eventi a lui collegati. E questo vale non solo per il monarca e i personaggi a lui ricollegabili, ma anche per i luoghi in cui egli oper\u00f2.\nCirca i luoghi della saga arturiana, ad esempio si verifica una totale discrepanza tra le fonti:\nNon meno enigmatica \u00e8 poi la figura \"storica\" che ha funto da prototipo su cui \u00e8 stata costruita l'epopea leggendaria di re Art\u00f9.\nA ogni modo, si hanno svariati omonimi, o persone con nomi simili, nella sua generazione e si pu\u00f2 pensare che siano poi stati riuniti dalle credenze popolari e tramandati come se fossero un'unica entit\u00e0. Ed ecco cos\u00ec spuntare Arthnou, un principe di Tintagel (in Cornovaglia), che visse nel VI secolo, oppure Athrwys ap Meurig, re del Morgannwg (odierno Glamorgan) e del Gwent (due aree del Galles). Art\u00f9 potrebbe quindi essere un semplice \"collage\" di tutte queste figure mitologiche o storiche.\nArt\u00f9 figura leggendaria.\nIl nome Art\u00f9, che come nome proprio di persona risulta storicamente attestato nella Pietra di Art\u00f9, in lingua celtica continentale significa orso, simbolo di forza, stabilit\u00e0 e protezione, caratteri anche questi ben presenti in tutta la leggenda. Un'interessante ipotesi \u00e8 stata recentemente prospettata da alcuni storici britannici consulenti dell'ente televisivo statale BBC circa l'origine del nome \"Arthur\". Esso, a loro dire, potrebbe infatti derivare dall'unione del termine bretone \"Arth\" (che significa \"Orso\"), con l'analogo termine di derivazione latina \"Ursus\". Dal vocabolo ancestrale \"Arth - Ursus\" sarebbe derivato \"Arthur\". Nella civilt\u00e0 celtica gli uomini avevano come nome proprio quello di un animale che sceglievano per sottolineare un tratto fisico o caratteriale, e l'orso \u00e8 l'animale simbolo per eccellenza della regalit\u00e0. Anche sulla base del suo nome, una scuola di pensiero ritiene che la figura di Art\u00f9 non abbia nessuna consistenza storica e che si tratterebbe di una semi-dimenticata divinit\u00e0 celtica poi trasformata dalla tradizione orale in un personaggio realmente esistito, come sarebbe accaduto per Lir, dio del mare, divenuto poi re Lear. In gallese la parola \"arth\" significa \"orso\" e tra i celti continentali (anche se non in Britannia) esistevano molte divinit\u00e0-orso chiamate Artos o Artio. \u00c8 probabile che queste divinit\u00e0 siano state portate dai Celti in Britannia. Va anche notato che la parola gallese \"arth\", quella latina \"arctus\" e quella greca \"arctos\" significano \"orso\". Inoltre, Art\u00f9 \u00e8 chiamato l'\"Orso di Britannia\" da alcuni scrittori. \"Arktouros\" (\"Arcturus\" per i Romani, e \"Arturo\" in italiano), ovvero \"guardiano dell'orsa\", era il nome che i Greci davano alla stella in cui era stato trasformato Arkas, o Arcade, re dell'Arcadia e figlio di Callisto, che invece era stata trasformata nella costellazione dell'Orsa Maggiore (\"Arctus\" per i Romani).\nAltre grafie esistenti del suo nome sono \"Arzur\", \"Arthus\" o \"Artus\". L'epiteto di \"Pendragon\" gli viene invece dal padre, Uther Pendragon.\nAntiche tradizioni.\nArt\u00f9 appare per la prima volta nella letteratura gallese: in un antico poema in questa lingua, \"Y Gododdin\" (circa 594), il poeta Aneirin (535-600) scrive di uno dei suoi sudditi che lui \"nutriva i corvi neri sui baluardi, pur non essendo Art\u00f9\". A ogni modo, questo poema \u00e8 ricco di inserimenti posteriori e non \u00e8 possibile sapere se questo passaggio sia parte della versione originale o meno. Possiamo per\u00f2 fare riferimento ad alcuni poemi di Taliesin, che sono presumibilmente dello stesso periodo: \"The Chair of the Sovereign\", che ricorda un \"Art\u00f9 ferito\"; \"Preiddeu Annwn\" (\"I Tesori di Annwn\"), cita \"il valore di Art\u00f9\" e afferma che \"noi partimmo con Art\u00f9 nei suoi splendidi labours\"; poi il poema \"Viaggio a Deganwy\", che contiene il passaggio \"come alla battaglia di Badon con Art\u00f9, il capo che organizza banchetti/conviti, con le sue grandi lame rosse dalla battaglia che tutti gli uomini possono ricordare\".\nUn'altra citazione \u00e8 nell\"Historia Brittonum\", attribuita al monaco gallese Nennio, che forse scrisse questo compendio dell'antica storia del suo paese nell'anno 830 circa. Nuovamente, quest'opera ci descrive Art\u00f9 come un \"comandante di battaglie\", piuttosto che come un re. Due fonti distinte all'interno di questo scritto ricordano almeno 12 battaglie in cui avrebbe combattuto, culminando con la battaglia del Monte Badon, dove si dice abbia ucciso, da solo/con una sola mano, addirittura 960 avversari.\nSecondo gli \"Annales Cambriae\", Art\u00f9 sarebbe stato ucciso durante la battaglia di Camlann nel 537.\nAppare inoltre in numerose \"vitae\" di santi del VI secolo, ad esempio la vita di san Iltud, che alla lettura sembra essere scritta verso il 1140, dove si dice che Art\u00f9 fosse un cugino di quell'uomo di chiesa. Molte di queste opere dipingono Art\u00f9 come un fiero guerriero, e non necessariamente moralmente impeccabile come nei successivi romanzi. Secondo la \"Vita di san Gildas\" (morto intorno all'anno 570), opera scritta nell'XI secolo da Caradoc di Llancarfan, Art\u00f9 uccise Hueil, fratello di Gildas, un pirata dell'isola di Man.\nAttorno al 1100 Lifris di Llancarfan asserisce nella sua \"Vita di san Cadoc\" che Art\u00f9 \u00e8 stato migliorato da Cadoc. Cadoc diede protezione a un uomo che aveva ucciso tre dei soldati di Art\u00f9, che ricev\u00e9 del bestiame da Cadoc come contropartita per i suoi uomini. Cadoc glielo port\u00f2 come richiesto, ma quando Art\u00f9 prese possesso degli animali, questi furono trasformati in felci. Il probabile scopo originale di questa storia sarebbe quello di promuovere l'accettazione popolare della nuova fede cristiana \"dimostrando\" che Cadoc aveva poteri magici attribuiti tradizionalmente ai druidi e cos\u00ec intensi da \"battere\" Art\u00f9. Avvenimenti simili sono descritti nelle tarde biografie medioevali di Carannog, di Padern e Goeznovius.\nArt\u00f9 compare anche nel racconto in lingua gallese \"Culhwch e Olwen\", solitamente associata con il \"Mabinogion\": Culhwch visita la corte di Art\u00f9 per cercare il suo aiuto per conquistare la mano di Olwen. Art\u00f9, che \u00e8 definito suo parente, acconsente alla richiesta e compie le richieste del padre di Olwen, il gigante Ysbaddaden (tra cui la caccia al grande cinghiale Twrch Trwyth).\nQuesto pu\u00f2 essere riportato alla leggenda dove Art\u00f9 \u00e8 dipinto come il capo della caccia selvaggia, un tema popolare che \u00e8 ricordato anche in Bretagna, Francia e Germania.\nRoger Sherman Loomis ha elencato questi esempi (Loomis 1972). Gervasio di Tilbury nel XIII secolo e due scrittori XV secolo assegnano questo ruolo ad Art\u00f9. Gervasio afferma che Art\u00f9 e i suoi cavalieri cacciavano regolarmente lungo un antico tratto tra Cadbury e Glastonbury (che \u00e8 ancora conosciuta come King Arthur's Causeway), e si pensa che lui e la sua compagnia di cavalieri possa essere vista a mezzanotte nella foresta di Brittany o Savoy in Gran Bretagna.\nLoomis allude a un cenno scozzese nel XVI secolo, e afferma che molte di queste credenze fossero ancora ricorrenti nel XIX secolo al Castello di Cadbury e in diverse parti della Francia.\nPi\u00f9 tardi parti del \"Trioedd Ynys Prydein\", o \"Welsh Triads\", menzionano Art\u00f9 e collocano la sua corte a Celliwig in Cornovaglia. Celliwig \u00e8 stata identificata con la citt\u00e0 di Callington dagli anziani antiquari Celtici, ma Rachel Bromwich, l'ultimo editore delle \"Welsh Triads\", afferma che sia in realt\u00e0 Kelly Rounds, una fortezza nei pressi della parrocchia celtica di Egloshayle.\nLa spada di Art\u00f9.\nNel \"Merlin\" di Robert de Boron, successivamente ripreso e continuato da Thomas Malory, re Art\u00f9 ottiene il trono estraendo una spada da una roccia. Nel racconto estrarre la spada \u00e8 possibile solo a colui che \u00e8 \"il vero re\", inteso come l'erede di Uther Pendragon.\nIn quello che viene chiamato \"Post-Vulgate Merlin\", Excalibur, una spada magica, viene donata a re Art\u00f9 dalla Dama del Lago dopo che Art\u00f9 \u00e8 gi\u00e0 re (Art\u00f9 ottiene la spada prendendola dalla mano della Dama che esce fuori da un lago e gli porge l'Excalibur). Secondo diverse fonti Art\u00f9 distrugge la spada estratta dalla roccia mentre sta combattendo contro re Pellinore, per questo Merlino permetter\u00e0 ad Art\u00f9 di ottenere la Excalibur dal lago (cos\u00ec come citato in diversi romanzi tra cui \"King Arthur and His Knights\" e \"King Arthur and the legend of Camelot\" di Howard Pyle e naturalmente molti romanzi moderni basati sulla saga arturiana).\nIn questa versione la lama della spada \u00e8 in grado di tagliare qualunque materiale e il suo fodero \u00e8 in grado di rendere invincibile chiunque lo indossi. Alcune storie narrano che Art\u00f9 sia riuscito a estrarre la spada dalla roccia, ottenendo cos\u00ec il diritto a diventare re (e quella spada era Excalibur), ma che l'abbia gettata via dopo che, tramite essa, uccise accidentalmente un suo cavaliere. Merlino allora gli consigli\u00f2 di trovare una nuova lama, cosa che succede quando Art\u00f9 riceve la spada dalla Dama del Lago. Anche questa nuova spada verr\u00e0 chiamata da Art\u00f9 \"Excalibur\" cos\u00ec da avere lo stesso nome della originale e precedente spada.\nLa spada appare la prima volta con il nome di \"Caliburn\" nel racconto di Goffredo di Monmouth.\nArt\u00f9 nei media.\nTeatro.\nTra le rappresentazioni teatrali con soggetto re Art\u00f9 si possono ricordare quella del 1923 di Laurence Binyon, con la musica di Edward Elgar, quella del 1937 di D. G. Bridson, con la musica di Benjamin Britten e quella di J. C. Carr, con la musica di Arthur Sullivan.\nMusica.\nDalla leggenda arturiana sono state tratte anche delle opere musicali, tra cui \"King Arthur\" (1691) di Henry Purcell sul libretto di John Dryden. Il famoso compositore Richard Wagner pubblic\u00f2, nel 1865, \"Tristano e Isotta\"\" di cui scrisse il libretto e la musica. Altre composizioni relative ad Art\u00f9 sono \"The Birth of Arthur\" (1909) di Rutland Boughton su libretto di Reginald Buckley, \"Le Roi Arthus\" (1903) di Ernest Chausson e \"Guinevere\" (1886) di Hubert Parry. \"The Myths and Legends of King Arthur and the Knights of the Round Table\" \u00e8 un album del 1975 di Rick Wakeman liberamente ispirato alle leggende arturiane.\nCinema e televisione.\nFin dai primi anni dello sviluppo del cinema e della televisione, sono state prodotte numerose opere riguardanti le storie di re Art\u00f9 e, pi\u00f9 in generale, della materia di Bretagna.\nNel film X-Men 2, Magneto legge nella sua cella il libro di T.H. White \"The Once and Future King\"; alla fine del film, Charles Xavier parla dello stesso libro alla sua classe di studenti, chiamandolo nella versione italiana \"Il re passato e futuro\". Il titolo inglese \u00e8 tuttavia visibile nella scena della cella, sia nel film che nella versione fumettistica tratta da esso.\nVideogiochi.\nRe Art\u00f9 e le leggende a esso correlate, sono protagonisti di molti videogiochi. Ad esempio in \"Stronghold Legends\", una delle campagne di gioco \u00e8 dedicata ad Art\u00f9 e ai cavalieri della tavola rotonda, mentre nel multigiocatore in rete \"Dark Age of Camelot\" ci sono molti riferimenti alla leggenda Arturiana. In \"\", la campagna principale del gioco ripercorre tutte le vicende, a partire da quando il giovane Art\u00f9 estrae la spada dalla roccia, sino alle pi\u00f9 importanti battaglie del suo esercito con i personaggi che orbitano attorno alla sua leggenda, Merlino compreso.\nArt\u00f9 nell'arte.\nVi sono varie rappresentazioni di re Art\u00f9 nell'arte. Si ricordano la statua nella Hofkirche di Innsbruck, il bassorilievo sull'archivolto della \"Porta della Pescheria\" della cattedrale di Modena e la raffigurazione sul mosaico di Otranto."}
{"id": "272011", "revid": "2225", "url": "https://it.wikipedia.org/wiki?curid=272011", "title": "Beetlejuice - Spiritello Porcello", "text": ""}
{"id": "272012", "revid": "599013", "url": "https://it.wikipedia.org/wiki?curid=272012", "title": "Wb", "text": ""}
{"id": "272013", "revid": "26632", "url": "https://it.wikipedia.org/wiki?curid=272013", "title": "Circuit de Spa-Francorchamps", "text": ""}
{"id": "272015", "revid": "729019", "url": "https://it.wikipedia.org/wiki?curid=272015", "title": "Intel P6", "text": "L'architettura P6 per i processori x86 \u00e8 stata una pietra miliare nella storia della Intel. Si trattava di un'architettura di sesta generazione, derivata dalla P5, che nelle intenzioni iniziali doveva essere alla base di una CPU che avrebbe sostituito il processore Pentium. In realt\u00e0 questo non avvenne mai e il processore Pentium Pro (basato su P6), pubblicato il 1\u00ba novembre 1995 venne indirizzato esclusivamente al settore server e\nworkstation prima di essere sostituito dalla serie Xeon. L'importanza dell'architettura P6 diventa chiara se si considera che da essa sono derivati i successivi Pentium II, Pentium III e Pentium M.\nCaratteristiche tecniche.\nProcesso produttivo.\nIl Pentium Pro utilizzava il nuovo socket 8 per collegarsi alla motherboard e, a dispetto del nome, \u00e8 molto differente dal Pentium. L'architettura P6 infatti, supporta l'esecuzione \"out-of-order\" e l'esecuzione speculativa delle istruzioni, la rinominazione dei registri e possiede una \"pipeline\" aggiuntiva per istruzioni semplici.\nIl Pentium Pro aveva in dotazione una memoria cache di 256 KB e 512 KB, e pi\u00f9 tardi fu rilasciata una versione con 1 MB. Tutte le versioni del processore erano molto costose, soprattutto quelle che ne implementavano pi\u00f9 di 256 KB. Infatti tale cache era prodotta con un metodo innovativo: il processore e la cache erano su die differenti, integrati insieme nello stesso involucro, e connessi da un bus cloccato alla velocit\u00e0 del processore. I due \"die\", entrambi molto grandi per gli standard di allora, dovevano essere uniti in uno stadio precoce del processo di produzione, prima che fosse possibile testarne il funzionamento. Questo significava che un singolo, piccolo difetto in una delle due parti rendeva necessario scartare l'intero insieme. Questa \u00e8 una delle ragioni della bassa efficienza del processo di produzione del Pentium Pro.\nOttimo a 32 bit, scarso a 16 bit.\nL'esecuzione speculativa di una parte di programma (\"branch\") in attesa dell'esecuzione dell'operazione di selezione comportava un maggiore spreco nel caso che la previsione sulla selezione fosse errata: quindi il Pentium Pro possedeva un algoritmo di branch prediction molto pi\u00f9 sofisticato rispetto al predecessore. Per la stessa ragione, col Pentium Pro venne introdotta l'istruzione di \"conditional move\" (cmov) che in certi casi poteva risparmiare l'utilizzo di una istruzione di selezione. Le prestazioni relative al codice a 32 bit erano eccellenti; tuttavia, il Pentium Pro spesso era pi\u00f9 lento di un normale Pentium nel far girare codice a 16 bit e i sistemi operativi. Fu questo a deludere molti utenti domestici, data la dominanza a quel tempo del DOS e di Windows 3.1, interamente a 16 bit. Windows 95 era gi\u00e0 stato rilasciato quando fu lanciato il Pentium Pro, ma la maggior parte delle applicazioni per Windows ed alcune parti di Windows 95 stesso erano ancora a 16 bit.\nIn seguito alle pianificazioni stilate con Microsoft riguardo ai prodotti futuri, Intel aveva deciso di ottimizzare il Pentium Pro per il codice a 32 bit. Di conseguenza non era competitivo nell'operare con del codice a 16 bit, e quando Windows 95 si rivel\u00f2 in gran parte a 16 bit, la CPU non si ritrov\u00f2 in una buona posizione per competere sul mercato desktop. Introdotto sul mercato server per operare con Windows NT e UNIX, entrambi a 32 bit, era ormai destinato a rimanere in quella zona di mercato. Intel riemp\u00ec il vuoto lasciato dal Pentium Pro aggiornando il Pentium originale e creando il Pentium MMX.\nVersatile in overclock.\nIl Pentium Pro era cloccato a velocit\u00e0 di 150, 166, 180 o 200\u00a0MHz con un bus a 60 o 66\u00a0MHz. Molti utenti scelsero di portare il processore in overclock, portando la versione a 200\u00a0MHz a 233\u00a0MHz, e la 150\u00a0MHz a 166\u00a0MHz. Questo processore fu molto usato per architetture SMP multiprocessore, e server e workstation con due o quattro Pentium Pro divennero piuttosto comuni; alcuni sono usati ancora oggi.\nModelli arrivati sul mercato.\nLa tabella seguente mostra i modelli di Pentium Pro, quindi gli unici basati direttamente sull'architettura P6, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante dovrebbe essere un estratto di quella completa contenuta nella pagina del Pentium Pro. Per\u00f2, essendo stato il Pentium Pro l'unico processore basato direttamente sull'architettura P6, questa \u00e8 la \"copia\" di quella presente nella pagina del Pentium Pro.\nIl successore.\nIl Pentium Pro fu sostituito dal Pentium II, in sostanza una versione del Pentium Pro migliorata con funzionalit\u00e0 MMX e maggiore ottimizzazione per il codice a 16 bit. Intel produsse anche un Pentium II a 333\u00a0MHz con socket 8 per permettere l'aggiornamento di sistemi basati sul Pro."}
{"id": "272016", "revid": "212348", "url": "https://it.wikipedia.org/wiki?curid=272016", "title": "Ascanio (nome)", "text": "Origine e diffusione.\nNome di origini classiche e letterarie, \u00e8 una ripresa rinascimentale del nome di Ascanio, figlio di Enea e di Creusa. Oltre che da lui, \u00e8 portato anche da due personaggi dell\"Iliade\": Ascanio, giovane condottiero della Frigia, e uno dei suoi guerrieri.\nIl nome, in latino \"Ascanius\", \u00e8 di origine ignota, anche se si \u00e8 ipotizzata una correlazione con alcuni toponimi come quello del Lago di Ascanio o quello delle Isole Ascanie.\nOnomastico.\nCon questo nome si ricordano un santo, Francesco Caracciolo (nato Ascanio), sacerdote e fondatore dei caracciolini, e due beati, Ascanio Nicanore, religioso francescano martire con altri compagni a Damasco, ricordato il 10 luglio, e Alessandro da Ceva (al secolo Ascanio Pallavicino), eremita camaldolese, commemorato il 6 ottobre."}
{"id": "272017", "revid": "110157", "url": "https://it.wikipedia.org/wiki?curid=272017", "title": "Wilma", "text": "Origine e diffusione.\nSi tratta di un ipocoristico tedesco e inglese di \"Wilhelmina\", cio\u00e8 Guglielmina. L'origine perci\u00f2 \u00e8 da ricondursi al nome germanico \"Willahelm\", composto da \"wil\", \"volont\u00e0\", ed \"helm\", \"elmo\", \"protezione\", di incerto significato complessivo.\nIl nome venne portato negli Stati Uniti da coloni tedeschi nel XIX secolo. Il nome \"Velma\", che \u00e8 in uso dallo stesso periodo, \u00e8 probabilmente una variante di Vilma basata sulla pronuncia tedesca del nome; la grafia con la \"e\" potrebbe inoltre essere stata influenzata dal nome Selma.\nOnomastico.\nIl nome \u00e8 adespota, cio\u00e8 nessuna santa lo ha mai portato; l'onomastico pu\u00f2 essere festeggiato l'onomastico il 1\u00ba novembre, in occasione di Ognissanti, o in alternativa lo stesso giorno del nome Guglielmo, da cui in ultima istanza deriva."}
{"id": "272019", "revid": "834", "url": "https://it.wikipedia.org/wiki?curid=272019", "title": "Modus vivendi", "text": "Modus vivendi \u00e8 una locuzione latina il cui significato letterale \u00e8 \"modo di vivere\". Il suo uso \u00e8 attestato per la prima volta in Cicerone (\"De re publica\", I, 34)\nDiritto internazionale.\nNel diritto internazionale il modus vivendi \u00e8 un accordo che due Stati usano concludere per definire una questione apertasi nel sistema delle loro relazioni internazionali, e per eliminare cos\u00ec quel turbamento che ne pu\u00f2 derivare per la loro amichevole coesistenza e fiduciosa cooperazione. \nCaratteri.\nPlurimi sono quindi i caratteri di un tale accordo; in primo luogo la specificit\u00e0 del tema, concentrato in una questione particolare e circoscritta; inoltre, la tendenziale provvisoriet\u00e0 di esso, non potendo le Parti contraenti non tendere ad un accordo pi\u00f9 ampio e durevole; infine, la reputata urgenza che spesso riveste la conclusione dell'accordo stesso. \nPur essendo, nei riguardi giuridico-diplomatici, accordo internazionale vero e proprio, il modus vivendi pu\u00f2 presentare, per i suoi stessi caratteri, alcune peculiarit\u00e0 differenziali dai solenni trattati. Di solito, non reca la clausola che ne prevede la ratifica e tende ad entrare immediatamente in vigore. \nUso corrente.\nAnche nel linguaggio corrente modus vivendi pu\u00f2 essere adoperato per alludere a un accordo provvisorio, spesso non formalizzato: per esempio, due persone che ufficialmente hanno interrotto i loro rapporti, ma che devono in qualche modo convivere, hanno stabilito un \"modus vivendi\".\nIn altri casi l'espressione pu\u00f2 essere utilizzata nel senso letterale di \"modo di vivere\" o \"stile di vita\". In questa accezione \u00e8 sinonimo dell'inglese \"way of life\"."}
{"id": "272020", "revid": "201640", "url": "https://it.wikipedia.org/wiki?curid=272020", "title": "Tranquillo (nome)", "text": "Origine e diffusione.\nDeriva dal nome latino \"Tranquillus\" che significa per l'appunto \"tranquillo\", \"quieto\", \"mite\", \"sereno\"; dal punto di vista semantico, quindi, \u00e8 analogo al nome Mansueto.\nTipicamente augurale, \u00e8 accentrato soprattutto in Lombardia e nel Veneto. \nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "272021", "revid": "767487", "url": "https://it.wikipedia.org/wiki?curid=272021", "title": "John McLaughlin", "text": "\u00c8 considerato uno tra i maggiori chitarristi viventi. Dotato di una tecnica pregevole, si \u00e8 spesso contraddistinto per sperimentazioni influenzate dalle musiche di origine orientale e dallo stile fusion, ma anche per aver sviluppato negli anni un modo di suonare molto personale.\nBiografia.\nInizia a suonare la chitarra all'et\u00e0 di undici anni attirato dallo swing e dal blues, ma fu anche il flamenco ad attirarlo per la sua immediatezza. Un libro pubblicato recentemente racconta la sua vita e quella relativa al gruppo Mahavishnu Orchestra.\nIn esso c'\u00e8 un passaggio in cui si capisce la devozione che fin da giovane aveva per la musica.\nDopo le prime esperienze in sala di registrazione negli anni sessanta, \u00e8 a New York dove partecipa alle sessioni di \"In a Silent Way\" e \"Bitches Brew\" di Miles Davis.\nCon la Mahavishnu Orchestra.\nMiles Davis (come viene riferito nel libro sopraccitato) aveva per\u00f2 notato che McLaughlin e il potente ed innovativo batterista Billy Cobham erano maturi e pronti per iniziare il loro successo individuale: \nDal 1971 al 1973 suona con la sua band in cui \u00e8 presente Cobham, la \"Mahavishnu Orchestra\", per poi riformarla nel biennio 1974/1975 con la collaborazione del violinista Jean-Luc Ponty. In questo periodo vengono creati i capolavori \"The Inner Mounting Flame\" e \"Birds of Fire\" ed \u00e8 anche da ricordare l'album \"Between Nothingness and Eternity\". Nel 1974 fond\u00f2 inoltre la band di World music \"Shakti\".\nSolista e collaborazioni.\nHa collaborato con importanti figure della musica mondiale, tra le quali il sassofonista Bill Evans, che partecip\u00f2 ad una terza riunione della Mahavishnu Orchestra negli anni ottanta.\nTra i suoi album pi\u00f9 conosciuti sono da citare \"Extrapolation\" con John Surman, \"My Goals Beyond\", disco acustico con influenze indiane, \"Handful of Beauty\", con gli Shakti, uno dei primi esempi di World Music, il live \"Friday night in San Francisco\", registrato con i chitarristi Paco de Luc\u00eda e Al Di Meola nel 1981, e \"Love Devotion Surrender\" in coppia con Carlos Santana, pubblicato nel 1973, che contiene una rivisitazione di \"A Love Supreme\" di John Coltrane.\nStrumentazione.\nChitarre.\nNel corso della sua lunghissima carriera McLaughlin ha usato molte chitarre,\ntra di esse ecco quelle utilizzate in alcune delle sue incisioni pi\u00f9 importanti:"}
{"id": "272033", "revid": "47767", "url": "https://it.wikipedia.org/wiki?curid=272033", "title": "Riziero", "text": "Origine e diffusione.\nSi tratta di un nome documentato in Italia gi\u00e0 nel Medioevo, la cui interpretazione per\u00f2 \u00e8 difficile; potrebbe forse essere derivato da \"Rizzo\" o \"Riccio\" (con l'aggiunta del suffisso francesizzante \"-ier\"), un soprannome riferito ad una persona dai capelli ricci, oppure potrebbe essere tratto da \"Rizier\" o \"Risier\", da \"risier\", \"ridere\", \"burlare\", col senso di \"burlone\", \"che ama fare scherzi\". Altre fonti lo considerano invece un nome di origine germanica, composto dagli elementi \"ris\" (\"viaggio\") e \"hari\" (\"esercito\"), col significato complessivo di \"soldato di ventura\", oppure da \"ric\" (\"potere\", \"ricchezza\") combinato sempre con \"hari\", col senso di \"esercito poderoso\".\nSecondo dati pubblicati negli anni 1970, il nome era attestato in tutta l'Italia continentale, con maggiore frequenza in Veneto, Emilia-Romagna, Toscana e Lazio.\nOnomastico.\nL'onomastico pu\u00f2 essere festeggiato il 7 febbraio in memoria del beato Rizzerio da Muccia, discepolo di san Francesco."}
{"id": "272036", "revid": "742538", "url": "https://it.wikipedia.org/wiki?curid=272036", "title": "Voltero", "text": "Origine e diffusione.\n\u00c8 una ripresa, spesso con motivi libertari, del nome del filosofo e scrittore francese del Settecento Voltaire (pronunciato da cui l'italianizzazione in Voltero), il cui vero nome era Fran\u00e7ois-Marie Arouet; \"Voltaire\" era uno pseudonimo, la cui origine \u00e8 incerta.\nIn alcuni casi la forma Voltero pu\u00f2 anche essere derivata dal nome Walter. \u00c8 un nome proprio della Toscana.\nOnomastico.\nSi tratta di un nome adespota, cio\u00e8 privo di santo patrono; l'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "272040", "revid": "26630", "url": "https://it.wikipedia.org/wiki?curid=272040", "title": "Nome", "text": ""}
{"id": "272041", "revid": "124916820", "url": "https://it.wikipedia.org/wiki?curid=272041", "title": "Raffaele", "text": "Origine e diffusione.\nSi tratta di un nome teoforico biblico, portato dall'arcangelo Raffaele, presente nel libro di Tobia; deriva dall'ebraico \u05e8\u05b8\u05e4\u05b8\u05d0\u05b5\u05dc (\"Rafa'el\"), composto da \"rapha\" (\"egli ha guarito\") e da \"El\" (\"Dio\"), e il significato pu\u00f2 essere interpretato come \"Dio ha guarito\", \"Dio \u00e8 il guaritore\", \"medico di Dio\" e via dicendo. Il significato potrebbe fare riferimento all'episodio biblico, in cui Raffaele cura dalla cecit\u00e0 Tobi, il padre di Tobia.\nIl nome ha goduto di buona diffusione in varie parti d'Europa (eccettuata l'Inghilterra) a partire dal Medioevo, grazie proprio al culto dell'arcangelo. In Italia \u00e8 ben attestato in tutta la penisola, specie in Campania, con numerose varianti, la maggioranza delle quali (Raffaelle, Rafaele, Rafele, Raffele, Raffale, Raffaelo, Raffello) sono per\u00f2 desuete. La forma \"Raffaello\" \u00e8 predominante in Toscana e il suo femminile, \"Raffaella\", ha superato in diffusione l'originale \"Raffaela\" grazie soprattutto alla popolarit\u00e0 acquisita da Raffaella Carr\u00e0 negli anni 1970.\nOnomastico.\nL'onomastico ricorre generalmente in memoria dell'arcangelo Raffaele, festeggiato assieme a Michele e a Gabriele il 29 settembre. Si ricordano con questo nome anche, alle date seguenti:"}
{"id": "272044", "revid": "47767", "url": "https://it.wikipedia.org/wiki?curid=272044", "title": "Primo (nome)", "text": "Origine e diffusione.\nDal cognomen latino \"Primus\", letteralmente \"primo\"; in origine veniva attribuito solitamente al figlio primogenito, il che lo rende analogo, per semantica, a Tar\u014d e Winona.\nVeniva usato anche per designare il \"primo\" o \"pi\u00f9 vecchio\" fra due membri omonimi della stessa famiglia (ad es. nel caso della tradizionale omonimia fra nonno e nipote o, talvolta, anche fra padre e figlio o ancora tra fratelli, etc). La stessa logica, per maggior chiarezza, fa da sfondo anche a nomi quali Secondo, Terzo, Quarto, Quinto, Sesto, Settimo, Ottavio, Nono e Decimo.\nPrimo \u00e8 anche un cognome italiano, presente a bassa frequenza dal Nord al Sud Italia.\nOnomastico.\nL'onomastico si pu\u00f2 festeggiare il 9 giugno in memoria di san Primo, martire sulla Via Nomentana con il fratello Feliciano. Con questo nome si ricordano ancora:"}
{"id": "272047", "revid": "30610", "url": "https://it.wikipedia.org/wiki?curid=272047", "title": "Comunione dei beni", "text": "La comunione dei beni \u00e8 il risultato di un accordo tra due o pi\u00f9 individui che mettono a disposizione i propri beni costituendo un patrimonio comune, godendone equamente dei frutti e partecipando solidarmente alle spese.\nNel diritto privato italiano con l'espressione comunione dei beni si intende il regime patrimoniale legale della famiglia, vale a dire il regime patrimoniale che si applica automaticamente in mancanza di diverse pattuizioni da parte dei coniugi.\nRiforma del diritto di famiglia.\nLa scelta per la comunione dei beni \u00e8 stata operata dal legislatore con la riforma del diritto di famiglia del 1975, che per tutti i matrimoni contratti dopo il 20 settembre 1975 ha mantenuto l'applicabilit\u00e0, in mancanza di contraria pattuizione, del regime della comunione dei beni.\nPrecedentemente al 1975 ai matrimoni si applicava esclusivamente la separazione dei beni. Per tali matrimoni la legge di riforma del diritto di famiglia ha disposto un periodo di tempo transitorio (fino al 15 gennaio 1978) entro il quale ciascuno dei coniugi, anche con atto reso unilateralmente dinanzi al notaio del luogo del contratto matrimonio, avrebbe potuto dichiarare di non voler aderire al nuovo regime, rimanendo pertanto in regime di separazione dei beni. Entro lo stesso termine (15 gennaio 1978) i coniugi possono convenire che i beni acquistati anteriormente alla data del 20 settembre 1975 siano assoggettati al regime della comunione, salvi i diritti dei terzi.\nBeni della comunione.\nLa comunione dei beni non \u00e8, a dispetto del nome, una comunione di tutti i beni. Occorre quindi distinguere ci\u00f2 che rientra nella comunione (beni comuni) e ci\u00f2 che invece non vi rientra e appartiene dunque esclusivamente a un coniuge o all'altro (beni propri o personali dei coniugi).\nSono beni comuni:\nSono invece beni propri e non rientrano in comunione:\nOccorre precisare che in materia di assegni di mantenimento e diritti economici del coniuge separato o divorziato, qualsiasi propriet\u00e0 rileva ai fini del reddito, compresi i beni propri che non rientrano in comunione dei beni, e pu\u00f2 essere oggetto di azione giudiziale volta al recupero del credito: se il coniuge non paga l'assegno alimentare all'altro coniuge per s\u00e9 e per i figli di cui \u00e8 affidatario, il credito alimentare che viene cos\u00ec a crearsi pu\u00f2 essere soddisfatto con il pignoramento di qualsiasi propriet\u00e0 del coniuge debitore, quale \u00e8 la casa parentale ereditata dai genitori anche dopo vari anni di matrimonio (e sicuramente fuori dal regime di comunione), e a tal fine non ha alcuna importanza se nell'immobile stesso sia avvenuta una qualche forma di convivenza o coabitazione fra i due coniugi. \nStessa considerazione a favore del coniuge affidatario dei figli (anche in caso di affido condiviso): se i coniugi vivevano in una casa presa in affitto prima della separazione senza un immobile di propriet\u00e0, e il reddito dell'uno non \u00e8 pi\u00f9 sufficiente a pagare a quello affidatario alimenti e il canone di affitto, il giudice pu\u00f2 disporre che il coniuge affidatario dei minori abbia l'usufrutto (non la nuda propriet\u00e0) dell'unico immobile disponibile, sebbene si tratti della casa parentale che l'altro ha ereditato dai propri genitori - e che \u00e8 del tutto sua, fuori dalla comunione patrimoniale- perch\u00e9 questi possa andarvi a vivere coi figli, in base agli stessi criteri e poteri con cui decide che uno dei due genitori deve abbandonare la casa coniugale familiare per assegnarla all'altro affidatario, sia che questa era cointestata (in comunione dei beni) che di propriet\u00e0 esclusiva di uno dei due, e con un eventuale nuovo convivenza \"more-uxorio\" di cui l'altro coniuge ha l'onere della prova per chiedere la revoca dell'assegnazione art. 155-quater c.c. e riottenere il diritto al pieno godimento dell'immobile, revoca che non \u00e8 automatica e invece dipende da uno specifico giudizio di conformit\u00e0 rispetto all'interesse del minore (Corte Costituzionale 30 luglio 2008 n.308).\nRegole di amministrazione.\nIl codice civile italiano distingue gli atti di ordinaria amministrazione dagli atti di straordinaria amministrazione. I primi possono essere compiuti disgiuntamente da ciascuno dei coniugi. I secondi devono essere compiuti congiuntamente dai due coniugi.\nScioglimento della comunione.\nL'art. 191 del codice civile stabilisce lo scioglimento della comunione dei beni nei casi in cui:"}
{"id": "272049", "revid": "1543377", "url": "https://it.wikipedia.org/wiki?curid=272049", "title": "Achiropita (nome)", "text": "Origine e diffusione.\nSi tratta di un nome tipico della provincia di Cosenza, e accentrato per oltre la met\u00e0 dei casi a Rossano; la sua diffusione \u00e8 dovuta al culto locale verso \"Maria Santissima Achiropita\", titolo attribuito ad un'immagine della Madonna avente il letterale significato di \"dipinta senza mani\", ossia \"senza intervento umano\" (l'affresco sarebbe infatti, secondo la tradizione, opera divina).\nEtimologicamente, la parola \"achiropita\" \u00e8 composta dai termini greci \u03c7\u03b5\u03af\u03c1 (\"ch\u00e8ir\", \"mano\") e \u03c0\u03bf\u03b9\u03b5\u03af\u03bd (\"poi\u00e8in\", \"creare\"), preceduti da un'alfa privativa, col senso appunto di \"fatta senza l'uso delle mani\".\nOnomastico.\nL'onomastico viene festeggiato il 15 agosto, giorno in cui a Rossano viene celebrata la festa patronale di Maria Santissima Achiropita."}
{"id": "272055", "revid": "47767", "url": "https://it.wikipedia.org/wiki?curid=272055", "title": "Adele (nome)", "text": "Origine e diffusione.\nSi tratta di un nome di origine germanica, attestato gi\u00e0 nel VII secolo in forme quali \"Athala\", \"Adala\" e \"Adela\"; alla base vi \u00e8 la radice \"adal\", che significa \"stirpe nobile\", \"nobilt\u00e0\", comune in molti nomi germanici come Adelaide, Adeltrude o Adelasia, di cui \"Athala\" era una forma tronca.\nIl nome, di tradizione francone, \u00e8 stato portato da alcune sante, ma la sua diffusione in Italia \u00e8 sostanzialmente laica; secondo dati pubblicati negli anni 1970, il nome era attestato in tutto il territorio nazionale, ma specialmente al Nord, con quasi un terzo dei casi accentrato in Lombardia. In Inghilterra venne introdotto dai normanni, ma cadde in disuso dopo il Medioevo; venne riportato in voga nel XIX secolo, e al contempo venne importata anche la forma francese \"Ad\u00e8le\" (solitamente privata dell'accento).\nOnomastico.\nL'onomastico si pu\u00f2 festeggiare in memoria di pi\u00f9 sante e beate, alle date seguenti:"}
{"id": "272062", "revid": "767487", "url": "https://it.wikipedia.org/wiki?curid=272062", "title": "Adelfo", "text": "Origine e diffusione.\nRisale, tramite il raro nome latino \"Adelphus\", al greco \u1f08\u03b4\u03b5\u03bb\u03c6\u03cc\u03c2 (\"Adelphos\"). Il nome era di significato trasparente in greco, poich\u00e9 \u1f00\u03b4\u03b5\u03bb\u03c6\u03cc\u03c2 (\"adelph\u00f3s\") vuol dire \"fratello\"; etimologicamente, il termine \u00e8 derivato da \u03b4\u03b5\u03bb\u03c6\u03cd\u03c2 (\"delph\u00fas\", \"utero\", \"grembo\") preceduto da un'alfa copulativa, con il senso letterale di \"nato dallo stesso grembo\".\nIn virt\u00f9 del suo significato (che \u00e8 lo stesso dei nomi Veli, Bror e Germano), il nome ebbe fortuna tra i primi cristiani, i quali si consideravano \"fratelli in Cristo\". Secondo dati raccolti negli anni Settanta, in Italia il nome \u00e8 pi\u00f9 diffuso nel Centro-Nord, con alcuni discriminanti: \"Adelfo\" e \"Adelfa\" sono pi\u00f9 attesati in Emilia-Romagna, \"Delfo\" e \"Delfa\" in Toscana e \"Delfio\" in Sicilia, specie nel Catanese.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "272064", "revid": "47767", "url": "https://it.wikipedia.org/wiki?curid=272064", "title": "Adelia", "text": ""}
{"id": "272067", "revid": "2225", "url": "https://it.wikipedia.org/wiki?curid=272067", "title": "La Dolce Vita", "text": ""}
{"id": "272069", "revid": "110157", "url": "https://it.wikipedia.org/wiki?curid=272069", "title": "Adelinda", "text": "Origine e diffusione.\nNome di origine germanica, \u00e8 composto da un primo elemento che \u00e8 \"athala\" (o \"athal\", \"adal\"), \"nobilt\u00e0\" e da \"linta\" (o \"linda\", \"lindis\"), di identificazione pi\u00f9 incerta. Alcune fonti lo interpretano come di \"tiglio\", \"scudo di legno di tiglio\" o solo \"scudo\" (dando quindi al nome il significato di \"nobile scudo\" o \"scudo della nobilt\u00e0\"), altre con \"morbido\", \"tenero\", altre infine con \"serpente\".\nLa forma inglese \"Ethelinda\", derivata da \"\u00c6\u00f0elind\", un nome inglese antico imparentato con \"Adelindis\", divenne molto raro dopo la conquista normanna, e venne temporaneamente ripreso nel XIX secolo. In Italia, \u00e8 distribuito nel Nord e nel Centro; la forma tronca Dalinda \u00e8 diffusa soprattutto nell'Abruzzo.\nOnomastico.\nL'onomastico cade il 28 agosto in ricordo della beata Adelinda di Buchau, vedova, fondatrice e badessa"}
{"id": "272071", "revid": "47767", "url": "https://it.wikipedia.org/wiki?curid=272071", "title": "Adelisa", "text": "Origine e diffusione.\nDeriva dalla fusione di Adele (dalla base germanica \"athala\", \"nobilt\u00e0\") con il suffisso \"-isa\", tratto probabilmente dal nome Lisa (diminutivo di Elisabetta).\nOnomastico.\nIl nome \u00e8 adespota, non essendoci sante che lo abbiano portato. L'onomastico si festeggia il 1\u00ba novembre, ricorrenza di Ognissanti."}
{"id": "272073", "revid": "47767", "url": "https://it.wikipedia.org/wiki?curid=272073", "title": "Adelmiro", "text": "Origine e diffusione.\nDeriva dal nome germanico Adelmar, composto da \"adal\" (\"nobile\", comune anche ad altri nomi quali Adalardo e Adelaide) e \"mar\" (\"famoso\", presente anche in Ademaro, Audomaro e Aldemaro); il significato pu\u00f2 quindi essere \"di insigne nobilt\u00e0\".\nDa \u00c6\u00f0elm\u00e6r, un nome inglese antico imparentato con Adelmar, proviene il nome inglese Elmer.\nIn Italia \u00e8 diffuso nel Nord e nel Centro, con pi\u00f9 alta frequenza in Toscana, in Emilia e in Romagna.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico quindi si pu\u00f2 festeggiare il 1\u00ba novembre, per Ognissanti."}
{"id": "272074", "revid": "729019", "url": "https://it.wikipedia.org/wiki?curid=272074", "title": "Lingua cimbra", "text": "La lingua cimbra (nome nativo \"Zimbar\") \u00e8 un idioma germanico di origine bavarese meridionale diffuso storicamente in alcune zone del Veneto e, pi\u00f9 tardi, anche del Trentino.\nStoria.\nAlcuni sostengono che il nome della lingua derivi dagli antichi antenati degli attuali parlanti, cio\u00e8 quei Cimbri sconfitti dai Romani nel II secolo a.C. Si tratta tuttavia probabilmente di un caso di omonimia, nonostante diversi storici antichi (fino allo scrittore contemporaneo Mario Rigoni Stern) vi facciano riferimento.\nLa maggioranza della comunit\u00e0 scientifica vede negli attuali Cimbri una diretta discendenza da popolazioni di origine bavarese meridionale che nel medioevo migrarono dalla zona dell'Ammersee e del lago di Starnberg nel Veneto nord-occidentale e nel Trentino meridionale. Questi cimbri si diffusero inizialmente sull'Altopiano dei Sette Comuni e da qui anche in Lessinia, nella zona orientale del gruppo del Monte Baldo e sui vicini Altopiani di Folgaria, Lavarone e Luserna.\nUna comunit\u00e0 cimbra assai pi\u00f9 recente \u00e8 quella del Cansiglio, fondata da emigranti roanesi a partire dal XVIII secolo e costituita da alcuni villaggi nei comuni di Fregona (Treviso), Tambre e Alpago (Belluno).\nDecadenza e situazione attuale.\nGi\u00e0 in tempi relativamente antichi il cimbro ha subito una forte regressione a favore del veneto e dell'italiano.\nAltopiano dei Sette Comuni.\nSull'Altopiano di Asiago, i primi comuni ad abbandonare il cimbro furono Enego e Lusiana: gi\u00e0 verso la met\u00e0 del Seicento i parroci dei due paesi smisero di predicare in tedesco; la lingua fu definitivamente dimenticata nel corso dell'Ottocento.\nUna scelta analoga fecero pi\u00f9 tardi i parroci degli altri comuni: Asiago nel 1816 (qui nel 1830 cess\u00f2 anche il catechismo per bambini in cimbro), Foza nel 1827 e Roana attorno al 1850.\nNel 1847 nel comune di Gallio si parlava cimbro (sempre pi\u00f9 corrotto) nelle sole localit\u00e0 di Bertigo, Ronchi, Campanella e Zaibena. Nel 1849 Joseph Bergmann riteneva che Foza fosse il comune dove il cimbro si mantenesse pi\u00f9 vivace, ma un cinquantennio pi\u00f9 tardi risultava anche qui in avanzata decadenza.\nCome attestato da Alfred Bass, che aveva visitato i Sette Comuni nel 1898 e nel 1899, il paese di Asiago era ormai completamente italianizzato, cos\u00ec come le contrade Pennar, Kaberlaba e Zocchi, e i pochi madrelingua erano sparsi nelle localit\u00e0 periferiche del comune. Quanto asserito da Wilhelm Rohmeder nel 1912, e cio\u00e8 che il cimbro era ancora vivo tra molte famiglie di Asiago, va quindi ridimensionato portando il numero dei parlanti del tempo a circa 150 (il 5% dei residenti). Interessante la testimonianza degli stessi anni di Aristide Baragiola: gli abitanti della contrada Bosco cantavano ancora degli inni sacri in lingua cimbra, ma non ne comprendevano pienamente il significato.\nNegli anni trenta qualche traccia della lingua sussisteva a Foza, cos\u00ec come ai Ronchi di Gallio.\nRoana e Rotzo furono i comuni dove la lingua si conserv\u00f2 pi\u00f9 a lungo, certamente grazie alla loro posizione marginale che fu per qualche anno accentuata dalla distruzione del ponte sulla val d'Assa, nel corso della prima guerra mondiale.\nQuando nel 1958 la linguista austriaca Maria Hornung raggiunse l'altopiano, constat\u00f2 come in queste localit\u00e0, cos\u00ec come nelle loro frazioni Mezzaselva, Canove e Castelletto (Cesuna risulta gi\u00e0 italianizzata nel 1847), non fosse difficile individuare qualcuno che ancora parlasse il cimbro. Tornata nella zona verso la met\u00e0 degli anni 1980, riusc\u00ec ad effettuare delle registrazioni con gli ultimi tre parlanti di Canove.\nAttualmente solo una decina di residenti di Roana e Mezzaselva parla il cimbro.\nProprio alla vigilia della sua scomparsa, c'\u00e8 stato un rinnovato interesse della lingua cimbra da parte degli abitanti dell'Altopiano. Tra le iniziative di maggiore rilievo, spicca l'apertura dell'Istituto di Cultura Cimbra di Roana, nel 1973.\nTredici Comuni veronesi.\nNei Tredici Comuni della Lessinia inizi\u00f2 a declinare tra la fine del Seicento e l'inizio del Settecento. Sul finire di quest'ultimo secolo la sua area di diffusione era ormai limitata ai soli centri di Selva di Progno, Giazza e Campofontana, nonch\u00e9 ad alcune contrade di San Bartolomeo delle Montagne, di Velo Veronese e di Rover\u00e8 Veronese (si stimano meno di 2000 parlanti su un totale di 10000 abitanti).\nNel 1810 un'inchiesta, svolta per conto del governo napoleonico, annot\u00f2 come nelle sole Campofontana (\"da tutti e meglio di tutti\"), Selva di Progno (\"da molti e con varie corruzioni\") e Giazza (\"da tutti ma corrotta e con gorga spiacevole\") si parlasse diffusamente la lingua cimbra, mentre negli altri centri era usato solo da pochissimi anziani. Verso la fine dell'Ottocento Carlo Cipolla notava come ormai il cimbro resistesse solo in alcune contrade di Campofontana e Selva di Progno, mentre solo a Giazza era parlato da tutti.\nGiazza resta oggi l'unico paese della Lessinia dove ancora si utilizza il cimbro. Anche in questo caso le prospettive sono tutt'altro che rosee: solo 19 residenti (tutti anziani) parlano il cimbro e altri 24 lo capiscono. A questi va aggiunta una certa quantit\u00e0 di giazzesi emigrati, stimata in circa 40 unit\u00e0.\nCansiglio.\nLa comunit\u00e0 cimbra del Cansiglio abitava i villaggi di Vallorch e Le Rotte nel comune di Fregona (TV), Val Bona, Pian dei Lovi, Canaie Vecio, e Pian Canaie nel comune di Tambre (BL), Campon, Pian Osteria e I Pich nel comune di Alpago (BL). Nel corso del Novecento la maggioranza della popolazione si \u00e8 trasferita nei centri ai piedi dell'altopiano e oggi solo in alcuni villaggi resistono degli abitanti stabili. L'isola linguistica cimbra \u00e8 di fatto estinta, ma vi sono dei tentativi di rivitalizzazione da parte di associazioni locali.\nVarianti.\nEssendo la lingua di una comunit\u00e0 a suo tempo essenzialmente rurale, era ed \u00e8 segmentata in diversi dialetti propri dei vari gruppi pi\u00f9 o meno isolati che la parlavano.\nLa popolazione cimbra arriv\u00f2 a contare, nel Seicento, circa 20.000 parlanti, per poi decadere e ridursi. Ad oggi si stima che le persone in grado di parlare o comprendere il Cimbro siano meno di un migliaio, stanziate in isole linguistiche situate soprattutto nel comune trentino di Luserna (\"Lus\u00e8rn\"), nella frazione di Mezzaselva (\"Mittebald\"/\"Toballe\") del comune vicentino di Roana (\"Robaan\") sull'Altopiano dei Sette Comuni, nella localit\u00e0 di Giazza (\"Ljetzan\") nel comune veronese di Selva di Progno.\n882 persone si sono registrate come appartenenti all'etnia cimbra nel censimento del 2001 in provincia di Trento: 267 a Luserna (89,9%) e 615 in altri comuni. La Regione Veneto non prevede ancora questo tipo di rilevazione, perch\u00e9 a differenza della Provincia Autonoma di Trento non esistono leggi specifiche per la salvaguardia e valorizzazione delle minoranze linguistiche storiche.\nDa alcuni studiosi viene individuato come cimbro standard quello di Asiago, anche se oggi \u00e8 parlato da pochissime persone. La ragione sta nel fatto che l'Altopiano fu il primo areale di stanziamento dei coloni.\nParadossalmente, il cimbro di Luserna, quello che oggi concretamente \u00e8 il pi\u00f9 parlato, sarebbe anche il cimbro meno originale, e pi\u00f9 moderno. Il cimbro di Luserna \u00e8 influenzato dal tedesco moderno, portato dai lusernesi emigrati in Germania o in Austria e poi ritornati in paese, anche se si tratta di un fenomeno relativamente recente e comunque limitato ad alcuni neologismi (es. \"b\u00e8schmasch\u00ec\" = \"lavatrice\", dal tedesco \"Waschmaschine\").\nPer quanto riguarda il cimbro di Giazza invece, detto localmente \"tauc\"', viene apprezzato il fatto che la comunit\u00e0 veronese sia stata l'unica a non essere interessata a spostamenti di popolazione, dovuti alla Prima guerra mondiale, e poi alle \"opzioni\" in epoca nazi-fascista.\nIn alcune zone dell'areale cimbro, quali Terragnolo, Trambileno e Vallarsa, si era nell'Ottocento identificato un termine per la tipica parlata, soprannominata col curioso termine di \"slambr\u00f2t\", parola germanica che evocava il pane inzuppato e sporco, oggi estinta (l'ultima attestazione risale al 1966, a San Sebastiano di Folgaria). In tale area rimane molto evidente tutt'oggi la toponomastica cimbra e la permanenza di molti termini cimbri nel dialetto locale.\nTutela e ricerca.\nI cimbri sono oggi protetti, a livello internazionale, dall'adesione dell'Italia alle convenzioni del Consiglio d'Europa sulla protezione delle minoranze: la \"Carta europea delle lingue regionali o minoritarie\" (in vigore dal 1\u00ba marzo 1998, firmata e ratificata dall'Italia il 9 marzo 2012 e la \"Convenzione-quadro per la protezione delle minoranze nazionali\" (dal 1\u00ba marzo 1998)\nA seguito di tali impegni internazionali, la Legge 482/1999 per la \"tutela delle minoranze linguistiche\" ha modificato pluridecennali indirizzi omologanti sul piano socioculturale. Su impulso dell'art.3 di tale normativa, che garantisce un ruolo ad organismi di coordinamento e proposta che raggruppino minoranze linguistiche presenti su territori regionali e provinciali diversi, si \u00e8 costituito nel 2002 a Luserna il \"Comitato unitario delle isole linguistiche storiche germaniche in Italia\", che riunisce i rappresentanti di varie minoranze germanofone dell'arco alpino, dalla Valle d'Aosta al Friuli.\nNei comuni dove sopravvive la parlata, sono presenti istituzioni culturali e museali che cercano di tutelare e sviluppare l'identit\u00e0 cimbra:\nPer il cimbro di Giazza esiste un dizionario cimbro-italiano, e italiano-cimbro, parzialmente anche in versione audio, consultabile online. Per i cimbro di Luserna, nel sito dell'Istituto culturale cimbro c'\u00e8 una serie, con audio, di proverbi popolari in cimbro, con traduzione. Dal 2006 inoltre viene trasmesso in tutto il territorio del Trentino-Alto Adige (dove risiedono numerosi oriundi luserni) un telegiornale settimanale in cimbro denominato \"Zimbar Earde\" (Terra Cimbra), anch'esso consultabile sul sito. L'Istituto di cultura cimbra di Roana ha pubblicato un Dizionario del cimbro dei Sette Comuni (in realt\u00e0, quando il cimbro era parlato in tutto l'Altipiano, ogni localit\u00e0 aveva un suo diverso dialetto).\nRecentemente \u00e8 stato pubblicato uno studio estremamente dettagliato e approfondito dal titolo \"Zimbrische Gesamtgrammatik. Vergleichende Darstellung der zimbrischen Dialekte\", edito dalla Steiner ed. di Stoccarda. Si tratta di una grammatica comparativa delle diverse parlate cimbre, nata dalla consultazione di oltre 800 pagine di manoscritti sulla lingua cimbra raccolti dallo studioso tedesco Bruno Schweizer (manoscritti che erano conservati all'Universit\u00e0 di Marburgo ma mai completamente esaminati).\nEsiste almeno un corso di cimbro on-line, curato dall'Universit\u00e0 di Francoforte, in tedesco e in inglese. Risultano regolarmente organizzati corsi di cimbro a Giazza e nell'Altipiano di Asiago, mentre a Luserna il cimbro, fino a poco tempo fa, veniva correntemente utilizzato nella locale scuola elementare, la quale ha chiuso i battenti nel 2006. Attualmente i bambini di Luserna frequentano la scuola elementare di Lavarone, dove \u00e8 attivo l'insegnamento facoltativo del cimbro. Di questa offerta didattica usufruiscono anche bambini di Lavarone e dei paesi limitrofi, dove la parlata cimbra \u00e8 ormai da tempo estinta.\nEsempi di lingua cimbra.\nAncora oggi la maggior parte dei toponimi del territorio dell'Altopiano dei Sette Comuni conservano idiomi cimbri, moltissimi sono infatti i nomi di valli, montagne, boschi che hanno un significato etimologico legato alla parlata cimbra. Oggi invece il cimbro \u00e8 parlato e conosciuto solamente da una piccola parte della popolazione: all'inizio del secolo scorso infatti la lingua era ancora molto diffusa, ma l'avvento della Grande Guerra prima e del Fascismo poi sfavorirono la conservazione di tale idioma.\nDi seguito un esempio di toponomastica cimbra ancor oggi usata (nomi di localit\u00e0 situate immediatamente a Nord di Asiago, sulla zona del Monte Mosciagh) e alcuni proverbi cimbri (della zona di Luserna) con relativa traduzione:\nToponimi:\n\"Wassa Gruba, Dohrbellele, Tunkalbalt, Greflek, Beitaltebene, Hintertal, Hinterbech, Kommonlava, Gastagh, Esseloch, Estigar, Ponlaita\"\nProverbi:\n\"Dar Vinkh vinkht, dar schnea is da\". Quando il fringuello canta, la neve \u00e8 qua.\n\"Be da dar m\u00e5 hat an groasan kroas, 's bettar git um\". Quando la luna ha un grande alone, il tempo peggiora.\n\"Balda krakn di kre khint dar bint\". Quando gracchiano i corvi, arriva il vento.\n\"Bi's tondart in Oster-Monat soinda no hintar N\u00f6\u00fcn tage bintar\". Quando tuona in aprile, vi sono ancora nove giorni d'inverno.\nQuesti invece i nomi cimbri dei centri dei Sette Comuni:\nE i nomi delle contrade di Asiago, di chiara origine cimbra: Ave, Berga, Klama, Longhini, P\u00e8nnar, Stocke, Laiten, Orkentaal (ora Valdorco), Ebene, Untargeicke, Pr\u00fcdegar (ora Rodeghieri), Balde (ora Bosco), B\u00fcscar, Tulle, Bortune (ora Bortoni), L\u00e0mara, Schacher, Oba, Taal (ora Valle), Bischofarn (ora Vescovi), Hollar, R\u00fctzer, Mosele, M\u00f6rar, Schbanz (ora Coda), Kaberlaba."}
{"id": "272075", "revid": "2128848", "url": "https://it.wikipedia.org/wiki?curid=272075", "title": "Adelmo", "text": "Origine e diffusione.\nSi tratta di un nome di origine germanica, composto dagli elementi \"ath\" (di origine dubbia) e \"helm\" (\"elmo\", \"protezione\"). Molte fonti lo accomunano, erroneamente, ad altri nomi quali Adelelmo, Antelmo o Aldelmo, che hanno origine differente.\nOnomastico.\nL'onomastico si pu\u00f2 festeggiare il 25 maggio in ricordo di sant'Aldelmo, chiamato anche Adelmo, abate di Malmesbury e vescovo di Sherborne."}
{"id": "272079", "revid": "222571", "url": "https://it.wikipedia.org/wiki?curid=272079", "title": "Cimbro", "text": ""}
{"id": "272080", "revid": "101935472", "url": "https://it.wikipedia.org/wiki?curid=272080", "title": "Ademaro", "text": "Origine e diffusione.\nIl nome \u00e8 di origine germanica, composto dagli elementi \"ath\" (di origine incerta, presente anche in Adelmo e Ataulfo) e \"mar\" (\"famoso\", \"celebre\", comune a moltissimi altri nomi germanici).\nL'uso del nome \u00e8 attestato in Toscana gi\u00e0 dal IX secolo, nelle forme \"Ademarus\", \"Ademarius\" e \"Adimarius\". Viene spesso confuso con altri nomi, quali Audomaro, Adelmaro e Aldemaro, che tuttavia hanno origine differente.\nOnomastico.\nL'onomastico si pu\u00f2 festeggiare i 1\u00ba novembre, festa di Ognissanti, poich\u00e9 il nome \u00e8 privo di santo patrono ed \u00e8 quindi adespota."}
{"id": "272081", "revid": "47767", "url": "https://it.wikipedia.org/wiki?curid=272081", "title": "Adolfo", "text": "Origine e diffusione.\nDeriva dal nome germanico \"Adalwolf\" (o \"Athalwolf\", \"Athawulf\"), introdotto in Italia dai Goti. \u00c8 composto da \"adal\" (o \"athal\", \"atha\", \"nobilt\u00e0\") e \"wulf\" (o \"wulfa\", \"lupo\"), nel significato complessivo di \"nobile lupo\" o, in senso lato, \"nobile guerriero\". Alcune fonti lo interpretano come \"nobile protettore\", \"nobile soccorritore\".\nLa variante Adinolfo \u00e8 un diverso adattamento, basato sulla forma latina \"Atenulfus\". Va notato inoltre che la forma finlandese \"Aatto\" significa anche \"vigilia\" in quella lingua.\nIntrodotto dai normanni in Gran Bretagna, fin\u00ec per confondersi con il nome \"Edulf\", e comunque non sopravvisse al Medioevo; venne ripreso nei paesi di lingua inglese solo nel XVI secolo, dopo che re Giorgio III battezz\u00f2 con questo nome il figlio, Adolfo di Hannover. La sua popolarit\u00e0 generale cal\u00f2 in seguito all'associazione con Adolf Hitler, il dittatore tedesco durante la Seconda guerra mondiale.\nIl cognome \"Adinolfi\" deriva dalla variante \"Adinolfo\".\nOnomastico.\nL'onomastico si pu\u00f2 festeggiare il 17 giugno in memoria di sant'Adolfo di Maastricht, monaco colombaniano e vescovo. Si ricordano con questo nome anche, alle date seguenti:"}
{"id": "272083", "revid": "547034", "url": "https://it.wikipedia.org/wiki?curid=272083", "title": "Adorato", "text": "Origine e diffusione.\nDeriva dal tardo nome latino \"Adoratus\", basato sul verbo latino \"adorare\" (\"adorare\" anche in italiano); costituisce un nome lusinghiero per il bambino (\"adorato\", \"molto amato\") o, in ottica cristiana, riferito all'adorazione verso Dio, Cristo o la Madonna.\nUn tempo comune, il suo uso \u00e8 ormai in netto declino, e sopravvive quasi solo nella forma aferetica \"Dorando\", anch'essa comunque molto rara. La forma \"Adorando\" \u00e8 tipicamente toscana.\nOnomastico.\nIl nome \u00e8 adespota, non essendoci santi che lo abbiano portato. L'onomastico pu\u00f2 essere festeggiato il 1\u00ba novembre, per la festa di Ognissanti."}
{"id": "272086", "revid": "1276819", "url": "https://it.wikipedia.org/wiki?curid=272086", "title": "Vulcan Raven", "text": "Vulcan Raven \u00e8 un personaggio del videogioco \"Metal Gear Solid\".\n\u00c8 doppiato da Giancarlo Ciccone nell'edizione italiana.\nStoria.\nNonostante i suoi genitori abbiano origini alasko-indiane e eschimesi, Vulcan odia la parola \"eschimese\" quando viene pronunciata dagli uomini bianchi. Ha un grande tatuaggio in fronte, simile ad una voglia, che raffigura un corvo ed \u00e8 alto . Viene considerato dalla sua gente uno sciamano poich\u00e9 sia gli eschimesi che gli Inuit venerano il corvo come il creatore.\nDopo la laurea conseguita nell'universit\u00e0 dell'Alaska, ha trascorso pochi anni nella sua patria. Ha preso parte alle Olimpiadi Eschimo-Indiane e ha partecipato, vincendo, alla gara di \"Tiro dell'orecchio\", una gara in cui due avversari si affrontano tirandosi le orecchie a vicenda nel freddo pungente, per testare sia la forza spirituale che quella fisica. \u00c8 stato anche in grado, durante un inverno particolarmente freddo, di attraversare a piedi il Mare di Bering, per raggiungere la Russia.\nQuando Vulcan entra a far parte della Spetsnaz, incontra Revolver Ocelot e Sergei Gurlukovich. Dopo la caduta dell'Unione Sovietica viene retrocesso di grado, per un fallito tentativo di rivolta. Per questo motivo decide di abbandonare la Russia e diventa un mercenario.\nAlcuni anni dopo viene reclutato ad Outer Heaven, grazie alla raccomandazione di Revolver Ocelot. In quella occasione, tuttavia, Raven e Snake non s'incontrano. Dopo la distruzione di Outer Heaven, Raven torna ad essere un mercenario.\nViene successivamente reclutato, di nuovo, da Revolver Ocelot ed entra nella FOXHOUND. Da quel momento decide di usare, come sua arma personale, un cannone M61 Vulcan (una mitragliatrice di solito montata negli aerei F-16) e si carica sulle spalle un enorme tamburo di munizioni.\nInsieme agli altri membri della FOXHOUND (Liquid Snake, Revolver Ocelot, Psycho Mantis, Sniper Wolf e Decoy Octopus), stanchi di essere considerati fantocci del governo, prende il controllo dell'isola di Shadow Moses, una struttura di stoccaggio delle armi nucleari.\nApparizioni.\nNel corso di \"Metal Gear Solid\", Solid Snake incontra Vulcan Raven due volte. Nel primo scontro Raven guida un carro armato M1 Abrams, nel secondo Raven si trova dentro un magazzino frigorifero, armato di M61 Vulcan. In quest'ultimo scontro, Snake sconfigge Raven.\nNegli ultimi istanti di vita, Raven rivela a Snake che il direttore della DARPA, che Snake ha incontrato all'inizio della sua missione, era Decoy Octopus travestito. Tuttavia non gli spiega perch\u00e9, come sia morto o perch\u00e9 si sia travestito, ma rivolge a Snake un monito:\nPronunciate queste ultime parole, viene divorato vivo dai corvi in pochi attimi.\nIn \"\" \u00e8 presente una action figure raffigurante Vulcan Raven.\nVulcan Raven compare inoltre in ' per Nintendo GameCube (\"remake\" della versione PlayStation) e in ' per PlayStation Portable (che ripropone la storia di \"Metal Gear Solid\", con alcune variazioni, nella forma di un fumetto interattivo)."}
{"id": "272087", "revid": "367445", "url": "https://it.wikipedia.org/wiki?curid=272087", "title": "Agnello (nome)", "text": "Origine e diffusione.\nContinua il soprannome latino \"Agnellus\" nel significato cristiano di \"Agnello di Dio\", simbolo di Ges\u00f9 quale vittima innocente per la salvezza dell'umanit\u00e0.\nRaro nel Nord Italia, \u00e8 invece ampiamente diffuso nel Sud; in Campania \u00e8 presente nella forma regionale \"Aniello\" e riflette il culto di sant'Agnello di Napoli.\nOnomastico.\nL'onomastico si festeggia il 14 dicembre in onore di sant'Agnello, o Aniello, abate di San Gaudioso. Con questo nome si ricordano anche sant'Agnello, vescovo di Ravenna, e il beato Agnello da Pisa, compagno di San Francesco, commemorato il 13 marzo."}
{"id": "272089", "revid": "22166", "url": "https://it.wikipedia.org/wiki?curid=272089", "title": "Tcpa", "text": ""}
{"id": "272090", "revid": "436907", "url": "https://it.wikipedia.org/wiki?curid=272090", "title": "Shavo Odadjian", "text": "Biografia.\nPrimi anni.\nDurante la sua giovent\u00f9, Odadjian passava parecchio tempo sul suo skateboard, ascoltava musica punk e heavy metal. Tra le sue band preferite troviamo Kiss, Dead Kennedys, Black Sabbath e The Pink Angel. Si trasfer\u00ec a Los Angeles, in California, quando era ancora molto giovane. L\u00ec crebbe con sua nonna; alla sua morte, Shavo dichiara di aver perso la fede e di aver smesso di pregare ogni sera come faceva precedentemente.\nHa frequentato la Rose and Alex Pilibos Armenian School, una scuola parrocchiale armena situata a Los Angeles. Assieme a lui, la frequentavano due futuri membri dei System of a Down, Daron Malakian e Serj Tankian, ma non si trovarono nella stessa classe data la differenza di et\u00e0.\nSystem of a Down.\nMentre lavorava come impiegato in banca, inizi\u00f2 a fare da manager e da chitarrista ritmico al gruppo Soil, fondato nel 1993 con Daron Malakian e Serj Tankian, il quale lo incontr\u00f2 in uno studio di registrazione dove stava registrando con il suo gruppo. In seguito allo scioglimento dei Soil nel 1995, Tankian, Malakian e Odadjian fondarono i System of a Down, di cui diverr\u00e0 il bassista. Alla batteria venne reclutato Ontronik \"Andy\" Khachaturian, il quale abbandon\u00f2 il gruppo nel 1997 in seguito a un infortunio alla mano e fu sostituito da John Dolmayan."}
{"id": "272091", "revid": "287204", "url": "https://it.wikipedia.org/wiki?curid=272091", "title": "Alighiero", "text": "Origine e diffusione.\nDeriva da un nome germanico composto dalle radici \"adal\", \"nobile\", e \"gar\", \"lancia\", quindi \"nobile lancia\" o, per esteso, \"nobile guerriero\". Il primo elemento potrebbe essere tratto anche da \"ala-\" \"intero, del tutto\" o ancora potrebbe essere collegato alla radice \"ald\", \"antico\", \"esperto\", quindi \"esperto nell'uso della lancia\" o, pi\u00f9 letteralmente, \"antica lancia\"; in tal caso avrebbe la stessa etimologia di Ollegario.\nStoricamente, l'uso di questo nome \u00e8 attestato sin dal X secolo nelle forme latine \"Alagherius\", \"Alaghierus\" e \"Alaghieri\" e dal XII anche nelle forme \"Alachieri\" o \"Alacheri\". La forma \"Aldighiero\" potrebbe essere un incrocio con nomi germanici il cui primo elemento \u00e8 \"ald-\", come Alderico. Secondo altri tutte le forme , con la caduta della consonante \"-d-\" nella lingua parlata - fenomeno non insolito nelle italianizzazioni dei nomi germanici. \nAlla sua diffusione ha certamente contribuito il cognome del poeta Dante Alighieri. Non a caso \u00e8 diffuso nel centro-nord dell'Italia ma \u00e8 accentrato particolarmente in Toscana.\nCuriosamente, il termine \"alighiero\" viene usato anche nel gergo marinaresco per indicare il mezzomarinaro, bastone con gancio per aiutare l'ormeggio di piccole imbarcazioni: va notato che nel XVIII secolo il mezzo marinaio era, alla bisogna, affilato e trasformato in una mezza picca d'abbordaggio, il che spiega forse l'origine di un simile uso.\nOnomastico.\nIl nome \u00e8 adespota, ovvero non \u00e8 portato da alcun santo, quindi se ne festeggia l'onomastico il 1\u00ba novembre per la ricorrenza di Ognissanti."}
{"id": "272092", "revid": "226458", "url": "https://it.wikipedia.org/wiki?curid=272092", "title": "Almerino", "text": "Origine e diffusione.\nNome di scarsa diffusione, dall'origine nebulosa, forse germanica; potrebbe essere correlato a nomi quali Amerio o Adelmiro, forse alterati per influenza di Alma.\nOnomastico.\nIn quanto nome adespota, ossia privo di santo patrono, l'onomastico pu\u00f2 essere eventualmente festeggiato il 1\u00ba novembre, giorno di Ognissanti."}
{"id": "272093", "revid": "436907", "url": "https://it.wikipedia.org/wiki?curid=272093", "title": "John Dolmayan", "text": "Biografia.\n\u00c8 nato a Beirut da genitori di etnia armena. Durante la guerra civile libanese la famiglia si \u00e8 trasferita in America, dapprima a Toronto e in seguito in pianta stabile in California.\nDopo l'Ozzfest 2006, al quale anche il gruppo dei System of a Down ha partecipato, i membri del gruppo hanno deciso di prendersi una pausa per pensare di pi\u00f9 alle loro vite. Dolmayan ha dichiarato di essere al lavoro su un sito dedicato ai suoi fumetti preferiti, il cui nome \u00e8 Torpedo Comics.\nNel 2006 \u00e8 entrato a far parte degli Scars on Broadway di Daron Malakian, pubblicando l'album omonimo nel 2008. Nella met\u00e0 del 2012 Dolmayan annunci\u00f2 la sua dipartita dal gruppo.\nInfluenze.\nDolmayan \u00e8 un fan dei The Who e cita il batterista Keith Moon come maggior influente. Altri batteristi che hanno influito su lui sono John Bonham (Led Zeppelin), Stewart Copeland (The Police) e Neil Peart (Rush). Inoltre \u00e8 stato influenzato anche dalla musica jazz.\nEquipaggiamento.\nTama Drums e hardware, cembali Paiste e membrane Evans:\nNelle recenti apparizioni dal vivo si \u00e8 presentato con una maggiore attrezzatura."}
{"id": "272094", "revid": "106908", "url": "https://it.wikipedia.org/wiki?curid=272094", "title": "Aloisio (nome)", "text": "Origine e diffusione.\nSi tratta di un nome allotropo di Luigi, Ludovico, Aligi, Alvise e Clodoveo. Etimologicamente, tutti questi nomi risalgono infatti al germanico \"Hlodwig\", composto da \"hlod\" (\"fama\", \"gloria\") e \"wig\" (\"battaglia\").\nIl nome \"Aloisio\", nella specifico, deriva da una forma occitano medievale dell'originale germanico, \"Aloys\", latinizzata poi in \"Aloysius\" e diffusasi in Italia. Il nome prese piede in ambienti cattolici, specie nel XIX secolo, per via del culto di san Luigi Gonzaga, noto anche con il nome di \"Aloisio Gonzaga\". Va notato che la maggioranza delle occorrenze della forma femminile, Aloisia, risalgono al XVI e XVII secolo, e potrebbero costituire delle evoluzioni di Eloisa.\nOnomastico.\nData l'origine comune, l'onomastico si pu\u00f2 festeggiare lo stesso giorno di Luigi o Ludovico; esistono comunque due beati che hanno portato questo nome: Alojs Andritzki, sacerdote tedesco martire a Dachau, commemorato il 3 febbraio, e Alojzije Viktor Stepinac, cardinale croato, ricordato il 10 febbraio."}
{"id": "272095", "revid": "453768", "url": "https://it.wikipedia.org/wiki?curid=272095", "title": "Osci", "text": "Gli Osci, detti anche Oschi (e, impropriamente, \"Opici\"), erano una popolazione di lingua indoeuropea di ceppo sannitico della Campania antica pre-romana, appartenente al gruppo osco-umbro; la caratterizzazione del popolo \u00e8 soprattutto di tipo linguistico: Osci erano infatti i popoli parlanti la lingua osca, idioma indoeuropeo del gruppo osco-umbro. Storicamente, \u00e8 in questo pi\u00f9 ampio senso riconducibile agli Osci una pluralit\u00e0 di popoli dell'Italia meridionale, dei quali si ha testimonianza in et\u00e0 antica. Dal V secolo a.C. gli Osci furono inglobati dai Sanniti, a loro strettamente affini e inizialmente stanziati leggermente pi\u00f9 a nord, e da allora i due gruppi finirono sostanzialmente per coincidere, in una variegata differenziazione tribale che sopravvisse a lungo anche alla conquista romana dell'insieme di queste genti, compiuta con le Guerre sannitiche.\nEtnonimo.\nIl termine \"Osci\" viene da \"ops-ci\", probabile adattamento alla lingua osca del termine \"Opici\", che designava il popolo latino-falisco (o protolatino) gi\u00e0 stanziato nell'entroterra campano al momento della penetrazione delle prime trib\u00f9 sannitiche. L'adattamento fu facilitato dalla presenza, in osco, di un tema nominale \"ops-\" (cfr. latino \"ops\", \"risorsa\"), che consent\u00ec di interpretare l'etnonimo come \"popolo dei lavoratori\", o forse anche \"popolo degli adoratori della dea Ops\".\nStoria.\nGli Osci, di ceppo sannitico, si insediarono nella loro sede storica - l'Opicia - nei primi secoli del I millennio a.C., forse anche prima, e si sovrapposero a una preesistente popolazione latino-falisca, gli Opici. Il nucleo centrale del loro insediamento era l'entroterra del Golfo di Napoli, ma testimonianze osche, soprattutto linguistiche, sono attestate in un'area assai pi\u00f9 ampia, estesa verso est e verso sud, fino all'attuale Calabria settentrionale. Trib\u00f9 osche abitavano fin dall'Et\u00e0 del bronzo l'isola di Vivara; quando i coloni greci vennero sulle coste di Cuma per fondarvi la citt\u00e0, trovarono sulla collina dell'acropoli un insediamento osco. Furono fondate da genti osche anche Pompei ed Ercolano, nel VI secolo a.C., Alife e Atella.\nLe regioni litoranee abitate dagli Osci furono conquistata dai Greci di Cuma (e poi di Neapolis) gi\u00e0 nel VII. Nel V secolo a.C. gli Osci furono sottomessi dai Sanniti, altro popolo osco-umbro a loro molto affine, e infine dai Romani, che conquistarono l'area nel corso del IV secolo a.C., a seguito delle Guerre sannitiche.\nLe fonti antiche, soprattutto romane, ricordano il nome e le vicende di diverse trib\u00f9 osche, nell'accezione pi\u00f9 ampia del termine (principalmente linguistica). Gli Aurunci, stanziati nell'area delle cinque citt\u00e0 della Pentapoli aurunca, nel cosiddetto \"Latium adiectum\", e negli immediati dintorni. Furono assoggettati a Roma al termine della Seconda guerra sannitica, nel 313 a.C., e la Pentapoli venne distrutta. Assai affini agli Aurunci erano gli Ausoni ricordati da fonti greche e latine: \u00e8 possibile l'etnonimo fosse una forma alternativa di Aurunci, o che addiruttura indicasse gli stessi Osci nella loro totalit\u00e0. Pi\u00f9 a sud erano stanziati i Lucani, in un'area grosso modo corrispondente alla regione che ne conserva il nome e che si spingeva fino al Mar Ionio.\nNon \u00e8 noto quanto gli Osci persero la loro individualit\u00e0 etnico-linguistica per essere completamente romanizzati. Tra graffiti rinvenuti negli scavi archeologici di Pompei sono state rinvenute iscrizioni nella loro lingua, ancora viva quindi nel I secolo a.C..\nLingua.\nLa lingua osca \u00e8 una delle pi\u00f9 attestate tra le lingue osco-umbre, testimoniata da oltre 250 iscrizioni in caratteri greci, etruschi adattati e latini. Considerata il pi\u00f9 conservativo tra le lingue osco-umbre, l'osco era parlato anche, in variet\u00e0 dialettali pi\u00f9 o meno differenziate, dai popoli affini Marrucini, Peligni, Sanniti e Sabini.\nCultura.\nLa lingua osca conobbe un uso letterario, tanto che perfino a Roma furono rappresentate in osco le \"fabulae atellanae\", farse popolari originarie della citt\u00e0 di Atella, in gran parte improvvisata e messa in scena da attori-mimi con costumi e maschere. La prima rappresentazione a Roma risale al 391 a.C.; erano previsti quattro personaggi fissi (lo sciocco Maccus, il vecchio avaro Pappus, il ghiottone vanaglorioso e maleducato Bucco e il gobbo astuto Dossennus) pi\u00f9 Kikirrus, in costumi animaleschi, forse antenato del Pulcinella napoletano.\nAltre testimonianze culturali degli Osci conservate riguardano leggende monetali e documenti ufficiali e religiosi."}
{"id": "272103", "revid": "123921593", "url": "https://it.wikipedia.org/wiki?curid=272103", "title": "Lingua tagica", "text": "La lingua tagica o tagico (nome nativo: , \u062a\u0627\u062c\u06cc\u06a9\u06cc, \"to\u00e7ik\u012b\u0301\"; pronuncia tagica ) \u00e8 una lingua iranica parlata in Asia centrale. Dal punto di vista linguistico \u00e8 ampiamente simile alla lingua persiana dell'Iran e dell'Afganistan.\nDistribuzione geografica.\nIl numero di parlanti il tagico come lingua madre ammonta - se si considerano anche i parlanti persiani dell'Afghanistan - a circa 10 milioni. Tra questi oltre 4 milioni e 119\u00a0000 si trovano sul territorio della CSI. Solo in Tagikistan appena 3 milioni e 300\u00a0000 persone parlano questa lingua, in Uzbekistan circa 933.000 e in Afghanistan circa 5 milioni e 800\u00a0000 persone (tra cui 1,3 milioni di Hazara, una popolazione di origine mongola). In Kirghizistan oltre 33.000 persone e in Kazakistan oltre 25.000 si riconoscono nella lingua tagica. In Cina vivono nelle zone di confine occidentali ancora circa 26.000 tagichi. \nLingua ufficiale.\nIl tagico \u00e8 lingua ufficiale del Tagikistan.\nDialetti e lingue derivate.\nIl tagico si suddivide in diversi dialetti. Dagli anni venti il tagico si \u00e8 distaccato sempre pi\u00f9 dal persiano dell'Iran. La moderna lingua scritta tagica si distingue soprattutto per i prestiti lessicali dal russo e dalla lingua scritta dell'Iran o dell'Afghanistan (Dari).\nI dialetti si distinguono oggi nella pronuncia e nel ritmo della lingua parlata, ma anche chiaramente nella grammatica dei dialetti del persiano in Iran o Afghanistan, subendo anche l'influenza dell'uzbeco e del turkmeno della regione del Turkestan.\nNell'attuale situazione linguistica si deve soprattutto distinguere tra la lingua tagica standard del Tagikistan e di tutti i Paesi dell'ex Unione Sovietica da un lato e le forme linguistiche dell'Afghanistan e dell'Iran dall'altro. La definizione linguistica \"tagico\" \u00e8 usuale solo per il primo gruppo, anche se in Afghanistan il gruppo etnico che parla tale lingua \u00e8 individuato come \"tagico\", malgrado la lingua sia definita genericamente \"persiana\" o, pi\u00f9 precisamente, \"dari\".\nSistema di scrittura.\nLa lingua standard tagica usata in Tagikistan e nei paesi confinanti dell'ex Unione Sovietica \u00e8 per la stragrande maggioranza identica alla lingua persiana per quanto riguarda il sistema linguistico, ma al contrario di questa non utilizza l'alfabeto arabo come in Iran o in Afghanistan, bens\u00ec quello cirillico.\nFino agli anni venti il persiano fu usato anche nei paesi dell'Impero Russo o dell'Unione Sovietica e scritto con i caratteri arabi. La forma linguistica usata nella regione si differenziava soltanto in alcuni punti del vocabolario, della sintassi e della pronuncia delle vocali, non esaurientemente rese nella scrittura araba degli altri paesi di lingua persiana.\nDal 1\u00ba gennaio 1929 fu introdotto, anche per la lingua tagica, l'alfabeto unitario basato su quello latino.\nNell'inverno del 1939 venne poi introdotto anche per il tagico un alfabeto cirillico modificato, al posto di quello latino.\nDopo il crollo dell'Unione Sovietica la scrittura araba in Tagikistan ha trovato nuovamente sempre maggior applicazione. I progetti presi nel frattempo in considerazione all'inizio degli anni novanta per la sostituzione della scrittura cirillica con quella arabo-persiana non si sono tuttavia realizzati, anche se quest'ultima viene molto pi\u00f9 utilizzata di quella cirillica. La scrittura arabo-persiana viene vista come parte del proprio patrimonio culturale e mezzo di conoscenza delle tradizioni culturali, mentre nella lingua amministrativa e nella lingua comune viene ampiamente utilizzato l'alfabeto cirillico."}
{"id": "272111", "revid": "767487", "url": "https://it.wikipedia.org/wiki?curid=272111", "title": "Roma (film 1972)", "text": "Roma \u00e8 un film del 1972 diretto da Federico Fellini, presentato fuori concorso al 25\u00ba Festival di Cannes.\nTrama.\nIl film \u00e8 un ritratto brioso e visionario di Roma, attraverso i ricordi di un giovane provinciale che arriva alla stazione Termini poco prima della seconda guerra mondiale. Roma come realt\u00e0 composita, inesauribile e contraddittoria, qui rappresentata mediante una serie di quadri e personaggi eterogenei, dal defil\u00e9 di abiti ecclesiastici alla ricostruzione delle case chiuse, dagli scontri con la polizia all'ingorgo notturno sul Grande Raccordo Anulare; mentre lo stile passa dal lirismo alla satira, dalla nostalgia alla truculenza senza soluzione di continuit\u00e0.\nTra le diverse parti non vi \u00e8 alcun legame, si va da un soggetto all'altro senza transizione.\nUn'attenta visione della citt\u00e0 vista da Fellini che ci fa viaggiare in luoghi impensabili come il piccolo teatro dove si svolge uno spettacolo di cabaret.\nCast.\nLa pellicola vede presenti nel ruolo di loro stessi gli attori John Francis Lane, Anna Magnani, Marcello Mastroianni, Alberto Sordi e lo scrittore Gore Vidal. Gli interventi di Mastroianni e Sordi verranno in seguito eliminati, mentre per la Magnani questo film rappresenta la sua ultima apparizione cinematografica.\nColonna sonora.\nLa colonna sonora del film, composta da Nino Rota e diretta da Carlo Savina, venne originariamente commercializzata solo negli Stati Uniti su un 33 giri United Artists (UA-LA052-F), in cui il nome di Savina venne erroneamente cambiato in Savino e col sottotitolo \"The Fall of Roman Empire 1931\u20131972\".\nSoggetto e sceneggiatura.\nLo stabile di Via Albalonga fu interamente riprodotto nel Teatro 5 di Cinecitt\u00e0. Il film, come tante opere di Fellini, \u00e8 intriso di ricordi autobiografici. In un'intervista rilasciata durante la lavorazione, il regista dichiar\u00f2: \u00abIn un pomeriggio di ottobre del 1938 arrivai alla stazione, salii su una carrozzella e andai in Via Albalonga, rione San Giovanni. La prima cosa che mi capit\u00f2, scendendo dalla carrozzella davanti al numero 13 in cerca dell\u2019affittacamere, fu di prendere uno sputo in testa da tre ragazzini che non si sono neppure ritirati dalla finestra. Fu la scoperta del romano, l\u2019antico suddito papalino che vive in una citt\u00e0 improbabile cresciutagli attorno a tradimento, uno che non si fida di dire la verit\u00e0 perch\u00e9 \u201cnon si sa mai\u201d, pauroso per timori atavici, un uomo dalle prospettive molto ravvicinate, attorniato da storia e monumenti ma rapportato soltanto alle consuetudini quotidiane e alla trib\u00f9 familiare: mamma, sorelle, nonni, nipoti, zia.\u00bb\nVersioni alternative.\nIl film venne presentato in prima nazionale al cinema \"Barberini\" di Roma il 18 marzo 1972, con una durata di circa 130 minuti.\nIl 15 maggio 1972 ebbe la sua vetrina internazionale al Festival di Cannes.\nPer la presentazione sul mercato estero Fellini, in collaborazione con il produttore del film e con Bernardino Zapponi, decise di alleggerire il film riducendolo a circa 115 minuti. I tagli, decisi in autonomia e senza interventi da parte della censura cinematografica che aveva gi\u00e0 dato il nulla osta al film, con un divieto ai minori di 14 anni, riguardarono alcune sezioni della pellicola, mentre altre vennero lasciate indenni.\nLe sezioni del film con modifiche sono le seguenti:\nInterpreti non accreditati.\nNumerose le presenze non accreditate nel film, tra comparse e caratteristi.\nI pi\u00f9 noti sono Francesco Di Giacomo, Anna Magnani e gli sconosciuti all'epoca Eleonora Giorgi e Renato Zero."}
{"id": "272112", "revid": "2225", "url": "https://it.wikipedia.org/wiki?curid=272112", "title": "Shavo Odadjoian", "text": ""}
{"id": "272113", "revid": "452950", "url": "https://it.wikipedia.org/wiki?curid=272113", "title": "Ira Gershwin", "text": "Biografia.\nFratello del compositore George Gershwin, con cui ha scritto molte opere, alcune delle quali sono diventate un chiaro emblema della musica statunitense del XX secolo. Il culmine delle loro creazioni \u00e8 l'opera lirica \"Porgy and Bess\", per la quale Ira scrisse i testi dei canti e George compose la musica.\nHa continuato a comporre anche dopo la morte del fratello, insieme a compositori del calibro di Harold Arlen, Jerome Kern e Kurt Weill. Le canzoni dei fratelli Gershwin fanno parte del repertorio standard delle grandi stelle della musica, tra cui: Billie Holiday, Billy Eckstine, Sarah Vaughan, Ella Fitzgerald, Frank Sinatra e Barbra Streisand.\nEra anche il padrino della cantante Liza Minnelli."}
{"id": "272115", "revid": "31465", "url": "https://it.wikipedia.org/wiki?curid=272115", "title": "Fonte Vetica", "text": ""}
{"id": "272130", "revid": "124758577", "url": "https://it.wikipedia.org/wiki?curid=272130", "title": "Dialetto ferrarese", "text": "Il ferrarese (nome nativo \"dial\u00e8t frar\u00e9s\" ) \u00e8 un dialetto di tipo gallo-italico della lingua emiliana parlato in buona parte della provincia di Ferrara, nella Transpadana ferrarese in provincia di Rovigo, nel comune di Sermide e Felonica in provincia di Mantova, e dai discendenti ferraresi a Fertilia, frazione di Alghero. \u00c8 abbastanza simile ad altri dialetti dell'emiliano sia nel lessico che nella forma.\nGeografia.\nIl dialetto ferrarese \u00e8 parlato nei seguenti comuni:\nProvincia di Ferrara: Ferrara, Portomaggiore, Masi Torello, Voghiera, Riva del Po, Jolanda di Savoia, Formignana, Tresigallo, Copparo, Ostellato, Fiscaglia, Codigoro. In parte: Comacchio, Lagosanto, Mesola, Poggio Renatico, Terre del Reno, Argenta.\nProvincia di Rovigo: Ariano nel Polesine, Corbola, Crespino, Papozze, Stienta, Canaro, Occhiobello, Ceneselli, Melara, Bergantino, Calto, Salara, Ficarolo, Gaiba, Castelmassa, Castelnovo Bariano. In parte: Trecenta, Villanova Marchesana, Fiesso Umbertiano.\nProvincia di Mantova: parte di Felonica (frazione di Quatrelle) ed in transizione col dialetto basso mantovano nei comuni di Sermide e Felonica.\nProvincia di Sassari: quartieri ferraresi di Fertilia, frazione di Alghero.\nNello specifico il dialetto ferrarese \u00e8 suddiviso in aree abbastanza specifiche che mostrano le caratteristiche di questo dialetto nelle sue varie forme:\nFerrarese cittadino: dentro la cinta muraria di Ferrara, parlato ormai quasi solo dalla popolazione superiore ai 50 anni.\nFerrarese centrale o arioso: tutto il restante territorio del comune di Ferrara, Portomaggiore, Masi Torello, Voghiera, Berra, Ro, Jolanda di Savoia, Formignana, Tresigallo, Copparo, Ostellato, la parte migliarese e migliarinese del comune di Fiscaglia, parti sparse sul Nord del territorio argentano e Occhiobello in provincia di Rovigo. Questo gruppo ha dominato le nuove generazioni anche di Ferrara citt\u00e0 creando pressoch\u00e9 un unico gruppo.\nFerrarese occidentale: maggior parte del comune di Bondeno, tutto il territorio di Vigarano Mainarda, comune di Sermide e Felonica in una variante locale e parte di Terre del Reno e di Poggio Renatico dove nei rispettivi capoluoghi influenza il bolognese locale. Questa componente \u00e8 quella che influenza i dialetti delle province limitrofe, in particolare Felonica e Sermide in provincia di Mantova dove si parla un basso mantovano dai forti influssi ferraresi e Finale Emilia in provincia di Modena dove si parla il dialetto mirandolese ibridato col ferrarese. Questo gruppo influenza i territori settentrionali del Comune di Argenta e l'argentano vero e proprio un dialetto di crocevia molto particolare di radice bolognese con forti influenze ferraresi e romagnole.\nFerrarese orientale: La maggior parte del territorio di Codigoro, la parte massese del territorio di Fiscaglia, San Giovanni a Ostellato e Vaccolino tra Lagosanto e Comacchio dove il ferrarese si fonde con il comacchiese a San Giuseppe, Porto Garibaldi e a Volania. Nelle frazioni laghesi di Marozzo e Boschetto si ibrida solo col laghese. Il ferrarese orientale inoltre si fonde anche con il transpadano del Polesine, a Mesola e nel codigorese (a Volano e a Mezzogoro).\nFerrarese transpadano (ibridato col polesano): tutti i comuni della Transpadana ferrarese (a parte Occhiobello) in provincia di Rovigo e in provincia di Ferrara il territorio di Goro.\nStrumenti di consultazione.\nR. Baiolini, F. Guidetti, \"Saggio di grammatica comparata del dialetto ferrarese\", Edizioni Cartografica, Ferrara 2005; B. Biolcati, \"L\u00e8zar e scr\u00ecvar. Grammatica del dialetto ferrarese\", Casa Editrice Alba, Ferrara 1980; Aa.Vv., \"Vocabolario del dialetto ferrarese\", Edizioni Cartografica, Ferrara 2004; C. Azzi, \"Vocabolario domestico Ferrarese-Italiano\", copia anastatica dell'edizione del 1857, 2G Editrice, Ferrara 2005.\nCaratteristiche.\nAlcune caratteristiche comuni di questi dialetti sono la posizione della negazione all'interno della frase, che occupa l'ultimo posto in caso negazione del verbo (\"a n'agh ved brisa\" = \"non ci vedo\"), oppure che precede il sostantivo (\"an gh\u00e8 brisa pan\" = \"non c'\u00e8 pane\"), (\"al n'\u00e8 brisa un gran quel = \"non \u00e8 niente di buono, niente di eccezionale\"). Le differenze di pronuncia, tra Mirabello e Jolanda di Savoia per esempio, sono nell'ambito della provincia amministrativa stessa e formano il gruppo dell'emiliano nord-orientale. Pi\u00f9 marcata differenza sussiste con i dialetti di Bondeno, Argenta e Copparo classificati come dialetti a s\u00e9, o con l'area di influenza bolognese di Cento, Poggio Renatico e delle frazioni occidentali del comune di Argenta.\nIl dialetto di Comacchio ha peculiarit\u00e0 originali per cui viene riconosciuto dai linguisti come un dialetto a s\u00e9 stante.\nIl dialetto della Transpadana ferrarese \u00e8 molto simile al ferrarese standard soprattutto nei paesi contigui alla citt\u00e0 di Ferrara, come Occhiobello e Stienta.\nAllontanandosi dalla citt\u00e0 il dialetto acquista caratterizzazioni particolari che portano nella parte pi\u00f9 occidentale della Transpadana ferrarese, nei paesi di Bergantino e Melara, a compenetrazioni con il dialetto mantovano.\nSubendo numerose influenze dal dialetto modenese e mantovano \u00e8 apprezzabile un'ulteriore variazione nelle frazioni di Pilastri e Gavello dove la \"z\" \u00e8 addolcita con la \"s\" e l'accento si arrotonda verso un emiliano di ceppo pi\u00f9 centrale. Nei comuni mantovani di Sermide e Felonica, il ferrarese occidentale influenza la parlata locale, che si discosta dal basso mantovano per la perdita dei suoi caratteristici suoni chiusi (\u00d6 e \u00dc), risultando cos\u00ec molto pi\u00f9 vicina al dialetto di Bondeno di cui rappresenta una variante\nLa parola pi\u00f9 celebre e comune di questo dialetto \u00e8 \"maial\", che non \u00e8 il termine con cui si identifica il maiale, detto busgat, ma che deriva dall\u2019espressione \u201cmai al mondo\u201d e che viene usato come rafforzativo rispetto ad un'affermazione o come esclamazione a s\u00e9 stante, ad esempio: \"maial sle bell!\" (URCA! \u00e8 bellissimo!). Nel dialetto centese, di matrice bolognese settentrionale, viene usato pariteticamente il termine \"Sculas\u00f2n\" o \"Scurneri\". Probabilmente si tratta dell'eufemistica elisione di una bestemmia oppure pi\u00f9 semplicemente della frase \"mai al mondo!\", che nell'uso corrente ha perso ogni connotazione blasfema (analogamente al \"\"s\u00f3cc\u2019mel\" bolognese, che viene usato comunemente senza riferimenti all'originaria esortazione scurrile alla pratica della fellatio).\nAltro intercalare \u00e8 frequentemente usato \u00e8 \"\u00f3i!\" (o chiusa) traducibile con \u201cgi\u00e0\u201d, \u201cvero\u201d, o un \u201cs\u00ec\u201d di assenso all\u2019affermazione fatta. Usata pi\u00f9 frequentemente da anteporre a una frase ad esempio per rafforzare la giustificazione (non sempre una scusante) di un comportamento: \"oi! am son scurd\u00e0!\"\" (mi sono dimenticato) o come conferma a un'affermazione altrui: \u201c\"sat ch'a ti\u00e8 bell? Oi!\"\u201d (sai che sei bello? ... certamente/sicuramente/ovviamente!)\nTra le peculiarit\u00e0 della parlata ferrarese, come del bolognese e della lingua romagnola, vi \u00e8 la particolare pronuncia della consonante \"Z\" che non trova riscontro nella forma aspra e dolce italiana pronunciata ponendo la lingua in corrispondenza dei denti. Trova una corrispondenza abbastanza simile nel \"TH\" inglese esempio: \"s\u00e9nza\" trova una pronuncia simile a \"s\u00e9nTHa\" con la precisazione che la lingua \u00e8 situata dietro i denti inferiori invece che dietro o sotto quelli superiori.\nAltra caratteristica particolare ed unica del ferrarese \u00e8 la pronuncia della L la quale viene pronunciata come leggermente uvularizzata, specialmente dopo le vocali.\nIl dialetto di Argenta (Argentano), parlato nell'omonima cittadina e nelle frazioni limitrofe, presenta differenze fonetiche e lessicali tali da inserirlo nel gruppo dei dialetti dell'emiliano sud-orientale come variante del bolognese e dialetto di transizione fra il ferrarese e l'imolese, quest\u2019ultimo gi\u00e0 appartenente alla lingua romagnola.\nGrafia.\nCome la maggior parte dei dialetti il ferrarese non ha una grafia ufficiale anche se ormai per scrivere sono due le grafie maggiormente adottate. La prima, adoperata dal cenacolo dialettale Tr\u00e9b dal Trid\u00e8l, costituisce nell'alfabeto latino modificato tramite il moderno uso di opportuni segni diacritici. La seconda, nota come Scritura Frar\u00e9sa, prosegue invece le forme medievali locali evitando i diacritici. \nIn questa pagina sono usate entrambe le grafie.\nAlfabeto.\nGrafia Tr\u00e9b dal Trid\u00e8l:\nA B C \u0106 D E F G \u01f4 H I J L M N \u0143 O P Q R S \u015a T U V Z \u0179 pi\u00f9 le vocali accentate e \u0141 e \u00d1\nScritura Frar\u00e9sa:\nA B C D E F G H I J L M N Nh O P Q R S T U V Z \u00c7 pi\u00f9 le vocali accentate.\nEsempi.\nGrammatica.\nLe coniugazioni dei verbi essere e avere, delle coniugazioni in \u00e0r (ad esempio magn\u00e0r), \u00e8r, ar (ad esempio l\u00e8zar), ir, dei verbi irregolari, anomali e sovrabbondanti sono riportate integralmente nella grammatica di Romano Baiolini e Floriana Guidetti (\"Saggio di grammatica\"..., pp. 122-158); per la forma negativa vedi Beniamino Biolcati (\"L\u00e8zar e scr\u00ecvar\"..., pagg. 142-144)\nL'Argentano - l'Arzant\u00e0n.\nDialetto di transizione che raccoglie sensibili influenze dai dialetti limitrofi (ferrarese, bolognese e romagnolo) e presenta peculiarit\u00e0 uniche, l'Argentano -Arzant\u00e0n- caratterizza la parlata di una cittadina che ha vissuto il corso dei secoli in sostanziale isolamento geografico, circondata da vaste zone umide, e politicamente amministrata nel corso dell'alto medioevo dall'arcivescovo di Ravenna, durante il rinascimento assoggettata agli Estensi, in seguito ritornata allo Stato della Chiesa, e nel corso dell'XIX secolo definitivamente assegnata a Ferrara. A testimonianza della territorialit\u00e0 comunque originariamente romagnola rimane la dipendenza di Argenta dall'arcidiocesi di Ravenna, senza soluzione di continuit\u00e0 dal periodo bizantino e testimoniata dalla Pieve di San Giorgio, il monumento pi\u00f9 antico della provincia di Ferrara, datato 540 d.C. circa, e commissionato dall'arcivescovo di Ravenna, Agnello. Data la vastit\u00e0 che copre il comune di Argenta da est a ovest, questo dialetto viene parlato per la precisione ad Argenta e nelle frazioni di San Biagio, Boccaleone, Campotto, Bando e La Fiorana, nelle frazioni occidentali viene parlato un locale bolognese, mentre nelle frazioni orientali il romagnolo.\nDisputa sul gallo italico.\nGli studiosi si sono storicamente divisi in due opinioni contrastanti sull\u2019origine del dialetto ferrarese, supportano l\u2019idea che si tratti di una lingua gallo-italica a causa delle notevoli e numerose somiglianze con le lingue di quel ramo; sostengo invece che il ferrarese sia in realt\u00e0 una lingua a causa della mancanza di suoni tipici di ramo gallo-italico e la mancanza di insediamenti gallici nella zona del ferrarese.\nSappiamo comunque che gli insediamenti gallici furono comprovati da diverse descrizioni da parte di storici Romani sulla presenza della trib\u00f9 dei Lingoni o Lingones nella zona del Ferrarese che si estendeva sino a Spina. \nAlcuni di loro migrarono attorno alle Alpi, stanziandosi nella Gallia Cisalpina (l'odierna Italia settentrionale), alla foce del Po nella zona del Ferrarese attorno al 400 a.C.\nI rinvenimenti archeologici riferibili a questa trib\u00f9 sono molto scarsi e concentrati nella necropoli dell'antica citt\u00e0 di Spina, emporio commerciale etrusco, sorto alla foce di un ramo del fiume Po, dove sono stati trovati alcuni reperti tipicamente celtici, databili alla fase finale della frequentazione della citt\u00e0 (III secolo a.C.), proprio quando la pressione celtica nella Valle Padana era pi\u00f9 forte, dando adito all'ipotesi di una vera e propria commistione tra Etruschi e genti celtiche.\nSono soprattutto le fonti antiche che lasciano delle testimonianze dei Lingoni.\nStrabone (ca 58 a.C. - 25 d.C.) geografo greco che ha vissuto molti anni a Roma, descrive le Gallie nel volume IV della sua opera De Geografia e cos\u00ec parla delle terre di origine dei Lingoni.\n\u00abPresso i Sequani si eleva il Monte Giura, che costituisce la frontiera tra loro gli Elvezi. Dopo gli Elvezi e i Sequani vengono ad ovest gli Edui e i Lingoni, poi i Mediomatrici , i Leuci e un cantone dei Lingoni.\u00bb\nTito Livio (59 a.C. - 17 d.C.) nella sua opera monumentale Ab Urbe condita, cos\u00ec ci descrive la calata dei Galli nella Cispadana.\n\u00abPoi ancora, i Boi e i Lingoni, passando attraverso le Alpi Pennine, quando gi\u00e0 il territorio fra il Po e le Alpi era tutto occupato, varcano il Po con zattere e cacciano via dalla regione non solo gli Etruschi ma anche gli Umbri, rimanendo tuttavia al di l\u00e0 degli Appennini. E finalmente i Senoni, ultimi immigrati, occupano il territorio dal fiume Utente fino all'Esino.\u00bb\nLo storico greco Polibio (ca 203 a.C. - 120 a.C.) nei primi due libri della sua opera Storie, ci narra quanto accadde nel Mediterraneo, dal Sacco di Roma (390 a.C.) fino alla Prima guerra punica (264-241 a.C.), ci scrive dei Celti citando anche dei Lingoni.\n\u00ab\u2026(le terre) che sono situate nei dintorni delle foci del Po furono abitate da i Laevi e dai Lebeci, e dopo di loro dagli Insubri, il pi\u00f9 grande di questi popoli; e a valle lungo il fiume, vivevano i Cenomani. Le contrade prossime ad Adria erano occupate da un'altra popolazione antichissima, i Veneti\u2026 che poco differiscono dai Celti per gli usi e i costumi ma parlano un'altra lingua\u2026 Al di l\u00e0 del Po si sono fissati per primi gli Anari, poi i Boi, in direzione dell'Adriatico i Lingoni, infine, vicino al mare, i Senoni.\u00bb"}
{"id": "272133", "revid": "614400", "url": "https://it.wikipedia.org/wiki?curid=272133", "title": "Joseph P. Allen", "text": "Dati biografici ed educazione.\nI suoi genitori, Mr. e Mrs. Joseph P. Allen III, risiedevano a Frankfort in Indiana. Il giovane Allen frequent\u00f2 la Mills School ed in seguito la High School di Crawfordsville in Indiana. Fece il suo bachelor in matematica e fisica presso l'Universit\u00e0 di DePauw nel 1959, seguito dal \"master\" nel 1961 e nel 1965 dalla laurea in fisica che negli Stati Uniti viene conferita come laurea di filosofia. Entrambi i titoli vennero conseguiti presso l'Universit\u00e0 Yale.\nAllen \u00e8 sposato con Bonnie Jo Darling, nativa di Elkhart in Indiana. La suocera di Allen, Mrs. W. C. Darling, risiede a tutt'oggi ad Elkhart. Allen \u00e8 padre di due figli: David Christopher, nato a settembre del 1968 ed Elizabeth Darling, nata a maggio del 1972. Spende il suo tempo libero dedicandosi alla pallamano americana, al gioco dello squash, al volo, alla vela, allo sci alpino, all'ascolto di musica e alla fotografia.\nAllen \u00e8 pluridecorato di onorificenze nel campo militare e civile e membro di influenti associazioni statunitensi.\nEsperienze.\nAllen entr\u00f2 nel mondo del lavoro quale ricercatore esterno del \"Brookhaven National Laboratory\", dove collabor\u00f2 dal 1963 a tutto il 1967. Durante questo periodo, per la precisione dal 1965 al 1967, pass\u00f2 quale fisico effettivo al laboratorio per strutture nucleari (Nuclear Structure Laboratory) dell'Universit\u00e0 di Yale, continuando comunque a collaborare con il predetto laboratorio dall'esterno. Prima di essere scelto quale astronauta prest\u00f2 servizio presso il laboratorio di ricerca fisico e nucleare (Nuclear Physics Laboratory) dell'Universit\u00e0 di Washington.\nAllen venne scelto dalla NASA ad agosto del 1967 quale scienziato-astronauta. Svolse il suo addestramento da pilota presso la \"Vance Air Force Base\" in Oklahoma. Fece parte dell'equipaggio di supporto per la missione dell'Apollo 15 nel ruolo di scienziato di missione, assumendo in tale funzione fra l'altro il ruolo di Capcom. In tale incarico collabor\u00f2 pure alla missione dell'Apollo 17. Inoltre fece parte dello staff di consulenza per la scienza e tecnologia cio\u00e8 un apposito organo di consulenza per la politica economica internazionale del Presidente degli Stati Uniti.\nDall'agosto 1975 al 1978, Allen fu assistente amministratore per affari legali della NASA al quartier generale di Washington, D.C. Ritornato al Johnson Space Center nel 1978, nel ruolo di scienziato-astronauta anziano, Allen venne assegnato al gruppo incaricato per lo sviluppo delle operazioni di missione da eseguire durante i successivi progetti. Fece parte dell'equipaggio di supporto per il primo volo di collaudo in orbita del programma Space Shuttle assumendo il ruolo di Capcom durante tutta la durata della missione stessa. In aggiunta, dal 1980 al 1981, collabor\u00f2 nel ruolo di assistente tecnico del direttore delle operazioni di volo Gene Kranz.\nAllen partecip\u00f2 alla missione dello Space Shuttle Columbia STS-5, nel ruolo di specialista della missione. Si tratt\u00f2 della prima missione con il sistema di trasporto di carico di bordo completamente funzionante che venne lanciata dal Kennedy Space Center in Florida l'11 novembre 1982. Dell'equipaggio fecero inoltre parte il comandante Vance Brand, il pilota Robert Overmyer ed il secondo specialista della missione, il dott. William B. Lenoir. STS-5, la prima missione nello spazio equipaggiata con quattro astronauti, fu la dimostrazione indiscutibile della piena funzionalit\u00e0 dello Shuttle riuscendo ad estrarre dalla baia di trasporto dell'orbiter ed a posizionare i primi due satelliti artificiali per comunicazione commerciale. La missione segn\u00f2 il primo uso del Payload Assist Module (PAM-D) - cio\u00e8 l'apposito braccio per spostare i carichi di bordo, ed il relativo sistema nuovo di estrazione. Durante tutta la missione vennero eseguiti numerosi test di volo per dimostrare e documentare l'affidabilit\u00e0 dello Shuttle durante la fase di lancio, di volo in orbita, di rientro in atmosfera e di atterraggio. STS-5 fu l'ultimo volo che caric\u00f2 la \"Development Flight Instrumentation (DFI)\", cio\u00e8 un pacchetto di strumenti che assisteva il collaudo di volo. Durante la missione vennero inoltre eseguiti diversi esperimenti. Il 16 novembre l'equipaggio del STS-5 concluse il volo con successo dopo cinque giorni nello spazio con un atterraggio perfetto attraverso fittissime nubi portando a terra il veicolo spaziale sulla pista numero 22 dell'Edwards Air Force Base in California. La missione, che ebbe una durata totale di 122 ore, comp\u00ec 81 orbite terrestri.\nAllen venne nuovamente nominato come specialista della missione per il volo del STS-51-A, lanciato dal Kennedy Space Center l'8 novembre 1984. L'equipaggio di questa missione era inoltre formato dal comandante Frederick (Rick) Hauck, dal pilota David M. Walker e dagli specialisti di missione la dottoressa Anna L. Fisher e Dale Gardner. Si tratt\u00f2 del secondo volo della Discovery. Durante la missione vennero posizionati due satelliti artificiali: l'Anik D-2 (Telesat H) canadese ed il Hughes' LEASAT-1 (Syncom IV-1). Venne inoltre eseguito un esperimento per la societ\u00e0 \"3M Company\", la societ\u00e0 conosciuta su tutto il mondo per la produzione di scritte pubblicitarie. Durante il primo tentativo di un'azione di salvataggio della storia eseguito durante questa missione, l'equipaggio fu in grado di recuperare i satelliti per comunicazione \"Palapa B-2\" e \"Westar VI\" per portarli a terra dove poterono essere riparati. La missione STS 51-A, che ebbe una durata totale di 192 ore, comp\u00ec 127 orbite terrestri prima di atterrare il 16 novembre 1984 presso il Kennedy Space Center in Florida. Con la conclusione di questa missione, il dott. Allen ha raggiunto un totale di 314 ore di volo nello spazio.\nIn totale Allen ha raggiunto 3.000 ore di volo su aerei jet.\nSino al suo ritiro nel 2004 Allen \u00e8 stato presidente della \"Space Industries\" di Houston in Texas."}
{"id": "272134", "revid": "39224", "url": "https://it.wikipedia.org/wiki?curid=272134", "title": "Formula Tre", "text": ""}
{"id": "272140", "revid": "2056951", "url": "https://it.wikipedia.org/wiki?curid=272140", "title": "Pezeteri", "text": "I Pezeteri (\"Pezheta\u00ecroi\", ossia \"I compagni a piedi\" della falange) erano una specialit\u00e0 militare facente parte della falange macedone.\nI pezeteri erano le unit\u00e0 di fanteria pesante armate con la \"sarissa\", la picca macedone lunga oltre 5 metri (pi\u00f9 di 12 cubiti secondo Teofrasto, all'inizio, per poi crescere successivamente fino a superare i 16 cubiti di lunghezza). Costituivano il cuore della falange, nel centro dello schieramento dell'esercito macedone.\nEquipaggiamento.\nOltre alla lunga \"sarissa\", i pezeteri erano armati di spada e pugnale. Vestivano un'armatura di metallo, schinieri, e portavano un elmo dalle linee simili al berretto frigio, appuntito (v. elmo frigio). Elemento caratteristico nella panoplia dei pezeteri era il loro scudo, assicurato con una cinghia alla spalla ed al braccio sinistro per lasciare le due mani libere di impugnare la pesante \"sarissa\", molto diverso dal massiccio \"hoplon\" tradizionalmente portato dagli opliti della fanteria pesante greca.\nSchieramento.\nLe prime 5 file di pezeteri durante lo scontro tenevano le lance abbassate orizzontalmente, formando una barriera impenetrabile agli attacchi nemici e destinata a spezzarne lo slancio. Nel contempo le sarisse delle file retrostanti, opportunamente rialzate, servivano a rendere inefficaci le frecce ed i giavellotti lanciati dalla schiera nemica.\nPunto debole dello schieramento dei pezeteri era il fianco destro, una caratteristica questa comune a tutte le falangi, non solo a quella macedone, ma enfatizzata dall'impaccio provocato ai soldati dalle pesanti \"sarisse\". Per ovviare a questo tallone di Achille, Filippo II di Macedonia affianc\u00f2 ai pezeteri un apposito corpo di soldati d'\u00e9lite, gli hypaspistai (\u1f51\u03c0\u03b1\u03c3\u03c0\u03b9\u03c3\u03c4\u03b1\u1f76 \u03c4\u1ff6\u03bd \u1f11\u03c4\u03b1\u03af\u03c1\u03c9\u03bd, \"hupaspista\u00ec t\u1ed7n heta\u00edr\u00f4n\" o \"portatori di scudi dei compagni\"), sorta di miscuglio tra il vecchio oplita pesantemente corazzato e il fante ificrateo armato di picca particolarmente lunga (anche se non lunga quanto la \"sarissa\").\nBattaglioni.\nStando alle fonti antiche (Arriano soprattutto), pare che i pezeteri, come la cavalleria pesante degli \"hetairoi\", fossero reclutati su base regionale. Conosciamo quindi l'esistenza di battaglioni di pezeteri provenienti dall'Orestide/Lincestide, dall'Elimea e dalla Tinfea. Nel 334 a.C., il figlio di Filippo II, Alessandro Magno, port\u00f2 in Asia sei battaglioni di pezeteri. Quando l'esercito di Alessandro, distrutto l'Impero persiano, si port\u00f2 in India (327 a.C.), il numero di battaglioni era salito a sette.\nRiportiamo di seguito lo schieramento dei battaglioni di pezeteri, con relativi comandanti, da destra a sinistra, nelle principali battaglie di Alessandro Magno:"}
{"id": "272141", "revid": "5296", "url": "https://it.wikipedia.org/wiki?curid=272141", "title": "Poliomielite anteriore", "text": ""}
{"id": "272143", "revid": "5296", "url": "https://it.wikipedia.org/wiki?curid=272143", "title": "Poliomielite anteriore acuta", "text": ""}
{"id": "272144", "revid": "767487", "url": "https://it.wikipedia.org/wiki?curid=272144", "title": "Quo vadis (film 1951)", "text": "Quo vadis \u00e8 un film colossal del 1951, diretto da Mervyn LeRoy.\nRifacimento della primitiva edizione di Enrico Guazzoni, maestro del cinema muto, \u00e8 un adattamento di S. N. Behrman, Sonya Levien e John Lee Mahin del romanzo storico omonimo di Henryk Sienkiewicz, vincitore del premio Nobel per la letteratura nel 1905.\nFilm col maggiore incasso nell'anno 1951, la pellicola ottenne 8 nomination agli Oscar del 1952, senza riuscire a vincere alcun premio; tuttora detiene il record per il maggior numero di costumi usati in un film, circa 32 000. Peter Ustinov vinse il Golden Globe per il miglior attore non protagonista per il suo ruolo.\nRetroscena.\nIl titolo, in latino, significa \"\"Dove vai?\", e si riferisce all'incontro tra san Pietro e Ges\u00f9 Cristo sulla via Appia. Secondo gli Atti di Pietro, Pietro, in fuga dalle persecuzioni di Nerone ebbe una visione di Cristo, al quale chiese: \"Domine, quo vadis?\" (\"Signore, dove vai?\"\"). Ges\u00f9 rispose a lui, \"Eo Romam, iterum crucifigi\" (\"Vado a Roma, per essere crocifisso una seconda volta\"). Pietro cap\u00ec che questo significava che lui stesso doveva tornare a Roma e non sottrarsi alla sua sorte, che era quella di morire come il suo maestro. Pietro, infatti, torn\u00f2 a Roma e mor\u00ec crocifisso, ai piedi del Colle Vaticano, dove oggi si trova la Basilica di San Pietro.\nTrama.\nL'azione si svolge a Roma tra l'estate del 64 e il 68, durante il regno di Nerone. Il tema \u00e8 il conflitto tra il cristianesimo e la corruzione nel governo dell'Impero Romano, in particolare nell'ultimo periodo della dinastia giulio-claudia. I personaggi e gli eventi sono rappresentati da una miscela di figure e situazioni storiche reali e inventate.\nIl film racconta la storia del comandante militare romano della XIV Legione, il console Marco Vinicio. Sulla strada del ritorno a Roma, dopo 3 anni di vittoriose campagne militari contro i Britanni e i Galli, egli riceve da un pretoriano l'ingiunzione imperiale di non entrare nella capitale: furioso, si reca personalmente a Palazzo chiedendo udienza all'Imperatore, mentre Nerone interloquisce con Seneca e Petronio, zio di Marco.\nMarco Vinicio viene ospitato dal console Aulo Plauzio nella sua casa: qui conosce e si innamora della figlia adottiva, Licia, una cristiana che resiste alle sue offerte, opponendogli i dettami del nuovo culto del quale rimane incuriosito. La loro travagliata storia d'amore \u00e8 raccontata nei confronti del pi\u00f9 ampio contesto storico del primo cristianesimo e la persecuzione operata da parte del paranoico Nerone. Anche se cresciuta fin da bambina come romana perch\u00e9 era la figlia adottata di un generale in pensione - Licia fa di nome Callina, figlia del re dei Lici - \u00e8 tecnicamente un ostaggio di Roma. Marco persuade Nerone a darla a lui per i suoi meriti militari. Licia si risente per questo, ma l'amore per Marco prevale.\nNel frattempo, le atrocit\u00e0 di Nerone diventano sempre pi\u00f9 scandalose ed i suoi atti pi\u00f9 folli. Quando l'imperatore fa bruciare Roma, impaurito dalla collera dei cittadini romani, accusa i cristiani. Marco corre a salvare Licia e la famiglia di lei. Nerone li cattura insieme a tutti i cristiani, e li condanna ad essere uccisi nell'arena. Anche Marco \u00e8 arrestato per aver tentato di salvare Licia. In carcere, Pietro, arrestato anche lui, unisce in matrimonio i due giovani; infine, Pietro \u00e8 crocifisso a testa in gi\u00f9, dietro sua richiesta (\"Morire come Nostro Signore \u00e8 pi\u00f9 di quanto io meriti\").\nPoppea, la moglie di Nerone che brama l'amore di Marco, elabora una diabolica vendetta per il suo rifiuto. Licia \u00e8 legata ad un palo di legno nell'arena. Viene fatto entrare nell'anfiteatro un toro selvaggio, ed Ursus, l'enorme guardia del corpo di Licia, deve cercare di difenderla dall'animale a mani nude. Marco \u00e8 legato al palco degli spettatori e costretto a guardare l'orrendo spettacolo coi suoi carcerieri, assisi in tribuna per godere dello spettacolo. Quando la situazione sembra senza speranza, Marco implora l'intervento divino: \u00abCristo, dagli forza!\u00bb. L'auspicio si avvera: con forza sovrumana Ursus riesce a spezzare il collo del toro. La folla, enormemente impressionata dal coraggio di Ursus, esorta Nerone a risparmiare lui e Licia; ma l'imperatore, sdegnato dall'inatteso esito, contraria la folla mostrando il pollice verso, ossia rifiutando la grazia. In quel momento Marco spezza le corde che lo tenevano legato, balza nell'arena, libera Licia con l'aiuto delle sue truppe fedeli, rivela al pubblico il proprio nome e annuncia che il generale Galba in quel momento \u00e8 in marcia su Roma, intenzionato a rovesciare il principato di Nerone.\nLa folla, fermamente convintasi che sia Nerone, e non i cristiani, il responsabile dell'incendio di Roma, si rivolta. Nerone fugge a Palazzo, dove strangola Poppea, incolpandola di averlo mal consigliato. Atte, la donna cristiana che in passato aveva amato Nerone senza esserne ricambiata - anzi, venne da lui bandita da Roma - \u00e8 tornata a palazzo per implorarlo di suicidarsi prima che la folla espugni il Palazzo giungendo fino alle sue stanze: poich\u00e9 egli ha vissuto come un mostro, ora dovrebbe morire come un imperatore. Nerone non \u00e8 in grado di farlo lui stesso, cos\u00ec Atte lo aiuta a piantare il pugnale sul petto.\nMarco e Licia ora sono liberi e trovano la felicit\u00e0.\nProduzione.\nNel film, distribuito dalla Metro-Goldwyn-Mayer e girato prevalentemente a Roma, recitano attori di fama internazionale come Robert Taylor, Deborah Kerr, Leo Genn e Peter Ustinov."}
{"id": "272146", "revid": "712828", "url": "https://it.wikipedia.org/wiki?curid=272146", "title": "Sala Comune Grifondoro", "text": ""}
{"id": "272147", "revid": "228587", "url": "https://it.wikipedia.org/wiki?curid=272147", "title": "Nyc", "text": ""}
{"id": "272149", "revid": "30610", "url": "https://it.wikipedia.org/wiki?curid=272149", "title": "Russell Gunn", "text": "Giovane trombettista di St.Louis scoperto nel 1993 da Oliver Lake, dieci album all'attivo (l'ultimo, Ethnomusicology Vol.4), propone un jazz fortemente contaminato con gli aspetti pi\u00f9 street ed elettronici della cultura musicale contemporanea; da anni, oltre alle figure canoniche del genere, si avvale della collaborazione di un dj (Dj Armstrong)."}
{"id": "272150", "revid": "76963", "url": "https://it.wikipedia.org/wiki?curid=272150", "title": "Nicoletta Machiavelli", "text": "Biografia.\nFu scelta ventenne ad un provino dal regista Carlo Lizzani per una parte nel film \"Thrilling\" (1965), affermandosi poi come protagonista nel ruolo di Domenicangela in \"Una questione d'onore\" (1965), diretta da Luigi Zampa, accanto a Ugo Tognazzi.\nNel 1970 Nicoletta Machiavelli fece carriera in Francia: ottenne la parte della moglie assassinata di Alain Delon in \"Tony Arzenta\" (1973) e interpret\u00f2 un ruolo di supporto in \"Esecutore oltre la legge\" (1974). Un grande successo fu \"Il piacere malvagio\" (1975), in cui interpret\u00f2 una sospettata di omicidio, accanto a Claude Jade e Anny Duperey.\nNegli anni settanta lavor\u00f2 anche in alcuni sceneggiati RAI; da segnalare nel 1977 la sua interpretazione nel film \"Al di l\u00e0 del bene e del male\" di Liliana Cavani.\nNegli anni successivi accett\u00f2 di lavorare in produzioni di vario genere, tra cui film western, polizieschi e commedie, senza per\u00f2 riuscire a lasciare una traccia significativa in questi lavori, sino all'abbandono definitivo del mondo del cinema per ritirarsi a vita privata nei pressi di Bologna; avvicinatasi in seguito al pensiero di Osho (1978), lasci\u00f2 l'Italia, spostandosi in diverse nazioni. Mor\u00ec nel 2015 negli Stati Uniti, dove si era infine stabilita: il funerale venne celebrato con rito indiano."}
{"id": "272151", "revid": "106908", "url": "https://it.wikipedia.org/wiki?curid=272151", "title": "Grancassa", "text": "La grancassa, in inglese \"bass drum\" o anche \"kick drum\" (poich\u00e9, prima dell'invenzione del pedale per cassa, la grancassa veniva usata col piede e il termine inglese per \"calcio\" \u00e8 \"kick\"), \u00e8 il tamburo di dimensioni maggiori di un'orchestra sinfonica, di una banda musicale o di una batteria.In quest'ultimo caso viene generalmente chiamata soltanto cassa.\nQuesto strumento appartiene alla famiglia dei tamburi, con un suono ad altezza indeterminata.\nCostruzione.\n\u00c8 costruita in legno di forma cilindrica e cava. Alle sue estremit\u00e0 sono poste e tese grazie ai \"tiranti\", due membrane che possono essere di pelle animale o materiale sintetico.\nIl fusto \u00e8 realizzato da quattro o pi\u00f9 strati di legno con venature incrociate oppure a doghe verticali. Come per tutti i tamburi, i legni utilizzati sono di vari tipi, e il suono prodotto \u00e8 influenzato dalle caratteristiche musicali del legno impiegato. Si usa l'acero per le propriet\u00e0 che sostengono il volume alto, o la betulla per il bilanciamento delle frequenze insite nel timbro.\nDa qualche anno le grancasse sono costruite senza i tradizionali fori per l'inserimento delle meccaniche. Oltre al foro per il fissaggio del \"reggi-tom\", che appesantiva lo strumento con il peso dei tom-tom e smorzava le vibrazioni della grancassa, qualche costruttore ha realizzato un fissaggio per i puntali di vincolo della cassa che non grava sul fusto, bens\u00ec sulle meccaniche per la tensione dei tiranti. Con opportuni inserti in gomma, questo sistema libera ulteriormente la grancassa, massimizzandone la risonanza.\nSi usa smorzarne il suono con l'ausilio di feltri, appositi cuscini in spugna o gommapiuma che attenuano la vibrazione della pelle e contrastano la forte propagazione del suono all'interno della cassa. La realizzazione di un foro sulla pelle di risonanza permette al microfono il posizionamento all'interno dello strumento, ma genera la diminuzione in risonanza delle pelli, abbreviandone la durata.\nGeneri musicali.\nSuonata singolarmente, la grancassa \u00e8 stata poi assemblata nel set base della batteria insieme a rullante (\"snare\"), tom, timpano, piatti (\"cymbals\") e charleston."}
{"id": "272154", "revid": "767487", "url": "https://it.wikipedia.org/wiki?curid=272154", "title": "Joey DeFrancesco", "text": "Biografia.\nNato a Springfield, in Pennsylvania, il 10 aprile 1971, \u00e8 figlio d'arte: il nonno Joe e il padre John, noto come Papa John DeFrancesco, erano entrambi musicisti.\nPer quanto i suoi inizi, alla tenera et\u00e0 di quattro anni, siano stati sul pianoforte, \u00e8 passato in seguito all'organo Hammond, strumento di cui \u00e8 divenuto un virtuoso.\nOltre alle tastiere suona anche la tromba, \nAll'et\u00e0 di dieci anni fa gi\u00e0 parte di una band, con la quale si esibisce nei fine settimana, e assiste ai concerti di importanti organisti jazz come Jack McDuff e Richard Holmes.\n\u00c8 appena diciassettenne quando, nel 1988, Miles Davis, dopo averlo conosciuto in un programma televisivo, gli propone un ruolo nella sua band, con la quale dopo essersi diplomato intraprende un tour.\nCon Miles Davis, Joey DeFrancesco compare sull'album \"Live Around the World\" ed incide nel 1989 il disco \"Amandla\".\nNello stesso anno pubblica il suo primo album da solista, \"All of Me\".\nLa popolarit\u00e0 aumenta negli anni novanta quando comincia a collaborare intensamente con il chitarrista John McLaughlin.\nIl 27 giugno del 2000 pubblica l'album da solista \"Incredible!\", che vede la partecipazione di Jimmy Smith, musicista che ha reso popolare l'organo elettrico Hammond nel jazz e grande ispiratore di Joey DeFrancesco.\nIl 15 febbraio del 2005 esce invece \"Legacy\", seconda collaborazione con Jimmy Smith, uscito dopo la morte di quest'ultimo.\nNel 2009 ha collaborato con il chitarrista italiano Lorenzo Frizzera, suonando in alcuni brani dell'album \"Everything Can Change\".\nIl 14 settembre 2010 esce l'album \"\", dedicato da Joey DeFrancesco al \"Re del pop\" scomparso l'anno precedente.\nNell'aprile 2018 viene pubblicato \"You're Driving Me Crazy\", realizzato da DeFrancesco con Van Morrison.\nStile.\nNegli anni Joey DeFrancesco ha pubblicato quasi trenta album da solista e circa un centinaio di collaborazioni con altri artisti ed \u00e8 uno dei pochi organisti jazz ad aver tenuto per molti anni di seguito il primo posto nelle classifiche di preferenza dei lettori di riviste specializzate.\nIl suo stile, per quanto rispettoso della lezione di grandi del passato quali Jimmy Smith, \u00e8 fresco ed innovativo e le sue composizioni risultano tecnicamente complesse ed armonicamente profonde.\nDotato di un ottimo orecchio assoluto, \u00e8 in grado di imitare il modo di suonare di numerosi jazzisti ma ha anche sviluppato un suo stile innovativo e coinvolgente."}
{"id": "272160", "revid": "767487", "url": "https://it.wikipedia.org/wiki?curid=272160", "title": "Al di l\u00e0 del bene e del male (film)", "text": "Al di l\u00e0 del bene e del male \u00e8 un film del 1977 diretto da Liliana Cavani. Il titolo \u00e8 tratto dall'omonima opera del filosofo tedesco Friedrich Nietzsche, protagonista del lungometraggio.\nTrama.\nLiberamente ispirato a fatti reali della vita di Nietzsche, Paul R\u00e9e fa conoscenza con la disinibita Lou von Salom\u00e9; dopo che i due si conoscono il ragazzo decide di sposarla ma Lou \u00e8 una donna che in una relazione si sentirebbe in prigionia. Allora inizia un triangolo amoroso tra i tre ragazzi; la situazione viene aggravata dalla sorella di Friedrich, Elizabeth, che innamorata del fratello, fa di tutto per fare in modo che stia lontana sia da Paul che da Lou, visto che entrambi sono ebrei e quindi \"corrotti\".\nMa Friedrich non ascolta n\u00e9 Elizabeth, n\u00e9 la madre, lasciando la casa per andare a vivere con Lou e Paul: la convivenza non \u00e8 affatto facile, visto che Lou prima amoreggia con Friedrich e poi con Paul, ma visto che i due litigano fa finta di avere un rapporto sessuale con un altro uomo per risanare il rapporto. La donna capendo che la situazione peggiora sempre di pi\u00f9 sceglie di andarsene a Berlino insieme a Paul, lasciando Friedrich da solo. L'uomo da solo incontra il \"demonio\": dopo quell'incontro decide di andare a risanare i rapporti con gli altri due ragazzi, ma anche questa volta l'esito \u00e8 negativo.\nLa relazione tra Paul e Lou non va bene visto che \u00e8 un tipo di relazione \"aperto\" e Lou ha parecchi amanti, una notte uno dei suoi amanti Karl cerca di suicidarsi perch\u00e9 la donna non vuole sposarlo, Lou allora \u00e8 costretta a sposare Karl, scatenando l'ira e il dolore dei suoi ex-amanti. Paul diventa un dottore ma dopo un po' viene preso di mira perch\u00e9 ebreo e scompare dopo che un gruppo di malintenzionati lo trascina in una boscaglia, facendo presagire una brutta fine. Friedrich impazzisce dopo che viene a sapere che Lou si \u00e8 sposata. Lou va quindi a trovare Nietzsche e ricorda tutti i bei momenti passati insieme."}
{"id": "272161", "revid": "211373", "url": "https://it.wikipedia.org/wiki?curid=272161", "title": "Vincenzo Mariozzi", "text": "Biografia.\nNato ad Affile ha studiato al Conservatorio di Santa Cecilia con Fernando Gambacurta. Dopo aver vinto nel 1967 debutta come primo clarinetto solista nell'orchestra del Teatro Massimo di Palermo.\nDal 1969 a 2000 \u00e8 stato primo clarinetto dell'orchestra dell'Accademia Nazionale di Santa Cecilia. Nel 1970 ha suonato nella World Symphony Orchestra.\nHa al suo attivo registrazioni per la Rai e incisioni discografiche per la Nuova Era. Il repertorio del Maestro Mariozzi \u00e8 sterminato e copre gran parte della letteratura per il suo strumento, fra le sue interpretazioni pi\u00f9 note c'\u00e8 il \"Concerto per clarinetto e orchestra K 622\" di Mozart, interpretato anche in occasione del Bicentenario Mozartiano al festival Europa Mozart Praha con l'Orchestra da Camera di Mantova e le due Sonate per Clarinetto e Pianoforte di Johannes Brahms eseguite anche con Wolfgang Sawallich.\n\u00c8 stato fondatore e direttore artistico del Festival Ernico-Simbruino di Fiuggi-Anagni e titolare della cattedra di Clarinetto al Conservatorio di Santa Cecilia.\n\u00c8 padre del violoncellista Francesco Mariozzi, con il quale ha fondato il trio Mariozzi-Giorgilli insieme al pianista Cristofer Giorgilli\n\u00c8 stato direttore artistico e musicale dei Solisti Aquilani, e svolge una fervente attivit\u00e0 come direttore d'orchestra con varie istituzioni sul territorio nazionale\n\u00c8 da sempre impegnato in una pervasiva attivit\u00e0 di insegnamento tramite incontri di master-class. Tra le citt\u00e0 attraversate dalla sua decennale attivit\u00e0 di docente, oltre a Roma, anche Taranto e Brescia.\nTra i suoi allievi vi sono i clarinettisti Stefano Novelli, Simone Sirugo (rispettivamente primo e secondo clarinetto dell'Accademia Nazionale di Santa Cecilia), Vincenzo Paci (primo clarinetto del Teatro \"La Fenice\" di Venezia), Alessandro Schirano (primo clarinetto dell'Orchestra Regionale del Lazio)."}
{"id": "272162", "revid": "57342", "url": "https://it.wikipedia.org/wiki?curid=272162", "title": "Jon Hassell", "text": "Biografia.\nLaureatosi alla Eastman School Of Music di Rochester, soggiorna dal 1965 al 1967 in Germania dove frequenta due membri dei futuri Can. Nel 1974 collabora con Francesco Guccini, suonando la tromba nell'album \"Stanze di vita quotidiana\".Al ritorno in patria collabora con Terry Riley e con LaMonte Young. In una tourn\u00e9e romana conosce il compositore e strumentista indiano Pandit Pran Nath da cui imparer\u00e0 ad usare la voce come un vero e proprio strumento. Ha esordito con \"Vernal Equinox\" del 1977, considerato il quarantasettesimo album ambient migliore di tutti i tempi da \"Pitchfork\". Ha guadagnato una significativa notoriet\u00e0 solo nel 1999, anno in cui collabor\u00f2 alla colonna sonora del film \"Million Dollar Hotel\" insieme a molti altri artisti. Nel 1987 \u00e8 stata pubblicata dalla casa discografica Sub Rosa una compilation che comprende una sua composizione che \u00e8 dedicata ad Andrei Tarkovskij. Nel 2005 ha pubblicato Maarifa Street, che, oltre al consueto organico di musicisti (Cox-Beasley-Freeman-Mboup), vede la collaborazione di Paolo Fresu alla tromba e Dhafer Youssef alla voce. A distanza di 23 anni da \"Power Spot\", nel 2009 \u00e8 tornato ad incidere per la celebre etichetta tedesca ECM pubblicando in aprile l'album \"Last Night the Moon Came Dropping Its Clothes in the Street\" il cui titolo \u00e8 tratto da una poesia di Gialal al-Din Rumi, il fondatore della confraternita dei dervisci rotanti. Ha all'attivo collaborazioni con Brian Eno, David Sylvian, Talking Heads, Manhattan Transfer, K.D. Lang, Ani di Franco e David Byrne. Ha inoltre scritto o collaborato alla stesura di partiture per spettacoli teatrali (\"Sulla Strada\"), film (\"The Million Dollar Hotel\") e balletti (per Ailey e Cunningham).\nJon \u00e8 morto per cause naturali il 26 giugno ed aveva avuto problemi di salute durante l'anno 2020.\nStile musicale.\nJon Hassell \u00e8 autore di una singolare e personale ricerca musicale tra il jazz, l\u2019elettronica e la world music, quest'ultimo un genere di cui \u00e8 considerato l'inventore, nonch\u00e9 uno dei massimi divulgatori. Il suo stile, anche precursore dell'etno-elettronica, fa affidamento sulla tromba trattata elettronicamente e accompagnata da percussioni e suoni registrati in sottofondo. \u00c8 influenzato da artisti di estrazione jazz e sperimentale, quali Kenton, Davis, Stockhausen e Berio, nonch\u00e9 dalla musica africana, indiana e sudamericana."}
{"id": "272163", "revid": "1590006", "url": "https://it.wikipedia.org/wiki?curid=272163", "title": "Camelus dromedarius", "text": "Il dromedario (Camelus dromedarius ), chiamato anche cammello arabo o cammello africano, \u00e8 un artiodattilo della famiglia dei Camelidi, diffuso in Asia, Africa settentrionale e, per intervento umano, anche in Australia (nel Medioevo anche nella Sicilia musulmana e in al-Andalus). \nL'origine del nome proviene dall'antico greco \"dr\u00f2mas, drom\u00e0dis\" (\"corridore\").\nStoria.\nIn base ai resti fossili ritrovati, l'animale popolava alcuni millenni or sono anche l'America settentrionale ma \u00e8 assai probabile che il dromedario sia stato addomesticato nella Penisola Araba tra il V ed il IV millennio a.C., o nell'Africa orientale precisamente in Somalia, dove ci sono pitture rupestri che raffigurano dromedari (datate fra il 2.000 a.C. ed il 5.000 a.C.) con delle persone attorno, esse si trovano nel sito di Laas Gaal, nell\u2019attuale Somaliland\nQui esso divenne cavalcatura, animale da soma, produttore di latte, carne e pelle: prodotti essenziali ai beduini che conducevano una vita nomade nella steppa (\"b\u0101diya\") e nei deserti rocciosi (\"sakhr\u0101'\") o sabbiosi (\"raml\", pl. \"rim\u0101l\") peninsulari, tanto che gli studiosi credono che senza tale addomesticamento la vita umana in quegli ambienti sarebbe stata decisamente pi\u00f9 limitata e difficoltosa.\nSecondo un noto adagio l'uomo sarebbe cos\u00ec diventato il \"parassita\" del suo dromedario che, con altrettanto nota espressione araba, fu definito \"saf\u012bnat al-barr\", ovvero \"nave del deserto\", per la sua capacit\u00e0 di percorrere lunghe distanze su terreni abbastanza accidentati e in carenza di alimenti solidi e liquidi.\nIl dromedario non \u00e8 estinto in natura, pur vivendo anche in cattivit\u00e0 o al di fuori del suo areale originale.\nDescrizione.\nLa caratteristica pi\u00f9 evidente del dromedario \u00e8 la grande gobba sul dorso, differente da quelle del cammello sia per la forma pi\u00f9 arrotondata, sia per il fatto che, quando il dromedario consuma il grasso, la gobba si riduce di volume, invece di afflosciarsi lateralmente come un sacco vuoto. Nonostante appaia il contrario, anche il dromedario ha in realt\u00e0 due gobbe; il loro sviluppo \u00e8 tuttavia estremamente asimmetrico, dato che l'anteriore \u00e8 praticamente atrofizzata e la posteriore molto accentuata.\nA livello scheletrico, numerose e cospicue differenze lo distinguono dal cammello: le vertebre cervicali sono pi\u00f9 sottili, inoltre le vertebre toraciche hanno processi spinosi che hanno pi\u00f9 o meno la stessa lunghezza di quelli delle vertebre dorsali, mentre nel cammello i processi spinosi delle vertebre toraciche - che debbono sostenere la voluminosa gobba anteriore, appena accennata nel dromedario - sono molto pi\u00f9 lunghi. Le coste del dromedario sono pi\u00f9 strette e meno incurvate di quelle del cammello, inoltre il segmento terminale dello sterno termina in forma semicircolare e non con due lobi, come accade invece nel cammello.\nIl manto del dromedario pu\u00f2 assumere le pi\u00f9 diverse sfumature del beige, giungendo a tonalit\u00e0 assai scure, fin quasi al nero, o, al contrario, assai chiare, fino al bianco. Le zampe sono formate da due dita rivestite da uno spesso strato calloso, che gli permette di camminare sulla sabbia senza sprofondarvi. Il muso \u00e8 lungo e le narici sono molto strette, per essere riparate dalla sabbia quando viene sollevata dal vento.\nRinomate sono le femmine, anche per la loro capacit\u00e0 lattifera e per il carattere meno irrequieto. Quanto al lessico, il vocabolario arabo contempla circa 160 sinonimi per identificare i dromedari - dal generico termine \"jamal\" (pl. \"jim\u0101l\") al collettivo \"ibil\" - in funzione del sesso, dell'et\u00e0 o del colore del manto: cifra ancor pi\u00f9 alta pertanto di quella assai consistente riservata al cavallo, altro animale assai amato dalla cultura araba. L'arco di vita del dromedario giunge fino ai 40-50 anni.\nCaratteristiche.\nIl dromedario, purch\u00e9 il terreno non sia troppo accidentato, \u00e8 in grado di percorrere fino a 150\u00a0km in 15-20 ore, a una velocit\u00e0 che pu\u00f2 oscillare fra gli 8 e i 20\u00a0km orari, sopportando un carico che pu\u00f2 arrivare a 150\u2013200\u00a0kg.\nLa sua capacit\u00e0 pi\u00f9 conosciuta \u00e8 quella di resistere alla sete fino a circa 8 giorni grazie alla particolare struttura del suo organismo. Esso \u00e8 infatti in grado di evitare la dispersione dell'ettolitro circa d'acqua \u2013 che riesce a bere in appena dieci minuti\u00a0\u2013 grazie all'addensamento del plasma sanguigno che riesce a dilatare globuli rossi fino a 250 volte i suoi valori consueti.\nLa traspirazione, gi\u00e0 di per s\u00e9 assai limitata per via della particolare struttura dell'epidermide, pu\u00f2 essere ancor pi\u00f9 rallentata dall'ingestione di vegetali spontanei della steppa, talmente ricchi di sali minerali da avvelenare qualsiasi essere umano. Essi fanno infatti aumentare la pressione osmotica delle cellule dell'animale, impedendo l'evaporazione dei liquidi organici e consentendo quindi una sopravvivenza supplementare di 4-5 giorni del dromedario.\nIl suo organismo \u00e8 altrettanto in grado di sopportare un aumento della propria temperatura corporea fino a 6-7\u00a0\u00b0C senza che questo comporti dispersione di liquidi, mentre un'altra fondamentale caratteristica \u00e8 quella di limitare al massimo l'espulsione dei propri liquidi organici malgrado la forte carica di tossine, grazie al fatto che l'urea prodotta dal fegato non viene filtrata dai reni per la successiva espulsione, tornando invece per via sanguigna allo stomaco per entrare nuovamente in circolo. Se anche questo non bastasse si deve ricordare infine che il dromedario riesce a metabolizzare il grasso del proprio organismo (in particolare della gobba) e a produrre idrogeno che, con l'ossigeno dell'aria, riesce a creare acqua in ragione di 1 litro di liquido per 1 chilo di lipidi.\nDotato di udito e olfatto oltremodo fini (i nomadi ne lodano anche la vista), il dromedario pu\u00f2 avvertire la presenza di acque sotterranee tanto da rendere preziosi servigi in ambienti aridi.\nDistribuzione e habitat.\nIl dromedario \u00e8 diffuso allo stato domestico in tutta l'Africa del nord, nella Penisola arabica, in India e in gran parte dell'Asia minore, luoghi dove trova le caratteristiche climatiche migliori per la sopravvivenza della sua specie.\nIntrodotto nell'interno dell'Australia nel 1800 per le sue eccezionali capacit\u00e0 di trasporto in climi aridi, con lo sviluppo sempre pi\u00f9 massiccio dei trasporti terrestri via camion ha perduto la sua importanza economica. Non pi\u00f9 utile, esso \u00e8 stato abbandonato a s\u00e9 stesso e, sfuggito al controllo dell'uomo, \u00e8 rinselvatichito e si \u00e8 trasformato in una dannosa specie invasiva, con una popolazione totale di almeno 500.000 capi. Poich\u00e9 \u00e8 estinto allo stato selvatico nei luoghi di origine (Sahara e Penisola arabica), i dromedari dell'Australia sono le uniche popolazioni dove si possono ancora fare osservazioni sul comportamento allo stato selvaggio dei dromedari.\nRazze.\nNel Sahara esistono tre razze fondamentali di dromedario, ben distinte per dimensioni, caratteristiche e luogo d'origine. La razza \"maroki\", proveniente dall'Africa mediterranea, \u00e8 forte e robusta, ma di alto fabbisogno nutritivo e pertanto poco economica e poco allevata. La razza \"hoggar\", originaria dell'omonima catena montuosa nell'Algeria meridionale, \u00e8 una razza di montagna, leggera, resistente e adattata a terreni sassosi e accidentati; ha per\u00f2 lo svantaggio di essere molto lenta. La terza razza, la sudanese, \u00e8 la pi\u00f9 grande e la pi\u00f9 forte, ma presenta l'inconveniente della scarsa resistenza alla siccit\u00e0 e alla fame. La maggioranza dei dromedari allevati in Africa deriva da incroci tra le razze Hoggar e Sudanese.\nRapporti con l'uomo.\nDi esso si utilizza pressoch\u00e9 tutto: carne (di alta digeribilit\u00e0), grasso (particolarmente apprezzato quello della gobba), latte (da 2 a 14 litri al giorno), pelle (assai elastica e morbida), pelo (lavorato per produrre pregiati tessuti) e finanche sterco (mescolato con paglia e disseccato al sole per essere impiegato come combustibile nelle fredde notti della steppa).\nIn tempi relativamente recenti il dromedario \u00e8 impiegato anche come animale da corsa. Rinomata la razza sud-arabica della regione del Mahra, che d\u00e0 origine al dromedario da corsa chiamato appunto \"mehari\" (arabo \"mahr\u012b\", \"del Mahra\"), e ai corpi cammellati militari definiti meharisti. In quanto animali da corsa, nei paesi del Golfo Persico sono organizzati percorsi rettilinei (il dromedario non ama, in corsa, effettuare rapide evoluzioni o curvare) della lunghezza fino a 28 chilometri per gare che richiamano un gran pubblico di appassionati.\nL'irrequietezza dell'animale non lo rende in genere ideale (al contrario di quanto si crede) per l'impiego bellico e ad esso si \u00e8 preferito, quando possibile, il cavallo. Nelle et\u00e0 antiche della civilt\u00e0 araba i guerrieri giungevano pertanto sui luoghi della battaglia cavalcando il dromedario con il cavallo a rimorchio, per montare quest'ultimo al momento del combattimento. Nondimeno in Botswana, a Tsabong, gli agenti della polizia locale utilizzavano i dromedari per effettuare i loro pattugliamenti stradali.\nFilmografia.\nAlcuni film in cui il dromedario ha un ruolo di una certa rilevanza:"}
{"id": "272164", "revid": "767487", "url": "https://it.wikipedia.org/wiki?curid=272164", "title": "Renzo Ruggieri", "text": "Carriera.\nRuggieri studia sin da piccolo, fisarmonica tradizionale e e classica per poi diplomarsi nel 1993 in pianoforte Jazz al Centro Professione Musica (CPM) di Milano con il pianista Franco D'Andrea. Specializzazioni: \"Musica da Film\" con Ennio Morricone (Accademia Musicale Chigiana 1991), \"Fisarmonica Jazz\" con Frank Marocco (PIF 1995), con Adriano Mazzoletti (PIF 1996), con Richard Galliano (Stradella 2000), \u201cArmonia Jazz\u201d con Umberto Fiorentino (Baragiano 2002), Corso di \u201cArrangiamento e composizione per big band jazz\u201d con Mario Raja (Scuola Giuseppe Verdi, Prato 2001).\n\u00c8 leader di progetti che vanno dal Solo all\u2019Orchestra Sinfonica, con i quali ha svolto oltre 2000 concerti in diversi paesi del mondo. Si \u00e8 esibito in palcoscenici quali l'Arena di Verona, Shanghai Grand Theater, Teatro Ariston di Sanremo, Gnessin Hall di Mosca, Teatro Olimpico di Vicenza, White Hall di San Pietroburgo, Teatro dell'Opera di Roma, Teatro antico di Taormina, Rostov State Musical Theater.\n\u00c8 stato il primo fisarmonicista a realizzare CD completamente improvvisati con il progetto \u201cSolo Accordion Project\u201c ed \u00e8 attualmente direttore artistico dell'Accordion Art Festival, di cui \u00e8 anche ideatore, e del Premio Internazionale della Fisarmonica di Castelfidardo (PIF). Proficua la collaborazione col maestro Peppino Principe, che nella sua biografia lo ha nominato suo erede artistico. Nel 2007 arrangia il brano \"Souvenir d\u2019Italie\" interpretato da Antonella Ruggiero al Festival di Sanremo. Nel 2009 gli viene conferito dal Festival Internazionale di Castelfidardo il premio la \"Voce d'Oro\", gi\u00e0 assegnato, tra gli altri, a Richard Galliano, Gorni Kramer, Astor Piazzolla. Nel 2013 riceve il \"Silver Disk\" dalla Gnessin Akademy di Mosca. I suoi CD \"Inni d'Italia e \"Collection\" hanno vinto l'Orpheus Award come migliori CD dell'anno per fisarmonica Jazz. Ha partecipato a oltre cento produzioni pubblicazioni CD, DVD, composizioni e testi didattici. Ha scritto inoltre musiche di scena per opere teatrali fra cui \u201cIl Ratto di Proserpina\u201d di Rosso San Secondo (Teatro antico di Taormina, 1997), \u201cLa Leggenda del Fiore di Lino\u201d di Stipo/Del Giudice (Teatro dell'Opera di Roma, 2001) e \u201cVan Gogh e Tutankhamen\u201d di Marco Goldin, Linea d'Ombra (Teatro Olimpico di Vicenza, 2013) e molte altre opere.\nRuggieri \u00e8 uno dei primi fisarmonicisti a pubblicare e creare una didattica moderna per fisarmonica jazz. Ha insegnato nei conservatori di Cosenza, Teramo, Castelfranco Veneto, Nocera Terinese e tenuto seminari internazionali. I suoi allievi hanno vinto importanti concorsi internazionali (CIA, CMA, PIF Primus Ikaalinen, Italia Award e altri) e molti gi\u00e0 svolgono attivit\u00e0 didattica, concertistica e discografica."}
{"id": "272168", "revid": "2194936", "url": "https://it.wikipedia.org/wiki?curid=272168", "title": "Rosario Crocetta", "text": "Dal 2013 al 2017 \u00e8 stato inoltre membro del Comitato delle regioni.\nBiografia.\nFiglio di un impiegato all'acquedotto e di una sarta, \u00e8 fratello minore dell'ex senatore del PCI Salvatore Crocetta. Dopo aver conseguito il diploma ha lavorato con l'ENI a Gela. Ha collaborato dapprima con \"L'Unit\u00e0\", poi con \"il manifesto\" ed infine con \"Liberazione\"; nel 1987 ha pubblicato la raccolta di poesie \"Diario di una giostra\". Si dichiara omosessuale.\nOltre l'italiano parla anche altre tre lingue quali l'arabo, l'inglese e il francese.\nNella ricerca di una sua collocazione politica all'interno della Sinistra italiana, ha aderito prima al Partito Comunista Italiano e poi a Rifondazione Comunista, con cui \u00e8 stato assessore alla cultura del comune di Gela dal 1996 al 1998. In quell'anno \u00e8 stato eletto consigliere comunale con la Federazione dei Verdi. Diviene consulente dell'assessore regionale ai beni culturali del PdCI Salvatore Morinello nella giunta del DS Angelo Capodicasa, fino al 2000, () e iscrivendosi al Partito dei Comunisti Italiani.\nSindaco di Gela.\nAssessore comunale alla Pubblica Istruzione dal 2000 al 2001, nel maggio del 2002 si candida a sindaco della sua citt\u00e0 per l'alleanza di centrosinistra. In un primo momento risulta eletto il candidato del centrodestra Giovanni Scaglione, con un margine esiguo, 197 voti in pi\u00f9 rispetto al candidato dell'Ulivo. In seguito Crocetta far\u00e0 ricorso e nel 2003 il giudice del TAR della Sicilia far\u00e0 effettuare un nuovo spoglio nel quale risultano 307 voti di vantaggio a favore di Crocetta e lo proclamer\u00e0 primo cittadino, accertando la presenza di irregolarit\u00e0 e illeciti nella tornata elettorale cittadina, e garantendo cos\u00ec la volont\u00e0 dei cittadini gelesi. In un'intercettazione telefonica \u00e8 emerso che un boss mafioso intimava a un presidente di seggio di \u00abfar il possibile pur di non far vincere il \"comunista finocchio\"\u00bb.\nIn campagna elettorale e durante l'intero mandato si \u00e8 fatto portavoce della necessit\u00e0 di combattere Cosa Nostra, autodefinendosi \"sindaco antimafia\". Tra le sue iniziative antimafia lo svolgimento delle gare per l'appalto delle opere pubbliche alla presenza dei Carabinieri ed il licenziamento di impiegati comunali vicini alla mafia.\nAl termine dei cinque anni di mandato, si ricandida nella carica di primo cittadino e viene riconfermato in occasione delle elezioni amministrative del 2007, in cui vince al primo turno con il 64,8% dei consensi.\nNella campagna per le elezioni regionali in Sicilia del 2008 \u00e8 proposto come assessore ai lavori pubblici dalla candidata presidente del centrosinistra Anna Finocchiaro, che tuttavia non viene eletta.\nIl 1\u00ba ottobre 2008 aderisce al Partito Democratico.\nParlamentare europeo.\nAlle elezioni europee del 2009 \u00e8 candidato nella circoscrizione Italia insulare nella lista del Partito Democratico e con 150.091 preferenze risulta eletto al Parlamento europeo assieme ad un altro simbolo dell'antimafia come Rita Borsellino e si dimette, quindi, da sindaco di Gela dopo due anni dalla riconferma.\nIl 18 aprile 2012 diviene vicepresidente della Commissione speciale antimafia (Crim) dell'Unione europea.\nIl 16 dicembre 2012 si dimette da parlamentare europeo.\nPresidente della Regione Siciliana.\nNell'agosto 2012 viene ufficializzata la sua candidatura a Presidente della Regione Siciliana per le elezioni regionali in Sicilia del 2012. I partiti che sostengono Crocetta sono il PD, l'UdC, l'ApI e il PSI.\nIl 28 ottobre viene eletto Presidente della Regione Siciliana con il 30,48% dei voti. Tuttavia la sua coalizione non ottiene la maggioranza assoluta in assemblea regionale arrivando a 39 seggi su 90.\nCrocetta entra in carica il 10 novembre successivo, divenendo cos\u00ec il secondo presidente di regione dichiaratamente omosessuale nella storia d'Italia dopo Nichi Vendola.\nAll'atto dell'insediamento, Crocetta annuncia una politica di rigore per i conti della Regione Siciliana\nIn seguito al risultato della lista elettorale \"Crocetta presidente\" alle elezioni regionali, che ottiene il 6,17 % di voti e 5 parlamentari all'ARS, si decide a trasformare la sua lista in partito autonomo dal PD che viene presentato il 22 novembre 2012 e ribattezzato \"Il Megafono - Lista Crocetta\" mantenendo come simbolo il disegno di un megafono che compariva gi\u00e0 nel logo della lista elettorale.\nPrimi provvedimenti.\nTra i primi provvedimenti ci sono l'annuncio della chiusura di 13 societ\u00e0 regionali, il licenziamento di 21 giornalisti nominati dai precedenti Presidenti, il taglio degli stipendi dei dirigenti regionali e una drastica riduzione dei consulenti esterni.\nLotta alla mafia e alla corruzione.\nSul piano del contrasto alla mafia e alla corruzione Crocetta e la sua giunta hanno ottenuto la costituzione di parte civile della Regione Siciliana nel processo sulla trattativa Stato-mafia in corso a Palermo.\nHa poi disposto la rotazione di molti dirigenti ed impiegati pubblici in vari assessorati.\nTaglio agli sprechi.\nIl 3 marzo 2013 annuncia l'intenzione di abolire le province della Sicilia e sostituirle con consorzi tra comuni. Il 19 marzo seguente, la relativa norma passa all'Assemblea regionale siciliana con 53 voti a favore, 28 contrari e un astenuto,ma non ha ancora trovato attuazione. Vengono anche ridotte drasticamente le auto di rappresentanza.\nDi converso per\u00f2 ha approvato una delibera che aumenta da 3 a 18 i dipendenti della Regione assegnati alla sede estera di Bruxelles\nSviluppo economico.\nIn data 28 febbraio 2013 Crocetta, i ministri Fabrizio Barca e Corrado Passera, l'amministratore delegato di FS Mauro Moretti e l'amministratore delegato RFI Michele Mario Elia hanno firmato un contratto per la realizzazione della direttrice Messina-Catania-Palermo con lo scopo di ridurre i tempi di percorrenza ferroviaria.\nNel giugno 2013 Crocetta sigla alcuni accordi con Tunisair e Ryanair per avviare il funzionamento dell'aeroporto di Comiso.\nAltri provvedimenti.\nLe deleghe assessorali a Franco Battiato e a Zichichi sono state ritirate il 27 marzo 2013, nel primo caso per alcune frasi pronunciate a Bruxelles considerate lesive delle istituzioni (il cantautore aveva definito il parlamento come \"un troiaio\"), nel secondo caso per le molte assenze. Al loro posto Crocetta ha nominato, rispettivamente, Michela Stancheris (gi\u00e0 segretaria di Crocetta) al Turismo, sport e spettacolo e l'archeologa Maria Rita Sgarlata ai Beni culturali e identit\u00e0 siciliana.\nNel giugno 2013 l'Ordine dei giornalisti e l'Assostampa Sicilia annunciano che presenteranno nei suoi confronti esposti alla Procura e alla Presidenza della Repubblica e del Consiglio dei Ministri per violazione della legge sulla stampa e esercizio abusivo della professione.\nLe giunte e i 59 assessori.\nCrocetta \u00e8 presidente della Regione Siciliana dal 10 novembre 2012. L'articolo 9 dello Statuto speciale siciliano dal 2001 d\u00e0 al presidente della Regione il potere di nominare e revocare gli assessori da preporre ai singoli rami dell'Amministrazione regionale. Quello di Crocetta \u00e8 il 58\u00ba Governo della Regione siciliana con Lucia Borsellino, figlia di Paolo, primo assessore a essere nominato il 12 novembre 2012, all'assessorato della Salute. Gli altri 11 assessori vengono nominati tra il 19 e il 29 novembre. Intanto il 28 novembre, dopo appena cinque giorni dalla sua nomina, Francesca Basilico D'Amelio viene sostituita all'Economia da Luca Bianchi. Il 30 il nuovo governo si riunisce per la prima volta. Tra gli assessori il professore Antonino Zichichi ai Beni Culturali, il pm della DDA Nicol\u00f2 Marino all'Energia e Servizi pubblici e il cantautore Franco Battiato al Turismo-sport e spettacolo.\nIl 27 marzo 2013 vengono revocati Antonio Zichichi e Franco Battiato. Il 3 aprile vengono sostituiti rispettivamente da Mariarita Sgarlata e Michela Stancheris.\nIl 23 settembre 2013 la direzione regionale del PD, su proposta del suo segretario Giuseppe Lupo, delibera l'uscita dei democratici dal governo Crocetta, invitando i suoi assessori a dimettersi chiedendo un rimpasto di governo e criticando le scelte del governatore che escluderebbero la collegialit\u00e0 della coalizione. Senza il sostegno del PD Crocetta non ha pi\u00f9 la maggioranza all'Ars. La crisi si fa pi\u00f9 forte quando i 4 assessori tecnici di area PD (Bianchi, Bartolotta, Lo Bello e Scilabra) rifiutando di dimettersi e difendendo il loro lavoro in Giunta, vengono espulsi dal PD insieme al Presidente. Tuttavia dopo pochi giorni la crisi rientra. In un incontro tra il Presidente Crocetta e il Segretario Lupo si stabilisce di agire con maggiore condivisioni nelle scelte con il Partito Democratico e per sancire ci\u00f2 il Governatore abbandona il gruppo all'ARS de Il Megafono per aderire al gruppo del PD.\nIl 25 marzo 2014 Luca Bianchi d\u00e0 le dimissioni che Crocetta accetta due giorni dopo.\nTra il 14 e il 16 aprile 2014 Crocetta opera il suo primo ampio rimpasto di governo. Il 14 aprile 5 assessori vengono confermati e 5 sostituiti. Il 16 aprile \u00e8 nominata una nuova assessora, mentre un'altra cambia Assessorato.\nIl 13 settembre 2014 scoppia il \"caso Sgarlata\" e si apre un nuovo fronte polemico con il PD siciliano guidato dal \"cuperliano\" Fausto Raciti. Il 15 settembre la Sgarlata si dimette e due giorni dopo \u00e8 sostituita all'Assessorato regionale del territorio e dell'ambiente da Piergiorgio Gerratana.\nDopo un incontro nella sede romana dei democratici con il segretario regionale Fausto Raciti, il vice di Matteo Renzi, Lorenzo Guerini, e i deputati Davide Faraone e Giuseppe Lupo, Crocetta il 22 ottobre azzera la Giunta assumendo temporaneamente tutte funzioni assessoriali.\nIl secondo rimpasto inizia il 3 novembre quando vengono nominati due nuovi assessori, una viene confermata e un'altra viene richiamata. Il 4 novembre la terza giunta Crocetta \u00e8 completata con altre sette nuove nomine.\nIl 31 dicembre Marcella Castronovo si dimette da assessore della funzione pubblica.\nIl 7 gennaio 2015 Crocetta accoglie le dimissioni e il 21 gennaio nomina Ettore Leotta all'Assessorato regionale delle autonomie locali e della funzione pubblica. Questi si dimette il successivo 23 giugno. Il 25 Crocetta accoglie le dimissioni e nomina contestualmente Giovanni Pistorio nuovo assessore.\nIl giorno dopo, 26 giugno, \u00e8 Nino Caleca a dimettersi. Sar\u00e0 sostituito il 27 da Rosaria Barresi.\nIl 2 luglio, dopo una riflessione di due giorni, si dimette Lucia Borsellino e Crocetta nell'accettare le dimissioni assume le funzioni di assessore della salute ad interim. Il 16 luglio l'Assessorato della salute \u00e8 affidato al deputato regionale PD Baldo Gucciardi.\nIl 21 luglio Linda Vancheri lascia la guida dell'Assessorato regionale delle attivit\u00e0 produttive e il 24 Crocetta ne assume l'interim. Il 1\u00ba ottobre l'Assessorato sar\u00e0 affidato a Maria Lo Bello, gi\u00e0 Assessore regionale per l'istruzione e la formazione professionale.\nIl 27 ottobre Crocetta revoca nove assessori su 12. Si va cos\u00ec verso la formazione della quarta giunta in tre anni. Questa vedr\u00e0 la luce il 4 novembre. Crocetta mantiene l'interim delle autonomie locali e della funzione pubblica per la rinuncia di Antonio Fiumefreddo.\nAl 5 novembre 2015 le persone che si sono sedute nel governo regionale Crocetta sono state 41, ma gli assessori nominati (tra conferme e rotazioni) \u00e8 pari a 55. In media un assessore designato ogni 19 giorni. Il 17 novembre nomina il suo 56\u00b0 assessore:Luisa Lantieri alla funzione pubblica.\nIl 14 marzo 2017 \u00e8 la volta di un nuovo assessore alla Famiglia, Carmencita Mangano. Il 22 giugno 2017 nomina un nuovo assessore, il 58\u00b0, alle infrastrutture: Luigi Bosco.\nIl 14 settembre 2017 \u00e8 la volta del 59\u00b0 assessore, nominato per soli 52 giorni: Aurora Notarianni ai beni culturali.\nMozioni di sfiducia.\nIl 29 ottobre 2013, il Parlamento siciliano vota la mozione di sfiducia presentata dal Movimento 5 Stelle con le minime 18 firme (il gruppo M5S all'Ars conta 14 deputati a cui si sono aggiunti 4 di centrodestra). Il testo viene appoggiato anche da tutta l'opposizione di centrodestra nonostante le critiche del Pds-Mpa. Tuttavia nonostante ottenga pi\u00f9 voti rispetto alle firme di presentazione il testo \u00e8 respinto con 31 si e 46 no. A favore Movimento 5 Stelle, Popolo della Libert\u00e0, Partito dei Siciliani-MPA, Grande Sud, Cantiere Popolare-PID, Lista Musumeci. Contro PD, Unione di Centro, Articolo 4, Democratici e Riformisti per la Sicilia, Il Megafono, Gruppo misto a cui sono aggiunti diversi dissidenti di area centrodestra che invece hanno votato contro facendo toccare ai contrari la maggioranza assoluta.\nIl 13 ottobre 2014 le opposizioni di centrodestra e il movimento 5 Stelle presentano all'ARS una nuova mozione di sfiducia nei confronti del Presidente Crocetta che conta 40 firme. Il 31 ottobre 2014 si discute la mozione ma questa viene respinta con 37 voti a favore e 44 contrari. A favore Movimento 5 Stelle, Forza Italia, Nuovo Centro Destra, Partito dei Siciliani-MPA, Grande Sud-PID-Cantiere Popolare, Lista Musumeci mentre contro Partito Democratico, Unione di Centro, Articolo 4, Democratici e Riformisti per la Sicilia, Sicilia Democratica, Il Megafono-Lista Crocetta.\nIl 15 dicembre 2015 l'Assemblea Regionale Siciliana respinge una nuova mozione di sfiducia con 28 voti favorevoli, 50 contrari e 2 astenuti. A favore Movimento 5 Stelle, Forza Italia, Grande Sud-PID-Cantiere Popolare e Lista Musumeci; contrari Patito Democratico, Unione di Centro, Nuovo Centro Destra, Patto dei Democratici per le Riforme-Sicilia Futura, Sicilia Democratica. Si astiene il Partito dei Siciliani-MPA.\nPresunte intercettazioni pubblicate dall'Espresso.\nNel luglio 2015 l'Espresso pubblica un articolo in cui si menziona una supposta intercettazione telefonica (risalente al 2013) tra Crocetta e Matteo Tutino il quale, parlando dell'allora assessore alla sanit\u00e0 Lucia Borsellino, avrebbe affermato: \u00abQuella dobbiamo farla fuori come suo padre\u00bb mentre Crocetta avrebbe ascoltato e taciuto. Tutino, medico personale di Crocetta e suo collaboratore e confidente, il giugno 2015 era stato arrestato con l\u2019accusa di falso, abuso d\u2019ufficio, truffa e peculato: in conseguenza di ci\u00f2 Lucia Borsellino aveva presentato ufficialmente le sue dimissioni.\nDopo la pubblicazione dell'articolo, seguirono reazione negative da parte di politici di tutti gli schieramenti e molti chiesero le dimissioni di Crocetta, anche tra i suoi alleati del PD. Renzi e Mattarella fecero sapere di aver telefonato a Borsellino per esprimerle solidariet\u00e0, mentre la famiglia del giudice assassinato disse che Crocetta era persona non grata alle cerimonie del 19 Luglio. Tuttavia, il giorno stesso la procura di Palermo sment\u00ec in maniera categorica l\u2019esistenza dell\u2019intercettazione nelle proprie documentazioni giudiziarie.\nNell'aprile 2018 il giudice civile del Tribunale di Palermo condann\u00f2 l\u2019ex direttore dell\u2019Espresso, Luigi Vicinanza, e i giornalisti Piero Messina e Maurizio Zoppi a risarcire 57000 euro a Crocetta per sei articoli pubblicati tra il 16 e il 31 luglio del 2015.\nElezioni politiche del 2013.\nAlle elezioni politiche italiane del 24 e 25 febbraio 2013 presenta la lista Il Megafono - Lista Crocetta, al Senato in Sicilia a sostegno di Pier Luigi Bersani, che ottiene il 6,1 % eleggendo il senatore Giuseppe Lumia.\nElezioni regionali siciliane del 2017.\nNel febbraio 2017 Crocetta costituisce un'associazione chiamata \"#Riparte Sicilia\", per \"\"andare oltre il Megafono\".\nIl 19 luglio 2017, Rosario Crocetta annuncia la sua ricandidatura alla presidenza alle prossime elezioni di novembre, con la lista Il Megafono, senza il sostegno del Partito Democratico. Dopo la decisione del PD di candidare il rettore dell'universit\u00e0 di Palermo Fabrizio Micari, il 3 settembre 2017 Crocetta fa un passo indietro rinunciando a presentare la sua candidatura a Presidente della Regione, e sostenere invece Micari con la sua lista.\nDecide comunque di candidarsi all'ARS, nel collegio provinciale di Messina, come capolista di \"Arcipelago Sicilia-Micari Presidente\"\", lista civica a sostegno del candidato presidente Fabrizio Micari. In un secondo momento tuttavia la stessa lista viene esclusa dalla competizione elettorale proprio in quel collegio, a causa di un ritardo nella presentazione all'ufficio elettorale, di conseguenza lo stesso Crocetta \u00e8 escluso dalla competizione. Anche il ricorso presentato viene respinto.\nTermina il suo mandato il 18 novembre 2017, giorno in cui gli subentra Nello Musumeci. Non viene candidato a sorpresa dal PD per le politiche del marzo 2018.\nDal dicembre 2018 \u00e8 iscritto all'anagrafe degli italiani residenti all'estero (AIRE), essendosi trasferito in Tunisia, a Hiboun, nella regione di Mahdia.\nGli attentati sventati.\nNel 2003 fu sventato un agguato della Stidda che aveva assoldato un killer venuto dalla Lituania, Minius Marius Denisenko, per uccidere il primo cittadino gelese durante la processione dell'Immacolata dell'8 dicembre. Da quel momento gli viene assegnata la scorta: \u00e8 costretto a spostarsi su un'auto blindata mentre quattro uomini lo sorvegliano giorno e notte.\nL'8 febbraio 2008 viene reso pubblico l'esito di una indagine dei magistrati di Caltanissetta e si scopre che Rosario Crocetta \u00e8 il bersaglio di un progetto di attentato da parte della mafia. Da questo momento, Crocetta avr\u00e0 raddoppiata la propria scorta (gli agenti che lo proteggono passano da tre a sei, lo stesso numero di coloro che difendono le pi\u00f9 alte cariche dello Stato).\nNel gennaio del 2010 la Direzione Distrettuale Antimafia sventa un piano di Cosa Nostra per uccidere Rosario Crocetta ed arresta 5 affiliati al clan mafioso Emmanuello di Gela.\nProcedimenti giudiziari.\nIl 18 aprile 2014 \u00e8 indagato dalla procura della Corte dei Conti insieme al commissario della societ\u00e0 regionale Sicilia e-servizi Antonio Ingroia, per un danno erariale da oltre 2,2 milioni di euro per i 74 dipendenti transitati dall'ex socio privato nella spa regionale.\nIl 23 settembre 2014 \u00e8 stato rinviato a giudizio dal Gup del tribunale di Palermo, su richiesta della procura, per diffamazione nei confronti del presidente della commissione regionale antimafia Nello Musumeci.\nIl 16 febbraio 2016 viene indagato dalla procura di Siracusa, insieme a quattro dirigenti regionali, per \"omissione di atti d'ufficio, danneggiamento del patrimonio archeologico, storico e artistico e omissione di lavori in edifici che minacciano rovina\" (il Castello Svevo di Augusta).\nIl 19 maggio 2017 viene indagato per concorso in corruzione dalla procura di Palermo, insieme ad altri politici, tra cui il sottosegretario al Ministero delle infrastrutture e dei trasporti Simona Vicari, nell'ambito dell'inchiesta che ha portato agli arresti di Girolamo Fazio, deputato regionale siciliano ed ex sindaco di Trapani ed Ettore Morace, armatore e presidente della Liberty Lines.\nNel maggio 2018 \u00e8 indagato dalla procura di Catania, che ipotizza il reato di abuso d'ufficio per avere autorizzato il conferimento in alcune discariche, nel corso dell'emergenza rifiuti del 2016.\nIl 15 maggio 2018 riceve un avviso di garanzia dalla procura di Caltanissetta perch\u00e9 indagato per associazione a delinquere finalizzata alla corruzione e per finanziamento illecito ai partiti, nell'ambito dell'inchiesta \"Double face\", che ha portato all'arresto dell'ex vicepresidente di Confindustria Antonello Montante e diversi esponenti delle forze dell'ordine.\nIl 25 maggio 2018 \u00e8 condannato per diffamazione dal Tribunale civile di Palermo a risarcire con 15.000 euro ciascuno due giornalisti dell'ufficio stampa della Regione, licenziati nel dicembre 2012.\nIl 22 marzo 2019 \u00e8 condannato dalla Corte dei conti di Palermo a rimborsare 738.000 euro alla Regione in una vicenda riguardante i fondi alla formazione professionale\nIl 19 novembre 2019 \u00e8 rinviato a giudizio per corruzione, dal Gup del tribunale di Palermo nell'ambito dell'inchiesta Liberty Lines .\nIl 21 aprile 2020, a seguito di un pignoramento, il Tribunale di Gela assegna parte degli emolumenti percepiti dall'ex Presidente della Regione, tra cui il vitalizio erogato dall'Assemblea Regionale Siciliana, ai due giornalisti che secondo la sentenza del Tribunale di Palermo del 25 maggio 2018 erano stati diffamati. Il pignoramento si era reso necessario perch\u00e9 Crocetta aveva deciso di non aver adempiere spontaneamente al pagamento delle somme liquidate nella sentenza.\nIl 6 luglio 2020 viene condannato dalla Corte dei Conti a risarcire il danno erariale causato con l'illegittima riconferma nel ruolo di Segretario Generale di Patrizia Monterosso.\nIl 31 marzo 2021, viene nuovamente condannato per diffamazione dal Tribunale civile di Palermo, a risarcire altri due giornalisti dell'Ufficio stampa della Regione Siciliana con 15.000,00 euro ciascuno."}
{"id": "272169", "revid": "438678", "url": "https://it.wikipedia.org/wiki?curid=272169", "title": "Le malin plaisir", "text": "Le malin plaisir \u00e8 un film del 1975 diretto da Bernard Toublanc-Michel.\nTrama.\nQuando Philippe Malaiseau, scrittore e storico, muore prima di aver completato i suoi studi su Carlo il Temerario, il suo editore invia a Fontbonne il giovane scrittore Marc Lancelot, \"ghostwriter\" affascinato da Malaiseau, per terminare il libro.\nA Fontbonne ci sono cinque donne: Julie, una bella segretaria che seduce Marc, la vecchia madre di Malaiseau, Marianne, vedova distante, Christine, la cugina, e Melisa, un'amica italiana. Le quattro donne sono tutte collegate a Malaiseau; la morte dell'uomo \u00e8 stata un semplice incidente? Marc inizia una sorta di indagine tra le braccia di Christine, Julie e Melisa, che, una dopo l'altra, cedono al suo fascino e gli confidano dettagli che rafforzano la sua convinzione che Philippe sia stato ucciso."}
{"id": "272171", "revid": "6923", "url": "https://it.wikipedia.org/wiki?curid=272171", "title": "Concilio Ecumenico Vaticano II", "text": ""}
{"id": "272186", "revid": "2175", "url": "https://it.wikipedia.org/wiki?curid=272186", "title": "Collodari", "text": ""}
{"id": "272191", "revid": "24944", "url": "https://it.wikipedia.org/wiki?curid=272191", "title": "Partita Iva", "text": ""}
{"id": "272192", "revid": "123145358", "url": "https://it.wikipedia.org/wiki?curid=272192", "title": "Angelo Barabino", "text": "Barabino \u00e8 stato un esponente della \u201cscuola di Tortona\u201d, costituita da quella generazione di pittori tortonesi che visse ed oper\u00f2 a cavallo tra Ottocento e Novecento e in cui figurano Giuseppe Pellizza da Volpedo, Cesare Saccaggi, Gigi Cuniolo e Pietro Dossola.\nBiografia.\nStudente all'Accademia di Belle Arti di Brera dal 1900 al 1903, Angelo Barabino abbandona gli studi per seguire l'insegnamento di Giuseppe Pellizza da Volpedo, frequentandone lo studio con grande assiduit\u00e0 e indirizzando la sua pittura al Divisionismo.\nDopo la morte del maestro, avvenuta nel 1907, persegue una strada autonoma, partecipando nel 1910 alla Mostra Nazionale di Brera con il quadro \"La rapina\" che viene segnalato dalla critica per l'ardito soggetto e per la perizia di esecuzione divisionista.\nIn questa occasione attira l'attenzione di Vittore e Alberto Grubicy, il quale lo accoglie nello stesso anno tra gli artisti della sua galleria e lo invita a partecipare alla mostra divisionista, tenutasi a Parigi nel 1912.\nNell'opera di Barabino si incontrano istanze realistiche e simboliche applicate a temi non di rado orientati al sociale, sempre supportate da una qualit\u00e0 tecnica rimeditata su Pellizza con esiti del tutto originali.\nLa guerra interrompe l'attivit\u00e0 dell'artista: nel 1916 \u00e9 ricoverato all'Ospedale di Tortona. Nel 1917 \u00e9 all'Ospedale militare di Venezia. Torna a dipingere solo nel 1920, volgendosi a soggetti allegorici.\nRientrato definitivamente a Tortona nel 1924 dopo un soggiorno veneziano durato alcuni mesi, vi rimane fino al 1929, quando, su invito dell'industriale tortonese Roversi, parte per Caracas, in Venezuela, dove espone e dipinge intensamente prima di fare ritorno in Italia nel 1931.\nTornato in patria continua a dipingere lirici paesaggi nella campagna tortonese e delle Prealpi."}
{"id": "272194", "revid": "228587", "url": "https://it.wikipedia.org/wiki?curid=272194", "title": "Carsismo in Europa", "text": "Sono pochissimi gli Stati europei privi di regioni a carattere carsico, forse soltanto la Finlandia, la Danimarca e i Paesi Bassi. Vengono elencati di seguito i maggiori fenomeni carsici per ogni Paese o regione europea (in ordine alfabetico).\nAustria.\nIl Carso austriaco \u00e8 probabilmente quello pi\u00f9 studiato. Finch\u00e9 il Carso Triestino fece parte dell'impero austro-ungarico, costituiva materia di studio intenso per gli austriaci, ma dopo la prima guerra mondiale il loro interesse si \u00e8 limitato alla scoperta ed alla valorizzazione dell'attivit\u00e0 carsica sul proprio territorio. Si tratta perlopi\u00f9 di carso di alta montagna senza espressioni stalattitiche di qualche importanza. Ci\u00f2 nonostante le grotte sono turisticamente ben valorizzate e molto frequentate. Una delle rare grotte decorate da stalattiti \u00e8 la \"Katerloch\" vicino a Weiz.\nBalcani.\nLungo tutta la penisola balcanica, dall'Istria fino all'Albania e alla Grecia, si propaga un terreno carsico molto simile a quello della Slovenia. Iniziando proprio da Postumia (\"Postojna\"), si allunga con il nome di Carso dinarico, oltre l'Istria e la costa dalmata, fino alle isole greche, formando la regione carsica pi\u00f9 estesa in Europa. \u00c8 noto con varie denominazioni locali che indicano comunque solo frazioni di questo insieme: conosciamo ad esempio il Carso istriano, il Carso dalmata in Dalmazia (o \"della Liburnia\"), il Carso bosniaco in Bosnia, i Monti del Vento (\"Vjetrena brda\") nel Montenegro, il Ku\u010daj in Serbia, le montagne dell'Albania e la regione del Peloponneso. Il Carso dinarico \u00e8 caratterizzato da un'insolita frequenza di polje carsici (da pronunciare sempre \"poglie\"), ad esempio il \"polje\" di Copaide in Grecia, bonificato nel secolo XIX con un canale di scolo che l'ha completamente prosciugato per permetterne lo sfruttamento agricolo.\nBulgaria.\nLa Bulgaria ha numerosi piccoli ambienti carsici che coprono complessivamente il 14% del territorio nazionale. Finora gli speleologi hanno individuato ben 2300 grotte ed alcune sono state aperte al turismo. Nella grotta di \"Magura\" sono stati scoperti oltre un centinaio di graffiti risalenti al Paleolitico.\nRepubblica Ceca.\nI Cechi sono stati tra i primi ricercatori del carsismo: nella loro lingua sono infatti presenti vocaboli propri per alcuni fenomeni carsici, ove in tutte le altre lingue si \u00e8 imposta la terminologia slovena. Cos\u00ec ad esempio i Cechi non usano la parola \"dolina\" per indicare un avvallamento carsico (questo termine ha invece il significato generico di valle), mentre la dolina carsica viene detta \"krasov\u00e9 \u00fadol\u00ed\" e la particolare dolina ad imbuto \"z\u00e1vrt\": ci\u00f2 significa che conoscevano tale tipo di formazioni ben prima dell'affermarsi della nomenclatura internazionale. Potremmo supporre addirittura la collaborazione di Cechi nelle esplorazioni del Carso triestino a cavallo tra la fine del secolo XIX e l'inizio del secolo XX. Alcuni vocaboli della lingua ceca sono infatti tuttora usati nella terminologia carsica slovena.\nIl territorio a sudovest della Repubblica Ceca viene detto Carso ceco, quello a sud invece Carso moravo. La grotta pi\u00f9 nota del Carso ceco \u00e8 la \"Kon\u011bprunska\" dove nel secolo XV gli ussiti avevano insediato la zecca. Anche nel Carso moravo ci sono moltissime grotte, la maggior parte visitabili, ma la vera attrattiva \u00e8 la superficie carsica della Moravia, una vera \u00bbscuola di carsismo\u00ab che evidenzia praticamente tutti i fenomeni carsici.\nFrancia.\nIn Francia, quasi il 20% del territorio \u00e8 di origine carsica. Vi si trovano alcuni aspetti molto diversi dai fenomeni carsici tradizionali, ad esempio le valli basse e strette vicino a Marsiglia, o l'originale tipo di fonte carsica in Vaucluse nei monti Vercors. Tipica l'abbondanza di abissi: proprio nel Vercors nel 1953 \u00e8 stato scoperto un abisso di ben 1200 metri (tra i pi\u00f9 profondi al mondo), e quasi altrettanto profondo \u00e8 il \"Pierre Saint Martin\" che si estende in distanza fino al territorio spagnolo.\nGermania.\nIn Germania \u00e8 carsico il territorio del Giura, sebbene i fenomeni carsici non siano facilmente individuabili in quanto il terreno \u00e8 completamente coperto di bosco. Vi si trova per\u00f2 gran parte delle grotte tedesche. Nell'alveo del Danubio ci sono parecchi inghiottitoi, che a 12\u00a0km di distanza formano la sorgente dello Aach. Da notare che l'Aach confluisce nel Reno e con esso nell'Oceano Atlantico, mentre il Danubio si getta nel Mar Nero. Il confine tra i due pi\u00f9 importanti bacini fluviali europei passa dunque nel sottosuolo carsico.\nNella regione del R\u00fcbeland ci sono delle grotte scoperte fin dal secolo diciassettesimo. In alcune \u00e8 stato importato il proteus dalle grotte di Postumia, ma non \u00e8 sopravvissuto. Tranne questo carsismo in roccia calcarea, in Germania si hanno parecchi fenomeni di erosione in sale e gesso. Ma sia a causa della produzione del sale che pure a seguito di un veloce scioglimento naturale, queste concrezioni sono molto mutevoli e le forme carsiche non si conservano.\nGrecia.\nIn Grecia il paesaggio non offre scorci tipicamente carsici, in quanto quasi privo di ogni tipo di dolina. Sebbene abbondi di sorgenti carsiche, il terreno presenta pochissimi inghiottitoi. I molteplici \"polje\" sono quasi tutti bonificati. Le grotte sono aperte al turismo e molto frequentate.\nIrlanda.\nIn percentuale rispetto alle dimensioni del paese, l'Irlanda \u00e8 seconda solo alla Slovenia per estensione di terreno carsico. Il carattere carsico \u00e8 facilmente individuabile, sebbene presenti caratteristiche proprie, dovute al clima pi\u00f9 rigido di quei luoghi. L'azione dei ghiacciai che in zone pi\u00f9 meridionali \u00e8 riscontrabile solo in qualche punto delle Alpi, in Irlanda \u00e8 di primaria importanza. Sono proprio i ghiacciai infatti che in alcuni casi preservano le rocce calcaree dall'erosione dovuta alle precipitazioni; in altri punti, invece, trattengono l'acqua di superficie favorendone l'azione erosiva. Ecco perch\u00e9 i processi tipici del carsismo irlandese sono molto diversi da quelli classici.\nItalia.\nA livello internazionale, i fenomeni carsici furono studiati per la prima volta nel territorio del Carso, detto anche \"Carso classico\", a nord-est di Trieste; da questa zona prese il nome il fenomeno del carsismo in varie lingue, oltre che in Italiano. Si trova qui la Grotta Gigante, una delle pi\u00f9 grandi in Europa.\nOltre che in Venezia Giulia, il carsismo \u00e8 presente anche in altre zone delle Alpi, nelle Prealpi, negli Appennini e nelle Alpi Apuane. Tra le grotte pi\u00f9 note c'\u00e8 quella di Castellana vicino a Bari che, sebbene parecchio estesa (2\u00a0km), fu scoperta solo nel 1938; fenomeni carsici di grande interesse sono presenti anche sull'Alta Murgia barese e nel territorio del Gargano, dove si contano oltre 4000 doline e pi\u00f9 di 600 grotte, molte delle quali d'interesse archeologico.\nNell'Appennino marchigiano si trovano le Grotte di Frasassi, che si estendono per circa 18 chilometri, caratterizzate dalla presenza costante dell'acqua. Anch'esse sono molto note e sono situate in una zona caratterizzata da gole e da altre cavit\u00e0 carsiche.\nAnche la Sardegna \u00e8 ricca di spettacolari fenomeni carsici: basti pensare alle Grotte di Nettuno e alle Grotte del Bue Marino, situate sulla costa.\nDi notevole interesse sono anche i fenomeni carsici che hanno generato le doline e le grotte incluse nel territorio del Parco dei Gessi Bolognesi e Calanchi dell'Abbadessa. Uno dei pi\u00f9 grandi complessi carsici europei si trova nelle Alpi Apuane, dove il fenomeno raggiunge proporzioni grandiose, a causa della grande profondit\u00e0 degli strati calcarei. Si trova infatti nelle Alpi Apuane l'Antro del Corchia, la parte principale del sistema di grotte carsiche pi\u00f9 esteso di Italia. Centinaia di grotte, abissi, sifoni, inghiottitoi costituiscono una meta ambita per speleologi e geologi.\nPolonia.\nPer molto tempo la Polonia non fu interessata allo studio del carsismo, che qui si presenta in formazioni molto antiche e senza fenomeni di superficie. Tranne qualche grotta in calcare, l'origine carsica si pu\u00f2 osservare nelle miniere e, sulla superficie, in qualche antica forma di masso stalagmitico. Nelle grotte polacche sono state trovate numerose ossa animali risalenti fino al miocene.\nRegno Unito.\nNel Regno Unito in mancanza di montagne a disposizione dei rocciatori, \u00e8 stata particolarmente valorizzata la speleologia, principalmente nei Monti Pennini. In particolare lo Yorkshire presenta anche in superficie paesaggi carsici. La grotta pi\u00f9 profonda (308 m) e la seconda per lunghezza (quasi 50\u00a0km) \u00e8 la \"Ogof Ffynnon Ddu\" nel Galles.\nRomania.\nIn Romania si conoscono pi\u00f9 di mille grotte, molte delle quali non ancora esplorate. Molto nota la \"Grotta del Ghiaccio\" di \"Sc\u0103riosoara\", nella quale gli scienziati studiano sistematicamente un enorme strato di ghiaccio in relazione all'innalzamento della temperatura media a livello planetario.\nRepubblica Slovacca.\nNella Repubblica Slovacca la grotta pi\u00f9 grande e la pi\u00f9 bella \u00e8 la \"Dem\u00e4novsk\u00e1\", con complessivi 20\u00a0km di estensione. Nella Slovacchia orientale, detta Carso slovacco, ci sono circa 200 tra grotte ed abissi di varia grandezza. La pi\u00f9 lunga \u00e8 certamente la \"Domica\" che oltre la frontiera con l'Ungheria si chiama \"Baradla\" e che fu un tempo molto nota soprattutto tra i contrabbandieri (Aggtelek e Slovak Karst).\nSlovenia.\nLa Slovenia \u00e8 la regione pi\u00f9 tipicamente carsica dell'Europa, con il 43% della superficie su terreno carsico. Le grotte pi\u00f9 note del Carso sloveno sono il sistema di \"Postojna-Planina\" (Grotte di Postumia) e quello di \"\u0160kocjan\" (Grotte di San Canziano). Il Carso sloveno \u00e8 stato il primo ad interessare gli scienziati ed \u00e8 tuttora quello meglio studiato al mondo.\nSvizzera.\nLa Svizzera pu\u00f2 vantare un carso di alta montagna molto sviluppato turisticamente. La pi\u00f9 interessante delle grotte \u00e8 forse la \"H\u00f6hlloch\", tra le pi\u00f9 estese in Europa con i suoi 120\u00a0km. Il fiume che scorre nei piani inferiori di questa grotta pu\u00f2 ingrossarsi con velocit\u00e0 impressionante. Pare che gli speleologi che la frequentano abbiano sempre cura di portarsi appresso approvvigionamenti sufficienti per vari giorni, in quanto molto spesso succede che un improvviso ingrossarsi dell'acqua impedisca l'uscita dalla grotta anche per delle settimane.\nUcraina.\nL'Ucraina possiede le pi\u00f9 grandi grotte in Europa e tra le prime al mondo. La \"Optimisti\u010deska\", una grotta in gesso, misura ben 208\u00a0km, la \"Ozerna\" 111\u00a0km, la \"Zolu\u0161ka\" 90\u00a0km. L'interesse per il carsismo \u00e8 per\u00f2 abbastanza recente.\nUngheria.\nIn Ungheria, sebbene il paese sia povero di terreni carsici, c'\u00e8 molto interesse per il carsismo. La grotta \"Baradla\", ad esempio, viene sfruttata al massimo per il turismo e vi si tengono addirittura dei concerti. Questa grotta fa parte del sistema slovacco-ungherese che per\u00f2 a causa del confine di stato non viene studiato uniformemente. Solo negli ultimi anni il terreno da ambo le parti della frontiera \u00e8 stato dichiarato parco nazionale (Aggtelek e Slovak Karst) e sono state finalmente tolte le inferriate che delimitavano il confine all'interno della grotta.\nEx Unione Sovietica.\nNel territorio dell'ex Unione Sovietica ci sono molti territori carsici, ma i relativi studi non hanno raggiunto la stampa occidentale. Per quanto si sa, ci sono pi\u00f9 di 700 grotte completamente esplorate e scientificamente descritte. Antiche formazioni in roccia calcarea si trovano nelle montagne dell'Altai e negli Urali, mentre sono presenti forme di carso classico nel Caucaso e soprattutto in Crimea."}
{"id": "272201", "revid": "1543377", "url": "https://it.wikipedia.org/wiki?curid=272201", "title": "Guelfo Zamboni", "text": "Console a Salonicco ai tempi della seconda guerra mondiale, salv\u00f2 almeno 350 ebrei dalla cattura da parte dei nazisti.\nBiografia.\nQuando Guelfo Zamboni nacque, nel 1897, Santa Sofia, il suo paese natale, faceva parte della Toscana (si tratta della cosiddetta Romagna Toscana): venne poi aggregato alla Provincia di Forl\u00ec.\nUltimo di otto figli, Guelfo apparteneva a una piccola famiglia di artigiani. I genitori avrebbero preferito che diventasse sacerdote, ma morirono presto, lasciando Guelfo orfano in giovanissima et\u00e0.Decise lo stesso di andare a scuola e, per mantenersi, affront\u00f2 i lavori pi\u00f9 umili.\nCombatt\u00e9 diciannovenne in fanteria nella prima guerra mondiale, dal 1916 al 1918, venne decorato con una medaglia di bronzo al valor militare e una croce al merito per le ferite subite.\nAl termine delle ostilit\u00e0 consegu\u00ec la tanto agognata laurea, in economia e commercio.Nel 1925 vinse il concorso che lo proiett\u00f2 nella carriera diplomatica. Fu collaboratore di Bernardo Attolico a Berlino. Impar\u00f2 la lingua tedesca, parlandola ottimamente.\nDurante la seconda guerra mondiale fu Console a Salonicco. Nella citt\u00e0 greca riusc\u00ec a salvare almeno 350 ebrei dalla cattura da parte dei nazisti.\nTerminata la guerra, Zamboni ebbe incarichi diplomatici a Baghdad e in Thailandia, ove fino al 1961 fu l'ambasciatore italiano a Bangkok.\nNell'ottobre 1992 l'istituto Yad Vashem di Gerusalemme invi\u00f2 a Guelfo Zamboni una lettera ufficiale di ringraziamento in riconoscimento del suo operato a favore di molti ebrei di Salonicco. Nel 2002 l'allora ambasciatore israeliano in Italia, Ehud Gol, si \u00e8 recato a Santa Sofia per scoprire un cippo in sua memoria.\nIl salvataggio degli ebrei di Salonicco.\nDurante la seconda guerra mondiale, nel 1942 Zamboni venne nominato Console generale d'Italia a Salonicco, citt\u00e0 occupata dalle truppe naziste.\nIn quel periodo Salonicco ospitava la pi\u00f9 grande comunit\u00e0 (56.000 persone) al mondo di ebrei sefarditi, tra cui molti erano di origine italiana. Nel giugno dello stesso anno giunse nella citt\u00e0 la Einsatzstab Reichsleiter Rosenberg che inizi\u00f2 la sistematica confisca di archivi, biblioteche, manoscritti che furono spediti all'istituto di studi ebraici a Francoforte sul Meno. Tra il marzo e l'agosto del 1943 i tedeschi deportarono nei campi di sterminio quasi tutta la popolazione ebraica di Salonicco.\nZamboni non pot\u00e9 evitare la tragedia, per\u00f2 fece quanto era nelle sue possibilit\u00e0 per salvare gli ebrei italiani. Riusc\u00ec anche a riconoscere e a estendere la cittadinanza italiana provvisoria a 280 ebrei greci. I certificati di nazionalit\u00e0 italiana, con l'aggiunta a mano \"provvisorio\", furono concessi a persone che non conoscevano una parola di italiano, ricorrendo allo stratagemma dei lontani parenti. Il loro numero si accrebbe fino a toccare le 350 unit\u00e0. Zamboni li salv\u00f2 quindi dalla deportazione.\nZamboni lasci\u00f2 Salonicco il 18 giugno 1943 per tornare a Roma. La sua opera a protezione degli ebrei venne proseguita dal suo successore Giuseppe Castruccio. Castruccio organizz\u00f2 il \u00abtreno della salvezza\u00bb, il convoglio che trasport\u00f2 gli ebrei con passaporto italiano ad Atene, situata nella zona d'occupazione italiana.\nL'operato di Zamboni fu descritto da un suo collaboratore, il capitano Lucillo Merci, ufficiale di collegamento con le forze tedesche, autore di un diario dettagliato degli eventi.\nGuelfo Zamboni invece non fece mai pubblicit\u00e0 alla sua opera e rimase un perfetto sconosciuto in patria fino alla soglia dei 95 anni (nel 1992), quando concesse la prima intervista dopo la lettera inviatagli dall'istituto Yad Vashem.\nNel 2008 l'Ambasciata italiana ad Atene ha pubblicato il libro \"Ebrei di Salonicco 1943, i documenti dell'umanit\u00e0 italiana\", curato da Antonio Ferrari (\"Corriere della Sera\"), Alessandra Coppola (Universit\u00e0 di Padova) e Jannis Chrisafis (giornalista greco). Nel volume vengono riportati quasi integralmente i telex inviati da Zamboni a Roma.Alla vicenda di Zamboni si ispira l'opera teatrale \"Salonicco '43\" scritta da Gian Paolo Cavarai, Ferdinando Ceriani e Antonio Ferrari. Diretta da Ferdinando Ceriani, presentata in anteprima all'Universit\u00e0 di Tel Aviv il 23 settembre 2008, durante una serata d'onore organizzata dall'Istituto Italiano di Cultura.\nDal 2011 \u00e8 ricordato come Giusto al Giardino dei Giusti di tutto il mondo di Milano."}
{"id": "272220", "revid": "287204", "url": "https://it.wikipedia.org/wiki?curid=272220", "title": "Ubik", "text": "Ubik (in Italia tradotto anche col titolo Ubik, mio signore) \u00e8 un romanzo dello scrittore statunitense Philip K. Dick pubblicato nel 1969.\n\"Ubik\" \u00e8 considerato uno dei migliori romanzi di Dick, nel quale la sua classica tecnica di entropica dissoluzione della trama e dei personaggi \u00e8 costantemente spinta da una fantasia irresistibile e da un umorismo nero devastante. Questo romanzo venne pubblicato negli Stati Uniti al culmine dell'ondata psichedelica, e per lungo tempo \u00e8 stato ritenuto il prodotto delle esperienze dello scrittore californiano con l'LSD. In realt\u00e0 Dick prov\u00f2 per una sola volta l'acido, e per quanto alcune scene del romanzo nascano dalle visioni avute in quell'occasione, il libro \u00e8 prevalentemente costruito dalla fantasia di Dick, alimentata per lo pi\u00f9 dalle anfetamine.\nL'atmosfera allucinatoria e folle del romanzo deriva di fatto dall'interferenza di due piani di realt\u00e0, uno dei quali in continua trasformazione, tecnica classica della fantascienza, ma anche della letteratura postmoderna. L'interesse dell'autore verso lo gnosticismo e in particolare verso la figura del demiurgo ebbe una non trascurabile influenza sulla stesura dell'opera.\nPhilip K. Dick scrisse nel 1974 anche una sceneggiatura per un film che doveva essere tratto dal suo romanzo ma che non fu mai realizzato.\nTrama.\nNel futuro, lo spionaggio commerciale \u00e8 diventato una guerra combattuta con tutte le armi: anche con i poteri paranormali, o \"poteri psi\". Telepati, telecinetici, ecc. si sforzano di carpire i segreti delle grandi aziende multinazionali. Per ogni offesa si studia una difesa, e per neutralizzare le spie dotate di poteri paranormali si attivano agenzie di neutralizzazione. Una di queste \u00e8 diretta dall'uomo d'affari Glen Runciter, e per lui lavora il protagonista del romanzo, Joe Chip, un tecnico che intrattiene con Runciter un rapporto di amicizia, non solo di lavoro.\nRunciter \u00e8 anche aiutato dalla moglie Ella, deceduta da tempo, ma tenuta in animazione sospesa (la cosiddetta \"semi-vita\") in un \"moratorium\", uno dei tanti centri di riposo dei defunti. Ogni tanto Runciter si reca a comunicare con la moglie e a chiederne il consiglio, anche se entrare in contatto col cervello della defunta risulta sempre pi\u00f9 difficile.\nRunciter e Chip, pi\u00f9 una pattuglia di inerziali (individui dotati di capacit\u00e0 dette \"anti-talenti\", in grado di neutralizzare i poteri psi) si trovano a doversi recare sulla Luna per affari, e scoprono troppo tardi di essere stati attirati in un attentato dinamitardo, con il quale Hollis, il proprietario della pi\u00f9 importante agenzie di spie psi, intende eliminare il suo pi\u00f9 grande avversario. Dopo l'esplosione l'unico morto risulta essere Runciter, e Chip con gli inerziali organizza il contrattacco.\nMa presto accade qualcosa di strano; gli oggetti regrediscono: i videotelefoni si trasformano in vecchi telefoni in bachelite, i moderni razzi diventano aerei a elica, le automobili tornano agli anni trenta. Tutto ritorna a un tempo precedente, e una serie di enigmatiche tracce e indizi conducono verso la citt\u00e0 di Des Moines. Ed \u00e8 l\u00ec che Joe Chip e la sua squadra di inerziali dovranno portarsi tra episodi surreali e grotteschi, in un mondo pervaso da una misteriosa e paurosa pulsione di morte.\nUno ad uno i membri della squadra cominciano a perire in modi atroci e inspiegabili, e Chip comincia a chiedersi se ci sia qualcosa che non funziona nel suo mondo. Quando poi nei bagni iniziano a comparire messaggi di Runciter, Chip si rende conto di essere morto, e di trovarsi, come gli altri membri della squadra, in un \"moratorium\", in animazione sospesa.\nMa Chip non si lascia prendere dallo scoraggiamento per la devastante notizia: in realt\u00e0 la faccenda \u00e8 ancor pi\u00f9 complicata, e il romanzo continua con una serie di colpi di scena sempre pi\u00f9 folli, in un crescendo di suspense e di terrore genuinamente metafisico.\nI personaggi.\nJoe Chip.\n\u00c8 il protagonista del romanzo, lavora come tecnico alla Runciter Associates. Considerato da Runciter in persona il migliore tra i suoi dipendenti, Joe ricambia questo rapporto di stima e fiducia con lui perch\u00e9 lo ritiene un grande uomo, uno dei pochi capaci di gestire bene un'azienda.\nLa vita privata di Joe \u00e8 un disastro: perennemente al verde, senza famiglia e vive in un appartamento condominiale sporco e disordinato che non pulisce mai e che sempre a causa della propria indigenza non pu\u00f2 far pulire da nessuno.\nNonostante la pessima vita privata \u00e8 una persona molto puntigliosa (pi\u00f9 volte durante il romanzo corregge piccoli errori fatti da altri nel parlare) e tiene molto al buon andamento della Runciter Associates.\nGlen Runciter.\nPresidente dell'omonima ditta, \u00e8 un uomo retto e onesto, ancora legato alla defunta moglie, alla quale chiede consigli ogni volta che deve prendere qualche grande decisione.\nTiene molto sia alla Runciter Associates che ai propri dipendenti, che cerca disperatamente di salvare dal momento dell'attentato sulla Luna.\nPatricia Conley.\nUn personaggio del quale non si riesce a capire molto, in quanto \u00e8 molto fredda e non esterna mai le proprie emozioni, come nota pi\u00f9 volte Joe Chip.\nHa la strana (e mai riscontrata prima) abilit\u00e0 di modificare il tempo cambiando i propri ricordi, e la usa pi\u00f9 volte per confondere gli altri personaggi.\nNell'ultima parte del romanzo si nota in lei un sadismo molto marcato: mentre tutti i suoi colleghi muoiono si mostra fredda e allo stesso tempo divertita; in particolare, quando Joe inizia a star male, lei gioca con lui, gli indica la strada per raggiungere una camera dove potr\u00e0 riposarsi ma non fa niente per aiutarlo, si limita a seguirlo, a volte lo sprona, altre gli dice che non ce la far\u00e0.\nPer una buona parte del romanzo, Philip K. Dick induce il lettore a credere che lei sia la causa dell'invecchiamento del mondo attorno ai personaggi, e lei stessa lo crede.\nRay Hollis.\nNel romanzo non si viene a sapere molto sul personaggio, se non che \u00e8 il presidente della \"Talenti Hollis\", societ\u00e0 che svolge il ruolo opposto rispetto alla Runciter Associates.\nA lui viene attribuito l'attentato a Runciter e ai suoi dipendenti.\nL'unica volta in cui compare nel racconto \u00e8 sullo schermo di un videofono, quando Joe Chip lo chiama in seguito all'attentato per informarlo che la societ\u00e0 gli far\u00e0 causa.\nChip lo descrive come un volto che fluttua senza corpo, con gli occhi infossati che somigliano a \"gioielli difettosi\", facendo un paragone con un edificio crollato a pezzi che, successivamente, siano stati incollati insieme di nuovo.\n\u00c8 impossibile dire se queste siano le vere sembianze di Ray Hollis, in quanto, nel momento in cui lo vede, Chip \u00e8 in uno stato di semivita, quindi tutto ci\u00f2 che ha intorno \u00e8 frutto della sua immaginazione e di quella degli altri semivivi.\nInfluenza di \"Ubik\".\nCi sono almeno due romanzi che sono stati evidentemente ispirati da \"Ubik\", anche se ne hanno rielaborato in modo originale idee, trovate, tecniche e atmosfere tratte dal testo di Philip K. Dick. Uno \u00e8 il romanzo \"Amnesia Moon\" di Jonathan Lethem; l'altro \u00e8 \"Cherudek\" di Valerio Evangelisti. Quest'ultimo ha notato che a sua volta \"Ubik\" \u00e8 molto vicino a un altro romanzo di Dick, uscito pressoch\u00e9 nello stesso periodo, \"Labirinto di morte\" (secondo alcuni un'opera minore, secondo altri un gioiello ingiustamente trascurato); e che entrambi devono molto a \"Dieci piccoli indiani\" di Agatha Christie."}
{"id": "272222", "revid": "729019", "url": "https://it.wikipedia.org/wiki?curid=272222", "title": "Sindrome di Beckwith-Wiedemann", "text": "La sindrome di Beckwith-Wiedemann (BWS) \u00e8 una malattia genetica rara (circa 1:13.500) alla cui base risiedono diversi tipi di alterazioni genetiche. Causa pi\u00f9 frequente della sindrome \u00e8 l'alterazione dell'imprinting di alcuni geni che risiedono sul braccio corto del cromosoma 11 (11p15.5), sebbene siano possibili altre cause come la disomia uniparentale o delezioni/inversioni del cromosoma 11 di origine paterna.\nIl quadro clinico della BWS \u00e8 caratterizzato da diversi segni quali macroglossia, macrosomia fetale, ernia ombelicale, indentature del padiglione auricolare, ipoglicemia neonatale, emipertrofia ed aumentato rischio di sviluppare neoplasie: circa il 7% degli affetti sviluppa tumori, con una particolare frequenza del tumore di Wilms.\nLa diagnosi \u00e8 principalmente clinica ma nell'80% circa dei casi \u00e8 da quella molecolare. Si pu\u00f2 anche riuscire a riconoscere la malattia in utero, tramite l'analisi dei villi-coriali: se si riscontrano nella madre valori aumentati di AlfaFetoProteina (AFP) e/o BetaHCG e all'ECO prenatale, si riscontrano morfologicamente alcune delle caratteristiche della sindrome (in particolare macrosomia, visceromegalia, anomalie della placenta e polidramnios). Per il sospetto, la diagnosi sia clinica che molecolare e la gestione di questa sindrome, bisogna riferirsi al recente Consensus Internazionale, pubblicato a gennaio 2018 su Nature Review Endocrinology, in cui il Box 2 elenca le caratteristiche cardinali e suggestive dello spettro Beckwith-Wiedemann (BWSp) e che consente di dare un punteggio alle stesse in modo che venga confermata o meno la diagnosi clinica e la necessit\u00e0 di un riscontro molecolare.\nI criteri cardinali (2 punti per caratteristica) includono: \n- macroglossia,\n- esonfalo,\n- iperaccrescimento lateralizzato,\n- Tumore di Wilms multifocale e/o bilaterale, o nefroblastomatosila\n- Iperinsulinismo (di durata maggiore di 1 settimana e che richiede un trattamento specifico)\n- Reperti antomopatologici: citomegalia della corteccia surrenale, displasia mesenchimale della placenta o adenomatosi pancreatica\nLe caratteristiche suggestive (1 punto per caratteristica) sono:\n- Peso alla nascita \u203a2 SDS dalla media\n- N\u00e6vus simplex facciale\n- Polidramnios e/o placentomegalia\n- Indentature e/o fossette auricolari\n- Ipoglicemia transitoria (durata inferiore ad 1 settimana)\n- Tumori tipici del BWSp (neuroblastoma, rabdomiosarcoma, tumore di Wilms unilaterale, epatoblastoma, carcinoma della corteccia surrenalica o feocromocitoma)\n- Nefromegalia e/o epatomegalia\n- Ernia ombelicale e/o diastasi dei muscoli retti addominali.\nLa diagnosi differenziale deve essere posta nei confronti di: sindrome di Simpson-Golabi-Behmel, sindrome di Perlman, sindrome di Sotos.\nLa prognosi \u00e8 sostanzialmente buona e dipende dal tipo e dalla severit\u00e0 delle malformazioni del soggetto."}
{"id": "272231", "revid": "196390", "url": "https://it.wikipedia.org/wiki?curid=272231", "title": "Zildjian", "text": ""}
{"id": "272232", "revid": "287204", "url": "https://it.wikipedia.org/wiki?curid=272232", "title": "Cornish Rex", "text": "Il gatto Cornish Rex \u00e8 una razza felina d'origine britannica.\nOrigine.\nIl Cornish Rex \u00e8 un gatto a pelo corto e riccio originario della Cornovaglia. Il primo esemplare conosciuto aveva il nome di \"Kallibunker\" e nacque il 21 luglio del 1950 da una gatta calico (tricolore nera/rossa/bianca) di nome Serena, che viveva nella fattoria Ennismore, a Bodmin. Il suffisso \"Rex\" deriva da una variet\u00e0 di coniglio, dallo strano pelo riccio e fuori standard, allevata dal re del Belgio.\nA parte l'impatto del pelo riccio comune, i gatti di questa razza hanno caratteristiche discostanti dal gatto Devon rex. Durante la selezione del Devon rex si prov\u00f2 anche ad accoppiarne esemplari con il Cornish, ma tutti i gattini risultarono a pelo liscio, a dimostrazione che le razze sono frutto di due mutazioni genetiche diverse, Gene I per il Cornish e Gene II per il Devon. Nel suo pedigree troviamo incroci con Siamese, Orientale e altre razze con ossatura leggera, a loro \u00e8 dovuta l'eleganza innata di questo piccolo felino.\nCarattere.\nMolto affettuoso, cerca le attenzioni e le coccole delle persone. Non ama essere lasciato solo in casa. Il Cornish Rex convive bene con altri gatti e con i cani. Grazie al loro carattere tranquillo ed equilibrato, sono adatti alle famiglie con bambini. Sono subito socievoli anche con gli estranei. Intelligenti e curiosi, amano vivere con la gente e hanno bisogno del contatto fisico con il proprio padrone, da cui dipendono totalmente. Si adattano bene alla vita in appartamento (meglio mettere a loro disposizione qualche giocattolo e una struttura su cui farsi le unghie). Ha una voce dai toni abbastanza alti, particolarmente insistente durante il periodo del calore.\nCura.\nCome detto sopra, il pelo non \u00e8 praticamente soggetto a muta. Richiede pochissime cure. Basta spazzolarli una volta alla settimana con una spazzola morbida e pettinarli saltuariamente con un pettine a denti fitti. Una passata sul pelo con una pelle di camoscio lo rende particolarmente lucido e ondulato. Soffre molto il freddo e in inverno ama sdraiarsi vicino a un termosifone. Le orecchie devono essere pulite solo se necessario con prodotto specifico. Le unghie possono essere spuntate con apposite forbicine."}
{"id": "272234", "revid": "125757211", "url": "https://it.wikipedia.org/wiki?curid=272234", "title": "Giunti Editore", "text": "La Giunti Editore \u00e8 una casa editrice italiana fondata a Firenze nel 1956. La societ\u00e0 ha sede nella Villa La Loggia, in via Bolognese, e uffici affiliati a Milano. Alla Giunti S.p.A. fa capo un gruppo comprendente vari marchi e che nel suo insieme si colloca al secondo posto tra i gruppi editoriali italiani per fatturato.\nStoria.\nNegli anni trenta del XX secolo Renato Giunti inizia a collaborare con la casa editrice fiorentina R. Bemporad &amp; figlio, in rappresentanza di uno dei soci. Successivamente diventa direttore generale.\nNel secondo dopoguerra Renato Giunti rileva l'azienda, alla quale d\u00e0 il nome di \u00abBemporad Marzocco\u00bb. Nel 1956 diventa proprietario e amministratore delegato.\nNel 1960 acquisisce la casa editrice fiorentina Barb\u00e8ra, che aveva iniziato la sua attivit\u00e0 nel 1855. Nel 1965 tutte le case editrici acquisite vengono riunite nel Consorzio editoriale Giunti. Nel 1975 Sergio Giunti, figlio di Renato, succede al padre alla guida del Consorzio.\nFino alla met\u00e0 degli anni ottanta la Giunti editava poche riviste, tra le quali: \u00abLa Vita Scolastica\u00bb (nata nel 1947) e \u00abPsicologia contemporanea\u00bb, apparsa nel 1974. Nel 1986 Sergio Giunti avvia un importante progetto editoriale nel settore periodici lanciando sul mercato sei nuove testate culturali mensili: \u00abArt e Dossier\u00bb, \u00abStoria e Dossier\u00bb, \u00abMedicina e Dossier\u00bb, \u00abMusica e Dossier\u00bb, \u00abScienza e dossier\u00bb, a cui si aggiunge successivamente \u00abArcheologia Viva\u00bb, tutte con la formula innovativa della rivista con al centro un dossier monografico.\nNel 1990 nasce il Gruppo Editoriale Giunti, nel quale confluiscono le case editrici e i vari marchi editoriali acquisiti. Nel nuovo decennio il gruppo fa il suo ingresso nel settore multimediale: viene creata \u00abGiunti Multimedia\u00bb. Nel 2002 tutte le attivit\u00e0 multimediali di Giunti Multimedia e Giunti Ricerca vengono fuse in \u00abGiunti Labs\u00bb.\nNel 2003 Giunti Gruppo Editoriale S.p.A. cambia ragione sociale in Giunti Editore S.p.A.\nNel 2014 la casa editrice raggiunge un accordo con Disney Italia. Giunti diventa l\u2019editore di alcuni prodotti editoriali, cartacei e digitali, con il marchio Disney Libri e dei prodotti editoriali cartacei a marchio Marvel e Lucasfilm.\nNell'autunno del 2016, la casa editrice Bompiani, venduta dalla Mondadori per 16,5 milioni di euro, entra a far parte del gruppo, sotto la guida della direttrice editoriale Beatrice Masini.\nAttualmente il gruppo editoriale \u00e8 costituito di un insieme di circa 20 aziende che operano in tutti i campi del settore librario, incluso il mercato degli ebook.\nLe librerie Giunti.\nAl gruppo Giunti fa capo anche la catena di punti vendita a insegna \"Giunti al Punto\", che con 190 esercizi (nel 2015) costituisce la prima catena italiana di librerie per numero di punti vendita. Si tratta in genere di punti vendita di medie dimensioni."}
{"id": "272235", "revid": "726373", "url": "https://it.wikipedia.org/wiki?curid=272235", "title": "Jikky\u014d Oshaberi Parodius", "text": "Jikky\u014d Oshaberi Parodius \u00e8 il quarto videogioco della serie di \"Parodius\". \u00c8 stato realizzato per il Super Famicom e successivamente convertito per PlayStation e Sega Saturn.\nCaratteristiche.\nIl gioco \u00e8 uscito il 15 dicembre del 1995, quindi quasi al termine della vita commerciale del Super Famicom. Ciononostante, presenta un paio di innovazioni rilevanti: \u00e8 stato infatti il primo gioco per SNES ad essere dotato del chip SA1. Ci\u00f2 permette la visualizzazione di sprites e ambientazioni interamente costituiti da poligoni tridimensionali, come avviene in uno dei livelli.\nInoltre, come si pu\u00f2 evincere dal titolo (che si traduce all'incirca come \"Parodius Talk Show dal vivo\"), il gioco \u00e8 dotato di parlato: un commentatore, apparentemente un giapponese di mezz'et\u00e0 (il gioco non \u00e8 mai stato pubblicato al di fuori del Giappone), descriver\u00e0 le varie fasi di gioco con una serie di commenti pi\u00f9 o meno appropriati, che \u00e8 comunque possibile disattivare dalla schermata delle opzioni. Il parlato \u00e8 presente anche nell'introduzione cos\u00ec come nella schermata delle opzioni.\nRiguardo al gioco in s\u00e9, \u00e8 stato studiato per essere un tributo alla Konami: ogni livello, a eccezione del primo e dell'ultimo, \u00e8 colmo di ironici omaggi ad altre celebri serie della software house (oltre che agli altri capitoli di Parodius); nel successivo paragrafo saranno descritti in maggior dettaglio.\nPersonaggi.\nLa novit\u00e0 di questo gioco rispetto al suo predecessore \u00e8 che si pu\u00f2 giocare in due ma senza che il secondo giocatore debba per forza utilizzare la versione alternativa del personaggio scelto dal primo giocatore. Esistono ancora le coppie di personaggi, ma la scelta ora \u00e8 diventata indipendente e, cosa pi\u00f9 importante, il secondo personaggio della coppia ha un arsenale del tutto diverso dal primo membro.\nDifferenze della versione Saturn/Playstation.\nNel 1996 \u00e8 stata pubblicata una nuova versione del gioco per le console PlayStation e Saturn. Grazie alle maggiori potenzialit\u00e0 offerte dal supporto CD in termini di memoria, diverse caratteristiche del gioco sono state migliorate, altre invece sono state completamente modificate:"}
{"id": "272236", "revid": "31489", "url": "https://it.wikipedia.org/wiki?curid=272236", "title": "L'Arcobaleno della gravit\u00e0", "text": ""}
{"id": "272239", "revid": "32850", "url": "https://it.wikipedia.org/wiki?curid=272239", "title": "Giunti", "text": ""}
{"id": "272240", "revid": "2039709", "url": "https://it.wikipedia.org/wiki?curid=272240", "title": "Umpa Lumpa", "text": "Gli Umpa Lumpa (\"Oompa-Loompa\" nell'originale inglese) sono una popolazione immaginaria inventata da Roald Dahl nel romanzo \"La fabbrica di cioccolato\".\nGli Umpa Lumpa sono delle creature basse e tozze dalla pelle scura e dalle sembianze pressoch\u00e9 umane che Willy Wonka trov\u00f2 ad Umpalandia, una regione di Umpa, nonch\u00e9 piccola isola situata nell'Oceano Pacifico. Amano tantissimo il cacao, ma sfortunatamente nella loro terra riescono a trovarne solo pochissimi semi ogni anno (non pi\u00f9 di quattro se sono fortunati). Per questo motivo si nutrono quasi solo di disgustosi bruchi verdi tritati e venerano i chicchi di cacao come idoli.\nDa l\u00ec nasce la proposta di Willy Wonka, che offre loro di lavorare nella sua fabbrica in cambio di cacao a volont\u00e0; cos\u00ec gli Umpa Lumpa sono contenti di prestare servizio, e Wonka \u00e8 contento per aver trovato lavoratori fedeli e operosissimi. Si presentano come esseri buffi e : alti fino al ginocchio, con una capigliatura sorprendente, sembrano quasi conoscere in anticipo le sventure che capiteranno ai personaggi. Quest'ultima per\u00f2 \u00e8 una caratteristica inserita da Tim Burton nel \"La fabbrica di cioccolato\" del 2005, facendo sospettosamente sottolineare da Mike Tiv\u00f9 come le canzoni improvvisate sul momento dagli Umpa Lumpa contengano gi\u00e0 i nomi dei personaggi e siano, nonostante ci\u00f2, perfettamente ritmate. Willy Wonka giustifica il tutto dicendo semplicemente che gli Umpa Lumpa amano cantare.\nStoria.\nNella narrativa, gli Umpa Lumpa apparirono per la prima volta nel libro di Roald Dahl del 1964. Il libro originale li ritraeva come pigmei neri provenienti dalla parte pi\u00f9 profonda e pi\u00f9 oscura della giungla africana dove nessun uomo bianco era mai stato prima. Dopo la pubblicazione del libro negli Stati Uniti, delle accuse di razzismo costrinsero Dahl a modificare la fisionomia dei personaggi come nani con capelli marrone dorato e una pelle bianco-rosata. \nNell'adattamento del film del 1971, \"Willy Wonka e la fabbrica di cioccolato\", essi furono interpretati, stavolta con pelle arancione e capelli verdi, da Rudy Borgstaller, George Claydon, Malcolm Dixon, Rusty Goffe, Ismed Hassan, Norman McGlen, Angelo Muscat, Pepe Poupee, Marcus Powell e Albert Wilkinson.\nNella versione di Tim Burton del 2005, \"La fabbrica di cioccolato\", gli Umpa Lumpa sono piccoli, con corti capelli neri e pelle color bronzo; vengono stavolta tutti interpretati dall'attore Deep Roy, la cui statura viene diminuita a 75\u00a0cm. Per ogni Umpa Lumpa di ciascuna scena, vengono effettuate riprese separate dell'attore nelle diverse posizioni, poi unite grazie a tecniche digitali. Comunque, gli Umpa Lumpa presentano sempre la caratteristica di comunicare solo attraverso canzoni e mimica. Come si vede nel film, hanno una singolare armonia di movimenti: incrociano le braccia e chiudono le mani portandole al petto (anche se, nel film di Burton, alla fine si scopre che il narratore interno \u00e8 un Umpa Lumpa, il che ne fa un'eccezione). Gli Umpa Lumpa non sono chiamati con un nome proprio, eccetto Skeebo, il quale figura quasi come il leader degli Umpa Lumpa e Doris, la segretaria/contabile, oltretutto unica femmina della trib\u00f9 che si vede nel film.\nCanzoni.\nNel libro, gli Umpa Lumpa mettono in scena spiritose ma moraleggianti canzoni improvvisate riguardanti i maliziosi bambini che hanno preso parte alla visita della fabbrica. Quattro canzoni sono utilizzate per far pensare loro alle conseguenze del loro comportamento: \nLe canzoni del film del 1971 sono completamente diverse da quelle del libro (ognuna inizia col ritornello \"Oompa Loompa Doompa Dee Do\"); invece, la versione cinematografica del 2005 utilizza i testi originali del libro, tanto che Roald Dahl figura nei titoli come l'autore delle canzoni. Questo vale per\u00f2 per le versioni in inglese del libro e del film: le canzoncine del libro tradotto in italiano e del film doppiato sono infatti differenti."}
{"id": "272242", "revid": "1305772", "url": "https://it.wikipedia.org/wiki?curid=272242", "title": "Love over Gold", "text": "Love over Gold \u00e8 il quarto album del gruppo musicale britannico Dire Straits, pubblicato il 20 settembre 1982.\nIl disco.\nCon 10 milioni di copie vendute, \u00e8 uno dei dischi di maggior successo dei Dire Straits ed \u00e8 spesso considerato uno degli album migliori nella produzione della band di Mark Knopfler. \nL'album debutt\u00f2 al primo posto nella Official Albums Chart (mantenendo la vetta per quattro settimane) e raggiunse anche la prima posizione in Italia, Austria, Paesi Bassi (per sei settimane), Norvegia (per cinque settimane) e Nuova Zelanda (per dodici settimane), la seconda in Svezia e la quarta in Germania.\nPer la prima volta figurano su disco i contributi del chitarrista ritmico Hal Lindes e del tastierista Alan Clark, che avevano in precedenza accompagnato la band durante l\"\"' nel 1981.\n\"Telegraph Road\" \u00e8 un lungo brano rock che caratterizza l'album con il suo assolo di chitarra. Il singolo di lancio in Europa, \"Private Investigations\", \u00e8 invece un brano ricco di sperimentazione: Mark Knopfler registra e fa mixare nel brano il rumore della sua camminata, di una monetina che gira su un tavolo e di un bicchiere che si rompe.\nLa copertina dell'album raffigura un lampo di un fulmine nel buio della notte.\nI brani.\n\"Industrial Disease\".\nA dispetto del tono apparentemente disimpegnato suggerito dalla vivace melodia dell'organo, \"Industrial Disease\" \u00e8 un brano segnato da una forte connotazione\npolitica: il testo della canzone, denunciando i problemi della societ\u00e0 contemporanea,\ncritica il consumismo, il capitalismo e di riflesso il\nliberismo. Il pezzo \u00e8 stato\nproposto in concerto nel corso delle tourn\u00e9e \"Dire Straits 1982/3\" e \"Live in 85/6\".\n\"Love over Gold\".\nProtagonista della \"title track\" \u00e8 una figura femminile fragile, incoerente e\nscostante. Dal\npunto di vista musicale, la canzone presenta evidenti ascendenze jazz e un\narrangiamento estremamente elegante, costruito intorno al dialogo tra la chitarra di\nKnopfler e il vibrafono di Mike Mainieri. Una breve\nversione dal vivo di \"Love over Gold\", tratta dall'album \"\", \u00e8 stata distribuita come singolo.\n\"It Never Rains\".\n\"It Never Rains\" \u00e8 un brano affine a \"Telegraph Road\" per impostazione stilistica. Il testo si\nconfigura come una sorta di invettiva dell'io lirico nei confronti di una figura femminile\nche si \u00e8 comportata in modo cinico verso di lui, ferendo i suoi sentimenti; il tono del\nnarratore \u2013 inizialmente pacato\u00a0\u2013 si fa progressivamente pi\u00f9 aspro, lasciando spazio infine ad una lunga coda strumentale sostenuta dai fraseggi chitarristici di Knopfler.\nAccoglienza critica.\nNella recensione retrospettiva per AllMusic, Stephen Thomas Erlewine ha dato all'album un giudizio di quattro stelle su cinque, osservando che l'aggiunta di un nuovo chitarrista ritmico \u00abespande i suoni e le ambizioni [della band]\u00bb. Il critico ha aggiunto che \u00abin un certo senso, l'album \u00e8 il loro impegno nel prog rock, contenente solo cinque canzoni, tra cui l'apertura di 14 minuti \"Telegraph Road\"\u00bb.\nNella sua recensione per la rivista \"Rolling Stone\", David Fricke defin\u00ec l'album \u00abuna dichiarazione di intenti\u00bb e \u00abun disco ambizioso, a tratti difficile, esilarante nei suoi successi e, in definitiva, affascinante nelle sue indulgenze\u00bb. Defin\u00ec inoltre \"Telegraph Road\" \u00abuna sfida per l'attenzione media del fan del pop\u00bb con la sua \u00abavanzata storica e tensione intima\u00bb.\nTracce.\nTesti e musiche di Knopfler."}
{"id": "272244", "revid": "287204", "url": "https://it.wikipedia.org/wiki?curid=272244", "title": "Jikkyo Oshaberi Parodius", "text": ""}
{"id": "272246", "revid": "4175", "url": "https://it.wikipedia.org/wiki?curid=272246", "title": "Bruno Beatrice", "text": "Carriera.\nCentrocampista d'interdizione dal fisico prestante, crebbe nelle giovanili dell'. Esord\u00ec come professionista nella Solbiatese, gioc\u00f2 in Serie A nella , nella dal 1973 al 1976, e nel , collezionando complessivamente 126 presenze e 3 reti in massima serie e 127 presenze e 2 reti in Serie B, aggiudicandosi la Coppa Italia 1974-1975 con la Fiorentina. Chiuse la carriera nel .\nLa scomparsa.\nNel 1985 Bruno Beatrice si ammal\u00f2 di leucemia linfoblastica acuta e mor\u00ec due anni dopo. Nel 2005 la procura di Firenze, su richiesta della vedova Gabriella Bernardini Beatrice, apr\u00ec un'indagine sulla morte del calciatore (in seguito allargatasi ad altri casi), ipotizzando che questa potesse essere stata determinata dall'errato trattamento terapeutico al quale fu sottoposto il giocatore.\nNella primavera del 1976, costretto a sospendere l'attivit\u00e0 agonistica a causa di una pubalgia cronica, Beatrice fu sottoposto quotidianamente a una massiccia radioterapia a base di raggi X per circa tre mesi, presso la clinica \"Villa Camerata\" di Fiesole. Come \u00e8 stato riferito dai familiari del calciatore, Beatrice in quel periodo inizi\u00f2 a soffrire di insonnia, tremori e spasmi muscolari. Comunic\u00f2 inoltre di essere stato sottoposto pi\u00f9 volte a fleboclisi dopo le terapie.\nL'ipotesi che l'uso di terapie nocive e altre sostanze dopanti durante la carriera agonistica fosse stata la causa della leucemia, fu rafforzata, secondo i legali della vedova Beatrice, dal decesso di alcuni ex compagni di squadra ai tempi della Fiorentina. L'indagine dei NAS di Firenze, limitatamente alla morte di Beatrice, si concluse nel giugno del 2008, ipotizzando il reato di omicidio preterintenzionale per l'allenatore Carlo Mazzone. Il 2 gennaio 2009 la procura di Firenze richiese l'archiviazione del caso per prescrizione."}
{"id": "272247", "revid": "2034231", "url": "https://it.wikipedia.org/wiki?curid=272247", "title": "Robert A. Parker", "text": "Biografia.\nNato a New York City, \u00e8 tuttavia cresciuto a Shrewsbury nel Massachusetts. \u00c8 sposato con Judy Woodruff, nativa di San Marino in California. \u00c8 padre di cinque figli e nonno di nove nipoti. A Shrewsbury ha frequentato la scuola d'obbligo e di educazione secondaria e nel 1958 raggiunse il titolo di bachelor in astronomia e fisica presso il Amherst College, seguito dalla laurea in astronomia (PhD), nel 1962 presso il \"California Institute of Technology\". Prima di essere selezionato per l'addestramento da astronauta, \u00e8 stato professore assistente di astronomia presso l'Universit\u00e0 del Wisconsin.\nParker venne scelto dalla NASA come scienziato-astronauta nell'agosto del 1967. Fece parte degli equipaggi di supporto per le missioni dell'Apollo 15 ed Apollo 17. Inoltre successivamente partecip\u00f2 come scienziato al programma Skylab, collaborando nell'ufficio direzionale durante le missioni equipaggiate Skylab 2, Skylab 3 e Skylab 4. Dal marzo 1988 al marzo 1989 ha lavorato presso il quartier generale della NASA a Washington D.C. come direttore dell'ufficio per voli e stazioni spaziali. Veterano di due missioni dello Spacelab, avendo partecipato (sempre come specialista di missione) alle missioni STS-9/Spacelab-1 (dal 28 novembre all'8 dicembre 1983) ed STS-35 (dal 2 dicembre al 10 dicembre 1990, missione che port\u00f2 in orbita il laboratorio astronomico a raggi ultravioletti ASTRO-1), Parker divenne direttore della divisione per la pianificazione di voli nello spazio e rimase in tale carica da gennaio 1991 a dicembre dello stesso anno.\nDa gennaio 1992 a novembre 1993 fu direttore del programma e delle operazioni per lo Spacelab. Segu\u00ec, nel periodo da dicembre 1993 all'agosto 1997 il coordinamento del programma per l'utilizzo di successive operazioni spaziali. Ad agosto del 1997 divenne direttore dell'ufficio di coordinamento della NASA presso il laboratorio per lo sviluppo di congegni propulsori a razzo il \"Jet Propulsion Laboratory\" sito a Pasadena in California. Ha raggiunto un totale superiore alle 3.500 ore di volo su aerei jet nonch\u00e9 463 ore di volo nello spazio. Parker \u00e8 pluridecorato con onorificenze nel campo militare e civile ed \u00e8 membro di influenti associazioni americane."}
{"id": "272253", "revid": "114469821", "url": "https://it.wikipedia.org/wiki?curid=272253", "title": "Lista Emma Bonino", "text": ""}
{"id": "272254", "revid": "114469854", "url": "https://it.wikipedia.org/wiki?curid=272254", "title": "Lista Bonino", "text": ""}
{"id": "272255", "revid": "96305", "url": "https://it.wikipedia.org/wiki?curid=272255", "title": "William T. Vollmann", "text": "Biografia.\n\u00c8 profondamente segnato da un evento: all'et\u00e0 di nove anni la sorella di sei anni, sotto la sua supervisione, annega in un lago. Vollmann si ritiene l'unico responsabile dell'accaduto.\nVollmann ha studiato al Deep Springs College e alla Cornell University. Dopo l'universit\u00e0 lavor\u00f2 come segretario in una piccola compagnia di assicurazioni, a san Francisco per otto mesi. Con i soldi ricavati da questo impiego part\u00ec per Afghanistan durante l'invasione sovietica, scrivendo le sue esperienze in \"An Afghanistan Picture Show, or, How I Saved the World\".\nAl ritorno, mentre era intento a scrivere il suo primo romanzo, \"You Bright and Risen Angels\", Vollmann lavorava come programmatore di computer nonostante, per sua stessa ammissione, non fosse un esperto.\nHa pubblicato scritti di viaggio per la rivista \"Spin\" e per il \"New Yorker\", e spesso pubblica articoli nella \"New York Times Book Review\". All'inizio del 2004, dopo molti rinvii, \"McSweeney's\" ha pubblicato \"Rising Up and Rising Down\", un trattato sulla violenza in sette volumi di pagine, che ha ricevuto una nomination per il \"National Book Critics Circle Award\"; una versione ridotta a un solo volume \u00e8 stata pubblicata alla fine dell'anno da Ecco Press. Rappresenta oltre vent'anni di lavoro e tentativi di stabilire un computo morale che consenta di misurare le cause e gli effetti della violenza in tutto il mondo.\nLe altre opere di Vollmann trattano spesso dell'insediamento degli europei nel Nordamerica, come nel ciclo di romanzi \"\", del quale in Italia sono stati pubblicati solo tre volumi (\"La camicia di ghiaccio\", \"Venga il tuo regno\" e \"I Fucili\"), o storie di persone (spesso prostitute) ai margini della guerra, della povert\u00e0 e della speranza. Il suo pi\u00f9 recente romanzo, \"Europe Central\", che tratta di un ampio gruppo di personaggi coinvolti nella guerra tra Germania e Unione Sovietica, ha vinto nel 2005 il National Book Award per la narrativa.\nNel 2008, Vollmann ricevette lo Strauss Living Award, una borsa quinquennale che gli frutt\u00f2 dollari all'anno. Nel 2009, Vollmann pubblic\u00f2 \"Imperial,\" un saggio sulla vita nella Contea di Imperial in California, vicino al confine col Messico.\nNel 2010, Vollmann pubblic\u00f2 uno studio sul teatro N\u014d giapponese intitolato \"Kissing the Mask: Beauty, Understatement, and Femininity in Japanese Noh Theater\".\nVollman speriment\u00f2 per la prima volta la pratica del crossdressing nel 2008 e, da allora, ha sviluppato un alter ego chiamato Dolores del quale scrisse in \"The Book of Dolores\" del 2013. \nNella vita privata, Vollmann rifiuta la fama letteraria e l'utilizzo di dispositivi moderni quali cellulari e carte di credito e viene talvolta descritto come misantropo e schivo.\nIn un saggio per \"Harper's Magazine\" del 2013, intitolato \"Life as a Terrorist\", Vollmann rivel\u00f2 quanto il sentimento verso i temi di \"anti-progresso, anti-industrializzazione\" dei primi lavori abbiano cambiato la sua vita. Utilizzando i file officiali, ottenuti attraverso il Freedom of Information Act, il saggio descrive l'investigazione che l'FBI condusse sullo stesso Vollmann nella met\u00e0 negli anni novanta, ritenendolo sospettato nel caso Unabomber.\n abita a Sacramento, in California con la moglie e la figlia."}
{"id": "272256", "revid": "6923", "url": "https://it.wikipedia.org/wiki?curid=272256", "title": "Movimento del '77", "text": "Il Movimento del '77 \u00e8 stato un movimento politico spontaneo extra-parlamentare nato in Italia nel 1977 come sviluppo e trasformazione dei movimenti giovanili e operai ancora esistenti nel paese dopo il Sessantotto. Nato principalmente nell'area dei gruppi della sinistra extraparlamentare, diversamente dai precedenti movimenti studenteschi, non solo contestava il sistema dominante dei partiti e dei sindacati, ma metteva in discussione la tipologia delle organizzazioni che gli stessi studenti si erano dati fino ad allora, e portando avanti anche alcune tematiche fino ad allora inedite.\nContesto socio-politico e inizi del movimento.\nIl Movimento del '77 nacque in concomitanza della crisi delle organizzazioni extraparlamentari che avevano condotto ed egemonizzato le lotte sociali negli anni successivi al Sessantotto, e con l'avvento di quella che fu definita \u00abuniversit\u00e0 di massa\u00bb.\nGi\u00e0 dagli anni '60 le Universit\u00e0 non erano pi\u00f9 frequentate quasi esclusivamente da studenti provenienti dai ceti pi\u00f9 benestanti ma anche in larga parte da giovani provenienti dalle famiglie dei ceti pi\u00f9 poveri, e il processo fu poi favorito dalla legge n.162 nel 1969 sull'assegno di studio universitario. Nel corso degli anni '70 la presenza di giovani appartenenti a famiglie meno abbienti divenne massiccia.\nDopo circa un decennio di contestazioni nella scuola e nella societ\u00e0, il rigore dei vecchi gruppi della sinistra extraparlamentare appariva a molti inadeguato e superato, l'organizzazione Lotta Continua si sciolse di fatto nel novembre 1976, mentre continuava la pubblicazione l'omonimo quotidiano. Infatti la contestazione fu rivolta anche alla pratica politica delle stesse organizzazioni da cui gli aderenti al movimento provenivano, pratica che, in alcuni casi, si era modificata, muovendosi verso una istituzionalizzazione del loro stato d'essere, per esempio venne fondata Democrazia Proletaria una sorta di cartello elettorale dei principali movimenti storici, presentatasi alle elezioni regionali del 1975 e quindi a quelle politiche del 1976, accettando quindi l'ingresso nel sistema politico parlamentare.\nInoltre, rispetto agli anni immediatamente seguenti il Sessantotto, si era sviluppato il movimento femminista, che dai primi anni settanta aveva avuto una crescita molto forte, presente nel movimento con le sue istanze di liberazione dall'oppressione sessista maschile. Le femministe aprirono un discorso nuovo che scuoteva le stesse organizzazioni dell'estrema sinistra a cui appartenevano: l'oppressione sessista non veniva denunciata solo all'interno della societ\u00e0 borghese, ma anche dentro le organizzazioni politiche in cui esse stesse militavano. Esse, pur non abbandonando le varie organizzazioni, iniziarono un'attivit\u00e0 di discussione e critica fra sole donne indipendentemente dalle appartenenze di ciascuna, con riunioni, pubblicazioni e cortei di sole donne.\nAumentava l'importanza e la diffusione del giornale \"Rosso\" prodotto e distribuito dall'area di Autonomia Operaia.\nAltro aspetto importante fu l'azione politica del Partito Radicale di Marco Pannella che, dopo la vittoria nel 1974 del referendum sul divorzio, aveva ingrossato notevolmente le file e aveva concentrato il suo impegno sulla difesa dei diritti umani, dei diritti civili, per il pacifismo e la nonviolenza. Le istanze erano molteplici, andando dalla lotta contro l'autoritarismo e la repressione a quelle del movimento di liberazione omosessuale e l'antiproibizionismo.\nInoltre in quell'epoca vi era la diffusione della cultura underground e di giornali dedicati alla controcultura e alla controinformazione, come la rivista \"Re Nudo\" fondata nel 1969 a Milano da un gruppo di \"hippy\". Questi con la rivista nel 1975 e nel 1976, in un certo qual modo ricalcando il grande raduno di Woodstock, avevano organizzato due grandi raduni pop (Festival del proletariato giovanile) al Parco Lambro a Milano.\nLa cultura alternativa passava anche attraverso le radio libere, nate dopo la liberalizzazione delle trasmissioni nel 1976, che ebbero una discreta diffusione in tutto il territorio nazionale. A livello internazionale c'\u00e8 da ricordare che proprio nel 1977 arriv\u00f2 la \u00abprima ondata\u00bb di subcultura punk chiamata \u00abPunk 77\u00bb, relativo in particolare alla scena britannica (British Punk) e statunitense (American Punk).\nNacque in questo contesto un movimento complesso, libertario e creativo, dove non c'erano leader e dove il coinvolgimento e la responsabilit\u00e0 erano strettamente personali, anche se un ruolo portante nelle lotte continuavano a svolgerlo gli ambienti militanti dell'ormai sciolta Lotta Continua e soprattutto dell'area dell'Autonomia.\nIl Movimento del '77 aveva due anime: quella creativa, trasgressiva, irridente, spontaneista e quasi sempre non violenta (ne facevano parte gli Indiani metropolitani), e quella della lotta pi\u00f9 prettamente politica, dura e intransigente.\nLe azioni politiche.\nAlcune delle pratiche di lotta che caratterizzarono il Movimento si erano consolidate nel corso degli anni settanta ed erano incentrate sull'azione diretta: il cambiamento doveva avvenire subito, con la riappropriazione di beni e spazi rivendicati come diritto. \"Rosso\", una delle riviste vicine al Movimento, teorizzava l'occupazione di case sfitte e/o abbandonate, espropri proletari nei supermercati e l'autoriduzione delle bollette e dei servizi in genere (dal cinema agli esercizi di ristorazione), e queste divennero pratiche tipiche, a cui rimasero affiancate le azioni distintive della sinistra extraparlamentare come l'antifascismo militante. I servizi d'ordine di varie organizzazioni e anche alcuni comitati di quartiere e collettivi di studenti, erano dotati di armi improprie, per proteggersi da polizia e neofascisti, e comunque essere pronti a reagire in situazioni di scontro.\nIl Movimento del '77 coinvolse i settori emarginati, vasti strati della popolazione delle periferie degradate delle grandi citt\u00e0 che vivevano la loro condizione sottoproletaria ai margini della societ\u00e0 e della politica nazionale. A questa condizione di emarginazione si aggiungeva l'aumento della circolazione e della diffusione delle droghe pesanti come l'eroina, che il Movimento contrastava con campagne di informazione e di lotta allo spaccio.\nNei cortei si inserirono talvolta, nascostamente, isolati elementi armati di pistola, che in qualche caso reagirono agli interventi della polizia sparando. Nelle piazze, oltre agli slogan \u00abNon siamo un centinaio di teppisti / ma migliaia di buoni comunisti / Gui e Tanassi sono innocenti / siamo noi i veri delinquenti\u00bb in riferimento allo scandalo Lockheed, alcuni gridavano anche \u00abAttento poliziotto / \u00e8 arrivata la compagna P 38\u00bb e alzavano tre dita a simulare una pistola, ma questo genere di slogan e gesti era settoriale e disapprovato da molti come una forma di infantilismo.\nLo scontro con la sinistra istituzionale.\nLe ragioni di scontro fra l'estrema sinistra e il PCI, gi\u00e0 forti a partire dal 1968, si acuirono notevolmente a met\u00e0 degli anni '70 in seguito a due precise svolte del partito di Berlinguer verso la collaborazione con i partiti di centro (Democrazia Cristiana e suoi tradizionali alleati).\nNel 1977 si accentu\u00f2 l'attacco al PCI, contestandogli la politica del compromesso storico e il suo passaggio dall'opposizione parlamentare alla partecipazione al potere borghese. Inoltre, fra il 1975 e il 1977, la posizione del PCI sul ruolo della polizia nelle manifestazioni di piazza era cambiato notevolmente. \nLa strategia del compromesso storico (esposta da Berlinguer alla fine del 1973), scosse i tanti che, pur decisamente critici verso il PCI, lo consideravano comunque un partito che, in qualche modo, poteva contrastare il potere capitalista. All'improvviso, riferendosi proprio ai fatti cileni, in anni in cui la minaccia di un colpo di stato in Italia era evidente, Berlinguer rifiutava di combattere tale minaccia ma vi si sottometteva, considerando quindi impossibile un governo delle sole sinistre in caso di una loro vittoria elettorale, e presentando il patteggiamento e la collaborazione come unica via praticabile. E i fatti seguirono: il 10 agosto 1976, dopo precise trattative con tutti i partiti tranne il MSI, il PCI, per la prima volta dalla propria espulsione dal governo (1947), non vot\u00f2 la sfiducia al nuovo esecutivo (governo Andreotti 3, monocolore DC) ma lo appoggi\u00f2 dichiaratamente, pur utilizzando la forma della \"non sfiducia\" (astensione).\nInoltre, gi\u00e0 dal 1968 e fino al 1975 il partito comunista aveva generalmente sostenuto le grandi mobilitazioni studentesche e operaie, e pur definendo sempre \"teppisti\" o \"provocatori\" i manifestanti che in esse compivano atti di violenza, aveva anche condannato i comportamenti violentemente repressivi della polizia. Ben consapevole del pericolo che una polizia violenta potesse, in qualche circostanza, rappresentare una minaccia per s\u00e9, per il sindacato e per le mobilitazioni di massa, nel 1975 il PCI si oppose duramente alla Legge Reale, che dava alla polizia determinate autorizzazioni all'uso delle armi da fuoco negli scontri di piazza. Ma gi\u00e0 di fronte ai fatti del marzo 1977 a Bologna il PCI, assieme ai partiti di governo, espresse una condanna assai debole nei confronti dell'uso delle armi da parte della polizia (limitandosi a chiedere \"chiarezza\") e vide nel comportamento degli studenti la gravit\u00e0 della situazione e la minaccia alla democrazia. In questa linea, l'anno dopo, in occasione del referendum per l'abrogazione della Legge Reale, fece appello per il mantenimento di questa..\nRiferendosi a questi due forti elementi di scontro col PCI, nel Movimento del '77 si cantava spesso la canzoncina:\nLo scontro politico frontale col PCI si manifest\u00f2 in maniera palese il 17 febbraio 1977, durante un comizio del segretario della CGIL Luciano Lama svoltosi dentro l'Universit\u00e0 di Roma, in quel momento occupata dagli studenti. Appena entrato nell'ateneo, accompagnato dal servizio d'ordine del sindacato, i gruppi studenteschi urlarono \u00abVia, via la nuova polizia!\u00bb, mentre sui muri comparvero scritte come \u00abI Lama stanno nel Tibet\u00bb (tra i contestatori di Lama erano presenti Emilia Libera e Antonio Savasta, futuri militanti brigatisti). Durante il comizio, la contestazione si trasform\u00f2 in scontro aperto con il servizio d'ordine del sindacato. Gli scontri per violenza e intensit\u00e0 causarono lo scioglimento anticipato del comizio e l'abbandono della citt\u00e0 universitaria da parte del segretario e della delegazione della CGIL. L'evento diverr\u00e0 famoso e ricordato come \u00abLa cacciata di Lama\u00bb dall'Universit\u00e0 La Sapienza. Lo stesso giorno, in conseguenza di quell'episodio, il rettore Antonio Ruberti consegn\u00f2 la citt\u00e0 universitaria alla polizia.Lo scontro con il PCI era particolarmente forte a Bologna, da decenni citt\u00e0 saldamente in mano a questo partito, che in maniera assai pi\u00f9 evidente che altrove, pur con una forte base operaia, guadagnava notevoli consensi anche da parte della piccola e alta borghesia cittadina, che a proprio favore riceveva benevole scelte amministrative. Questa alleanza era parecchio invisa al Movimento, e l'allora sindaco Renato Zangheri veniva continuamente attaccato negli slogan. In questo clima, a partire da dicembre 1976, il \"Collettivo Jacquerie\", che in citt\u00e0 raccoglieva elementi sparsi del Movimento (soprattutto dalla disciolta Lotta Continua), attu\u00f2 azioni dimostrative per stigmatizzare l'opulenza della citt\u00e0 in un quadro di carovita e forte disuguaglianza sociale. Alcune di queste azioni consistevano, provocatoriamente, nel pranzare in gruppo in un ristorante molto caro, e alla fine andarsene senza pagare gridando slogan contro il carovita verso gestori e avventori.\nGli scontri di piazza.\nLa citt\u00e0 di Bologna in quell'anno fu teatro di violentissimi scontri di piazza. In particolare l'11 marzo fu ucciso, con un colpo di pistola alle spalle, un militante di Lotta Continua, Francesco Lorusso, durante le cariche per disperdere un gruppo di autonomi che avevano organizzato una contestazione dell'assemblea di Comunione e Liberazione che si teneva quella mattina all'Universit\u00e0. Grazie alle tante testimonianze, e per immediata ammissione degli stessi responsabili, si accert\u00f2 subito che qualche elemento delle forze di polizia aveva sparato numerosi colpi verso manifestanti in fuga (la magistratura riconoscer\u00e0 come responsabili della sparatoria gli agenti Massimo Tramontani e Pietro Pistolese - capitano dei carabinieri - ma li proscioglier\u00e0, non trovando prove che il colpo che uccise lo studente fosse partito da loro).\nL'evento suscit\u00f2 un'immediata ondata di indignazione e rabbia collettiva, portando a un violento corteo cittadino con deliberati danni ai negozi del centro e una serie di scontri con le forze dell'ordine che interessarono per due giorni pi\u00f9 punti della citt\u00e0. Il Ministro dell'Interno Francesco Cossiga per impedire ulteriori azioni di guerriglia invi\u00f2 alcuni mezzi blindati a presidiarl la zona universitaria.\nIl fatto provoc\u00f2 perfino la condanna da parte di alcuni esponenti dell'intellighenzia francese, fra i quali lo scrittore Jean-Paul Sartre, che in una sua intervista al quotidiano \"Lotta Continua\" dichiar\u00f2: \u00abNon posso accettare che un giovane militante sia assassinato per le strade di una citt\u00e0 governata dal partito comunista\u00bb.\nQuando la polizia fece irruzione a Radio Alice distruggendo gli impianti e arrestando gli operatori (accusati di avere dato, durante la manifestazione di Bologna, istruzioni per la guerriglia, ma alla fine del processo prosciolti avendo semplicemente raccontato in diretta gli avvenimenti), numerosi intellettuali di sinistra, anche di altre nazioni europee, si mobilitarono protestando contro la repressione.\nLa condanna sfoci\u00f2, nel luglio 1977, in un \"Manifesto contro la repressione\" firmato da 28 intellettuali fra i quali, oltre a Sartre e Simone de Beauvoir, i filosofi Michel Foucault, Roland Barthes, Philippe Sollers, Gilles Deleuze e F\u00e9lix Guattari. Questi ultimi erano stati gli autori del saggio \"Anti-Edipo\" che era diventato uno dei punti di riferimento culturali del Movimento del '77. Il manifesto fu appoggiato anche da alcuni esponenti della sinistra riformista bolognese, tra cui il segretario della FGSI Emilio Lonardo.\nIndipendentemente da questi eventi, in quei mesi due agenti erano stati uccisi da appartenenti alle formazioni armate Prima Linea e Nuclei Armati Proletari): il 12 marzo a Torino il brigadiere Giuseppe Ciotta, il 22 marzo a Roma l'agente Claudio Graziosi che tentava di arrestare la terrorista Maria Pia Vianale (un colpo accidentale uccise anche una guardia zoofila, Angelo Cerrai); perci\u00f2 Cossiga decise di non autorizzare altre manifestazioni a Roma. Nonostante il divieto il Partito Radicale ne organizz\u00f2 una per celebrare i tre anni dalla vittoria del referendum sul divorzio. La polizia fece fuoco (fu costretta a far fuoco, dissero i responsabili dell'ordine pubblico) uccidendo Giorgiana Masi con un colpo di pistola. Per quanto i responsabili dell'omicidio siano rimasti ignoti, il Movimento e un'ampia parte dell'opinione pubblica e della stampa attribuirono la responsabilit\u00e0 del delitto ad agenti di polizia in borghese, che, in una foto resa pubblica, vennero immortalati in quell'occasione vestiti con abbigliamento riconducibile allo stile dei giovani extraparlamentari e con le armi in pugno. Gli incidenti di Roma provocarono nuove manifestazioni in tutta Italia.\nIl 14 maggio, nel corso degli scontri con la polizia durante un corteo a Milano, organizzato per protestare contro la repressione, la morte di Giorgiana e l'arresto di due avvocati del Soccorso Rosso Militante, fu ucciso il brigadiere Antonio Custra. I dimostranti erano diretti verso il carcere di San Vittore, in via De Amicis Paolo Pedrizzetti, fotografo, riprese l'immagine di Giuseppe Memeo, uno dei dimostranti, e che a mani giunte puntava la pistola contro la polizia e sparava (identificato poi, risult\u00f2 non essere stato l'assassino di Custra). Le pagine di cronaca del \"Corriere della Sera\", a differenza degli altri quotidiani, rifiutarono di pubblicare quella foto, che divenne un'icona del periodo. I fatti di Milano provocarono anche un grosso dibattito nei gruppi della sinistra extraparlamentare sulla necessit\u00e0 di un distacco politico chiaro nei confronti di quelle formazioni clandestine, come le Brigate Rosse, che consideravano la lotta armata uno strumento di lotta.\nIl 29 settembre 1977 a Roma un gruppo di neofascisti, dopo avere allontanato a sassate un gruppo di giovani di sinistra che manifestava davanti alla sede MSI in cui si trovavano, iniziarono a sparare a grande distanza, con una pistola militare, contro il gruppo avversario che fuggiva, e uccisero alle spalle il diciannovenne Walter Rossi. Nessuno della quindicina di poliziotti che stazionavano a difesa della sede missina intervenne, n\u00e9 chiam\u00f3 subito i soccorsi. Alla fine nessun responsabile della sparatoria verr\u00e0 condannato. Il fatto scaten\u00f2 dure proteste in tutta Italia, e due giorni dopo, a Torino, dopo un corteo di protesta con il lancio di alcune molotov contro una sede del MSI, un gruppo si stacc\u00f2 dal corteo raggiungendo \"l'Angelo Azzurro\", un bar ritenuto frequentato da neofascisti e spacciatori, lanciando alcune molotov per distruggere il locale. Fra gli avventori un giovane, Roberto Crescenzio, fugg\u00ec per un percorso sbagliato, riusc\u00ec alla fine a uscire ma, per le gravi ustioni, mor\u00ec due giorni dopo in ospedale. L'evento susit\u00f2 profonde crisi di coscienza all'interno dello stesso movimento: nel quotidiano di Lotta Continua Pietro Marcenaro scrisse che la morte del giovane era \u00ab...pesante come una montagna...\u00bb e parl\u00f2 di \u00ab...responsabilit\u00e0 che riguarda noi, come movimento e come organizzazioni politiche, che deve essere affrontata\u00bb... \u00abun movimento che si vuole comunista, che lotta contro il potere per affermare le ragioni della vita, non pu\u00f2, se non vuole decretare la sua fine, vedere un ragazzo bruciato vivo e passare oltre\u00bb. Alla fine del processo 5 giovani di Lotta Continua furono condannati per omicidio colposo. Anche Venezia non fu risparmiata, il 31 marzo fu scossa da una giornata di guerriglia urbana, che si \u00e8 ripetuta anche il 19 dicembre 1978, il 30 aprile e il 3 dicembre 1979: questa sequenza di attentati \u00e8 conosciuta come \u00abnotti dei fuochi del Veneto\u00bb.\nConvegno di Bologna.\nUno degli ultimi eventi del Movimento del '77 fu il \u00abConvegno nazionale contro la repressione\u00bb, svoltosi a Bologna tra il 23 e il 25 settembre 1977.\"[...] Ci interessa rimarcare la differenza qualitativa tra il carattere coatto della societ\u00e0 capitalistica e la repressione puntuale dei militanti, delle organizzazioni, delle lotte, che lo Stato in prima persona esercita. \" Rosso, numero speciale, settembre 1977Al convegno parteciparono 70.000 persone secondo i dati ufficiali, pi\u00f9 di 100.000 per gli organizzatori, che invasero in maniera pacifica la citt\u00e0 per tre giorni. Mentre si formarono dei gruppi di lavoro in varie sedi come i locali dell'Universit\u00e0, ma anche nei cinema e nello stesso palazzo comunale, la citt\u00e0 si trasform\u00f2 in un palcoscenico per iniziative spontanee a cui parteciparono gruppi teatrali e musicali, con la presenza di importanti figure della cultura italiana come Dario Fo e Franca Rame.\nAl Palazzetto dello Sport si riun\u00ec una grande assemblea che avrebbe dovuto delineare nuove direttive per il Movimento e il confronto fra le sue varie anime. L'assemblea fu per\u00f2 segnata da comportamenti rissosi dei militanti autonomi che accusavano la conduzione del convegno, secondo loro incentrata su un confronto di \"intellettuali\" sui temi della controcultura, togliendo spazio al tema degli scontri con lo Stato che si stavano radicalizzando sul territorio. I primi due giorni furono principalmente occupati dallo scontro tra l'anima spontaneista e i gruppi storici extraparlamentari (come Lotta Continua, Democrazia Proletaria), il terzo giorno l'assemblea termin\u00f2 con un grande corteo che attravers\u00f2 la citt\u00e0 seguito dallo spettacolo in piazza di Dario Fo e Franca Rame. Per la prima volta furono pronunciate parole di solidariet\u00e0 con le Brigate Rosse.\nL'assemblea divent\u00f2 di fatto l'ultimo atto \u00abufficiale\u00bb del Movimento.\nLa fine del movimento e il riflusso.\nVerso la fine degli anni settanta il Movimento si esaur\u00ec, e le stesse istanze politiche continuarono ad esse portate avanti dai collettivi studenteschi, dai centri sociali autogestiti e dai gruppi storici della sinistra extraparlamentare che lo avevano animato: Autonomia Operaia, Democrazia Proletaria, Movimento Lavoratori per il Socialismo, PdUP, IV Internazionale e altri. Nel 1978, col rapimento Moro, molte organizzazioni si trovarono ad esprimere in modo ancora pi\u00f9 netto il proprio dissenso nei confronti delle organizzazioni comuniste armate (lo slogan suggerito dal quotidiano \"Lotta Continua\" era: \u00abN\u00e9 con lo Stato, n\u00e9 con le BR\u00bb); diversamente, Autonomia solidarizzava con quelle. Si svilupparono ulteriormente nuove realt\u00e0 giovanili di militanza politica che sarebbero diventati i centri sociali, luoghi di aggregazione politico-sociale nati dalle esperienze dei circoli del proletariato giovanile della seconda met\u00e0 degli anni settanta.\nNello stesso tempo, parte di chi aveva partecipato al Movimento scelse strade diverse. Molti si \"rinchiusero nel privato\", dedicandosi a costruire qualche realt\u00e0 per s\u00e9 stessi; questo fenomeno prese il nome di riflusso. Alcuni scelsero il misticismo, le filosofie orientali, l'ecologia, la costruzione di comunit\u00e0 per uno stile di vita alternativo. Altri svoltarono entrando nell'area della sinistra riformista (PCI e PSI). Qualcun altro si un\u00ec alla lotta armata.\nDemocrazia Proletaria, con la scelta parlamentare si trov\u00f2 collocata alla sinistra del PCI, divenendo un punto di riferimento per parte dei giovani impegnati negli anni ottanta. Alcuni leader e personaggi noti, reduci dei primi anni dell'esperienza del Sessantotto, come Alexander Langer, ultimo direttore del quotidiano \"Lotta Continua\", scelsero l'impegno ambientale, raggruppandosi attorno al nascente movimento verde italiano. Nei grandi sindacati guadagnava terreno una pi\u00f9 realistica percezione delle esigenze economiche, tra i lavoratori si diffondevano il disagio e l'insofferenza per il carattere esclusivamente politico delle manifestazioni di protesta.\nL'omicidio di Fausto e Iaio, avvenuto a Milano, venne a cadere alla fine di questa stagione politica. I due giovani, militanti nel Centro Sociale Leoncavallo e impegnati a combattere la diffusione della droga nel quartiere, furono uccisi il 18 marzo 1978 da estremisti di destra mai identificati.\nAutonomia Operaia venne colpita dal'inchiesta giudiziaria 7 aprile (1979-1988) \u2013 promossa dalla Procura della Repubblica di Padova \u2013 che port\u00f2 in carcere molti esponenti di spicco."}
{"id": "272261", "revid": "66387", "url": "https://it.wikipedia.org/wiki?curid=272261", "title": "Regione informazioni volo", "text": ""}
{"id": "272266", "revid": "838137", "url": "https://it.wikipedia.org/wiki?curid=272266", "title": "Lega per l'Autonomia - Alleanza Lombarda", "text": "La Lega per l'Autonomia - Alleanza Lombarda fu un partito politico italiano di orientamento regionalista, attivo nella regione Lombardia, fondato nel 1996.\nSi \u00e8 formato a seguito della confluenza di due distinti soggetti politici: \nLa titolarit\u00e0 del simbolo del partito \u00e8 stata in seguito oggetto di contesa tra i due fondatori.\nStoria.\nGli inizi nel 1996: Brivio e De Paoli.\nLa lista fu presentata per la prima volta, in tutti i collegi senatoriali della Lombardia, in occasione delle elezioni politiche del 1996 in nome e per conto dell'associazione \"Lega per l'Autonomia Alleanza Lombarda\". Questa era stata creata per riunire in un unico soggetto politico il movimento \"Alleanza Lombarda Autonomia\" di Pierangelo Brivio e sua moglie Angela Bossi (sorella di Umberto Bossi, leader della Lega Nord), attivo in Lombardia dal 1989, e la \"Lega Alpina Lumbarda\" del senatore uscente Elidio De Paoli, il quale ne divenne leader e approfitt\u00f2 del fatto che nel frattempo Roberto Gremmo, fondatore del movimento, si era volontariamente ritirato dalla scena politica.\nLa lista ottenne nel 1996 discreti risultati (oltre 100.000 voti) ma, anche per il sistema elettorale prevalentemente maggioritario, non riusc\u00ec ad eleggere nemmeno un senatore (nemmeno De Paoli ottenne la riconferma). In seguito a questo risultato i rapporti tra le due anime del movimento si deteriorarono al punto che \nLa fase 2001-2006.\nAvvenne quindi che alle elezioni politiche del 2001 Elidio De Paoli ripresent\u00f2 il simbolo nei collegi senatoriali della Lombardia al di fuori dai poli, senza pi\u00f9 tuttavia l'accordo con il movimento di Brivio. La lista conquist\u00f2 un buon 5,4% delle preferenze nella circoscrizione lombarda ed elesse un senatore, il proprio leader De Paoli (che ader\u00ec al gruppo misto e alla componente \"LAL - Lega per l'Autonomia Lombarda\"), con il sistema del recupero proporzionale nel collegio numero 32 di Albino (BG). Successivamente il movimento elesse anche un consigliere provinciale a Brescia ed uno a Bergamo.\nAlle elezioni europee del 2004 partecip\u00f2 ad un cartello con altri movimenti autonomisti ed indipendentisti come Liga Fronte Veneto, Partito Sardo d'Azione, Union f\u00fcr S\u00fcdtirol, Libert\u00e0 Emiliana-Alleanza Libera Emilia e Fronte Giuliano, raccogliendo lo 0,5% di voti a livello nazionale e l'1,5% in Lombardia.\nLe politiche del 2006 e il patto con l'Unione: De Paoli sottosegretario.\nIn occasione delle elezioni politiche del 2006 si registr\u00f2 una diatriba tra Elidio De Paoli e Ambrogio Matteo Brivio (figlio del deceduto Pierangelo Brivio) sulla paternit\u00e0 di nome e simbolo del movimento. Prima delle elezioni del 2006 Brivio deposit\u00f2 nome e simbolo al Ministero dell'Interno, e lo stesso fece De Paoli. Il Ministero ricus\u00f2 la richiesta di Brivio e di Angela Bossi (vedova di Pierangelo) in quanto De Paoli, gi\u00e0 presente in Parlamento come senatore, ne aveva la priorit\u00e0; il successivo ricorso presentato da Brivio fu respinto dalla Corte avendo De Paoli depositato il contrassegno prima di Brivio.\nLa lista guidata da De Paoli pot\u00e9 perci\u00f2 presentarsi alle elezioni come alleato dell'Unione in entrambe le Camere. Era presente, al Senato, in Lombardia e, alla Camera, nella circoscrizione \"Lombardia 2\" (Brescia, Bergamo, Lecco, Como, Varese, Sondrio).\nAl Senato, a livello regionale, ottenne 90.943 voti (pari all'1,5%) che non furono sufficienti a superare lo sbarramento regionale del 3% e di conseguenza non elesse alcun senatore. Alla Camera ottenne 44.580 voti pari all'1,6% a livello circoscrizionale (con una punta del 2% in provincia di Bergamo).\nIl 15 aprile 2006, all'indomani della vittoria risicata del centrosinistra, il movimento venne preso di mira dal coordinatore della Lega Nord Roberto Calderoli, il quale contest\u00f2 la liceit\u00e0 di sommare i voti di questa lista alla coalizione guidata da Romano Prodi, in quanto la legge elettorale (di cui era stato coautore), in un suo articolo, lascerebbe intendere (pur senza esplicitarlo) che una lista, per concorrere al successo della coalizione, debba presentarsi in pi\u00f9 di una circoscrizione . La Cassazione tuttavia respinse le contestazioni e riconobbe che i voti del partito andavano sommati a quelli della coalizione di centrosinistra.\nDopo la nascita del secondo Governo Prodi, il leader del movimento De Paoli ottenne l'incarico di sottosegretario allo Sport.\nLe elezioni del 2008: il riflusso elettorale.\nDopo la crisi di governo e l'indizione di elezioni politiche anticipate, si ripropose la disputa sulla titolarit\u00e0 del simbolo: da una parte Eva Rossi, moglie di De Paoli; dall'altra Brivio, che present\u00f2 due distinti contrassegni con la medesima denominazione. Il Ministero ricus\u00f2 il simbolo storico presentato da Brivio, mentre accett\u00f2 quello di Rossi, che riusc\u00ec a presentarsi alle elezioni registrando tuttavia una notevole flessione: 45.622 voti al Senato, nella Regione Lombardia (corrispondenti allo 0,8% su base regionale), e 13.997 nella circoscrizione \"Lombardia 2\" (pari allo 0,5%).\nLa situazione al 2009.\nIn occasione delle elezioni per il rinnovo del Parlamento europeo, il Ministero dell'Interno riattribu\u00ec il contrassegno all'associazione \"Lega per l'Autonomia Alleanza Lombarda\" di Matteo Brivio, escludendo Elidio De Paoli dall'utilizzo; quest'ultimo provvide quindi a sostituire il simbolo in questione con un contrassegno che si richiamava alla storica Lega Alpina Lumbarda.\nEntrambi i movimenti non riuscirono tuttavia a raccogliere un numero di firme sufficiente per partecipare alle elezioni europee: la lista di De Paoli fu presente solo alle elezioni provinciali di Brescia e in altre realt\u00e0 locali con il nome di Lega Alpina Lumbarda, nome del vecchio movimento fondato da Gremmo."}
{"id": "272272", "revid": "279183", "url": "https://it.wikipedia.org/wiki?curid=272272", "title": "Basilica di San Francesco (Bologna)", "text": "La basilica di San Francesco (\"ba\u1e61\u00e9llica d San Franz\u00e0ssc\" in bolognese) \u00e8 una chiesa bolognese del XIII secolo dedicata a san Francesco d'Assisi di propriet\u00e0 dell'Ordine dei frati minori conventuali. Nel novembre del 1935 papa Pio XI l'ha elevata alla dignit\u00e0 di basilica minore.\nStoria.\nTommaso da Spalato fu testimone della presenza di san Francesco a Bologna dove il 15 agosto 1222, nella piazza del comune, tenne una predica (in forma di \"concione\") che - secondo alcuni - determin\u00f2 un decisivo interesse della citt\u00e0 verso il francescanesimo. I francescani per\u00f2, tramite l'opera di Bernardo di Quintavalle, avevano ottenuto da Nicol\u00f2 Pepoli gi\u00e0 dal 1213 la modesta casa di Santa Maria delle Pugliole, la quale sar\u00e0 il primo insediamento francescano a Bologna. Qui i frati rimasero fino al 1236, anno in cui, per interessamento di papa Gregorio IX e per la concessione delle autorit\u00e0 civili, ebbero la possibilit\u00e0 di avviare la costruzione del grande complesso che, fin dalle sue fondazioni, ebbe carattere di monumentalit\u00e0.\nNon si conosce il nome dell'architetto che realizz\u00f2 il progetto iniziale, ma dalle cronache di Bartolomeo delle Pugliole si apprende che nel 1254 crollarono due arcate e che nell'incidente venne coinvolto frate Andrea \"maestro della ghiexia\", il quale ebbe le gambe spezzate. Questo fa presuppore che frate Andrea fu l'ideatore del progetto originale. La presenza a Bologna di Marco da Brescia, frate francescano, potrebbe far pensare che sia anche l'ideatore del progetto, ma non \u00e8 suffragato da prove documentali. \u00c8 probabile invece che tutto il complesso sia stato realizzato in maniera collettiva dalla comunit\u00e0 francescana intera, senza che ci sia stata una preminente individualit\u00e0 che ha ideato e condotto i lavori. Nel 1263 l'edificio era completo nelle sue parti essenziali.\nTra il 1397 e il 1402 fu innalzato un nuovo grande campanile su progetto di Antonio di Vincenzo, che realizz\u00f2 anche la prima cappella privata, quella della famiglia Muzzarelli. Lungo il perimetro furono successivamente costruite altre cappelle gentilizie, tutte eliminate nei restauri di fine Ottocento, esclusa la quattrocentesca cappella di san Bernardino.\nDopo l'arrivo dei francesi (1796) la chiesa fu sconsacrata, ridotta a dogana, sub\u00ec la dispersione del suo patrimonio artistico e conobbe un forte degrado strutturale. Tra il 1886 e il 1906 Alfonso Rubbiani ne cur\u00f2 un restauro che restitu\u00ec alla chiesa l'aspetto originario ma con alcune pesanti ricostruzioni.\nI bombardamenti della seconda guerra mondiale hanno arrecato al complesso ulteriori danni e crolli (facciata, volte e chiostro), poi ripristinati dai restauri della Soprintendenza.\nDescrizione.\nEsterno.\nBench\u00e9 di forme e aspetto ancora prettamente romanici, San Francesco di Bologna \u00e8 tra le costruzioni italiane quella nella quale sono riflesse con maggiore fedelt\u00e0 le caratteristiche del gotico francese, chiaramente riconoscibili soprattutto negli archi rampanti absidali esterni.\nDi notevole interesse nei pressi dell'abside i tre monumenti funebri (\"Arche\") dei glossatori Accursio e del figlio Francesco d'Accursio, del giurista Odofredo e di Rolandino dei Romanzi.\nLa facciata a capanna \u00e8 di impronta ancora romanica, tripartita da lesene e decorata da scodelle di ceramica lungo gli spioventi. Il portale si apre entro un protiro marmoreo affiancato da bassorilievi che forse risalgono all'VIII secolo.\nAtrio romanico.\nAlla base del campanile si trova la grande \"Tomba di Pietro Canetoli\" (1382), in stile gotico; vicino, l'affresco con \"Madonna col Bambino e santi\" di Pietro di Giovanni Lianori (1405 circa).\nIncassato fra la chiesa e gli edifici che la fiancheggiano dal lato sud \u00e8 un piccolo atrio in stile romanico, ma anch'esso fortemente restaurato, con archi a tutto sesto, e sulle pareti frammenti di sculture e elementi decorativi; da qui si accede al chiostro del convento e alla chiesa per un ingresso laterale.\nInterno.\nL'interno \u00e8 a tre navate scandite da pilastri ottagonali con altissime (rispetto all'altezza della basilica) volte esapartite (cio\u00e8 divise in sei vele, come a Notre Dame di Parigi). Nel coro si sviluppa un deambulatorio absidale con corona di nove cappelle a raggiera.\nSulla controfacciata si trova il \"Monumento di Ludovico Boccadiferro\" (1545); sulle pareti della chiesa si trovano il \"Monumento di Pietro Fieschi\" di Francesco di Simone Ferrucci (1492), l\"'Arca del vescovo Galeazzo Bottrigari\" (1519), il \"Monumento di Alessandro Zambeccari\" opera di Lazzaro Casario (1571), il \"Sepolcro di Giuseppe Arnolfini\" (1543); il \"Sepolcro di papa Alessandro V\", opera di Nicol\u00f2 Lamberti (1424) e Sperandio Mantovano, la \"Pietra tombale di Ercole Bottrigari\" (1612).\nAll'altare maggiore \u00e8 la grandiosa ancona marmorea di San Francesco che fu commissionata ai fratelli Pierpaolo e Jacobello dalle Masegne, ma realizzata dal solo Pierpaolo (1388-1392).\nAlle pareti del presbiterio sono ricollocati frammenti di affreschi con \"Storie della vita di san Francesco\", realizzati da Giovanni da Rimini nel refettorio del convento, staccati e restaurati.\nIn una delle cappelle radiali \u00e8 un \"Crocifisso\" dipinto da Giovanni Lianori.\nIn una delle cappelle dell'abside \u00e8 contenuto l'organo costruito da Balbiani e in seguito ampliato da Francesco Michelotto di Albign\u00e0sego (PD). Fu progettato e inaugurato dall'organista Ireneo Fuser.\nNella cappella absidale dedicata alla Madonna di San Luca, si trovano le pale di San Bonaventura e di San Francesco di Paola dipinte da Antonio Maria Nardi.\nIl convento.\nIl Chiostro dei Morti fu realizzato in pieno XIV secolo; sulle pareti sono collocate tombe dei dottori dello Studio tutte trecentesche. Un altro grande chiostro quattrocentesco \u00e8 verso il lato sud: questo e molte altre parti del grande complesso che nei secoli fu dei frati Minori \u00e8 oggi adibito ad altri usi (uffici finanziari).\nMaestri dell'antica Cappella musicale.\nL'elenco \u00e8 preso dalla \"Miscellanea storico-patria bolognese\" tratta dai manoscritti di Giuseppe Guidicini e pubblicato col nr. 50 e il titolo \"Catalogo dei PP. Minori Conventuali, che hanno occupato il posto di maestro di Cappella, nella Chiesa di San Francesco di Bologna dal 1537 al 1784\" dal figlio Ferdinando nel 1872."}
{"id": "272298", "revid": "30610", "url": "https://it.wikipedia.org/wiki?curid=272298", "title": "Alexandre-Th\u00e9ophile Vandermonde", "text": "Fu anche musicista e chimico. Lavor\u00f2 con \u00c9tienne B\u00e9zout e Antoine Lavoisier. Al giorno d'oggi il suo nome \u00e8 legato principalmente alla teoria dei determinanti in matematica. Egli nacque e trascorse tutta la vita a Parigi.\nLa carriera matematica.\nIl padre di Vandermonde era una medico di origini fiamminghe; questi, dopo aver trascorso 12 anni in Oriente come medico di una delegazione francese, si era stabilito a Parigi dove lavorava come praticante medico quando nacque suo figlio Alessandro Teofilo. Il padre incoraggi\u00f2 inizialmente il figlio ad intraprendere la carriera del musicista poich\u00e9 dimostrava grande interesse per questa disciplina; da giovane invece non mostr\u00f2 particolar interesse per la matematica. La famiglia gli procur\u00f2 una buona istruzione musicale come violinista senza trascurare gli altri settori dell'educazione; nonostante fosse un abile violinista, non riusc\u00ec a fare grande carriera in questo ambito che comunque non abbandon\u00f2 fino all'et\u00e0 di 35 anni quando, nel 1770, Fontaine des Bertins lo introdusse nel campo della matematica trasmettendogli un grande entusiasmo.\nDopo una formazione molto breve ma intensa, alla fine del 1770, pubblic\u00f2 la sua prima opera, \"M\u00e9moire sur la r\u00e9solution des \u00e9quations\", in cui trattava il problema delle funzioni simmetriche e la risoluzione dei polinomi ciclotomici, in un certo senso anticipando di mezzo secolo la teoria di Galois; questo suo primo lavoro suscit\u00f2 grande interesse tanto che venne letto pubblicamente nel dicembre del 1770 all'Accademia delle scienze francese, onore che veniva solitamente conferito ai soli membri dell'Accademia. Nel 1771 venne eletto abbastanza sorprendentemente membro della stessa Accademia: in ogni caso la sua prima opera e le tre successive che egli present\u00f2 all'Accademia tra il 1771 e il 1772 rappresentano un notevole contributo allo sviluppo delle conoscenze matematiche del tempo; questi quattro lavori rappresentano la sua totale produzione matematica. A partire dal 1772 non pubblic\u00f2 pi\u00f9 nulla di esclusivamente matematico.\nLa nomina a membro dell'Accademia delle scienze francese lo stimol\u00f2 a lavorare duramente, ma anche a conoscere altri studiosi dell'epoca e a pubblicare nuovi lavori riguardo alla scienza e alla musica. Nel 1777 pubblic\u00f2 i risultati degli esperimenti effettuati con \u00c9tienne B\u00e9zout e Antoine Lavoisier sulle basse temperature, con particolar attenzione agli effetti di una terribile gelata verificatasi nel 1776. Dieci anni dopo pubblic\u00f2 un lavoro insieme a Gaspard Monge e Berthollet sulla produzione dell'acciaio: lo scopo di tale ricerca era apportare migliorie nell'acciaio utilizzato per le armi e per far ci\u00f2 vennero provate differenti combinazioni di ferro e carbone. La stretta collaborazione scientifica con Monge era alimentata da una grande amicizia, cos\u00ec stretta che Vandermonde era chiamato anche \"femme de Monge\" (moglie di Monge).\nUlteriori contributi.\nNel 1778 Vandermonde present\u00f2 la prima delle due parti della sua opera riguardo alla teoria musicale davanti all'Accademia della Scienza: \"Syst\u00e8me d'harmonie applicable \u00e0 l'\u00e9tat actuel de la musique\"; la seconda parte venne presentata due anni dopo. Contrariamente a quanto ci si sarebbe potuti aspettare da un esperto di entrambi i settori, Vandermonde non propose una teoria della musica fondata su basi matematiche; al contrario la sua idea \u00e8 che i musicisti dovrebbero ignorare la teoria musicale e affidarsi unicamente al loro orecchio ben allenato ed istruito nel giudicare la musica. I musicisti francesi si divisero tra chi era d'accordo con la posizione di Vandermonde e chi vi si opponeva; nonostante l'avversione iniziale di molti musicisti, le idee di Vandermonde si imposero con gli anni e all'inizio del XIX secolo l'Accademia delle scienze francese spost\u00f2 la Musica dall'area Scientifica a quella delle Arti mutando una collocazione che risaliva ai tempi dell'Antica Grecia.\nVandermonde ricopr\u00ec le cariche di direttore del \"Conservatoire des Arts et M\u00e9tiers\" nel 1782 e di capo del \"Bureau de l'Habillement des Arm\u00e9es\" nel 1792. Nello stesso anno egli sedette con Joseph-Louis Lagrange nel Comitato dell'Accademia della Scienza che aveva il compito di esaminare il violino armonico, uno strumento musicale di nuova invenzione.\nCome il suo amico Monge, anche Vandermonde fu un forte sostenitore della Rivoluzione francese, ma la sua salute cagionevole lo condusse a dedicarsi esclusivamente alla Scienza. Insieme a Laplace, Joseph-Louis Lagrange e Monge, Vandermonde fece parte dell'\u00c9cole Normale Sup\u00e9rieure fondata nell'ottobre 1794 e face parte di una squadra di tecnici che doveva decidere riguardo ad un corso di economia politica. Dopo una lunga infermit\u00e0, mor\u00ec nel 1796.\nIl nome di Vandermonde \u00e8 legato anche ad una classe speciale di matrici, chiamate in suo onore matrici di Vandermonde. Questa generosa attribuzione \u00e8 dovuta ad un'errata interpretazione da parte di Lebesgue di alcuni appunti di Vandermonde. Da ricordare anche un'identit\u00e0 fondamentale della combinatoria detta Identit\u00e0 di Vandermonde.\nLe quattro pubblicazioni matematiche.\nI quattro articoli matematici di Vandermonde con le loro date di pubblicazione dell'Accademia delle scienze sono:\nNel primo articolo egli presenta una formula per la somma delle potenze \"n\"-sime delle radici di un'equazione e una per la somma delle funzioni simmetriche delle potenze di tali radici. Nessuna delle due formule era davvero originale essendo apparsa in maniera concisa nei lavori di Edward Waring ma, sebbene fosse consapevole di questo fatto, egli riteneva che il suo approccio fosse sufficientemente differente da valere la pena pubblicare un nuovo lavoro sull'argomento. \nNell'articolo viene anche dimostrato che se \"n\" \u00e8 un numero primo minore di \"10\" allora l'equazione \"xn - 1 = 0\" pu\u00f2 essere risolta per radicali. Jones in [1] scrive:\n\"Il vero e non riconosciuto merito di Vandermonde va cercato nella sua prima opera in cui egli si avvicina al problema generale della risolubilit\u00e0 di un'equazione algebrica attraverso lo studio di funzioni invarianti secondo permutazioni delle radici dell'equazione.\"\nKronecker nel 1888 afferm\u00f2 che lo studio dell'algebra moderna ha avuto inizio con il primo scritto di Vandermonde. Cauchy dichiar\u00f2 chiaramente che Vandermond giunse prima di Joseph-Louis Lagrange a questa formidabile idea che port\u00f2 definitivamente allo studio della teoria dei gruppi.\nNella sua seconda pubblicazione egli esamina le mosse e i percorsi del cavallo sulla scacchiera: tale lavoro \u00e8 un precoce esempio di studi topologici e il valore di tali idee \u00e8 tanto pi\u00f9 da apprezzare se si considera il fatto che egli non conosceva i lavori di Eulero relativi all'argomento. Dalla seguente affermazione emerge in maniera evidente come egli avesse compreso l'importanza delle propriet\u00e0 topologiche nello studio dei nodi:\n\"Qualsiasi siano i giri e i nodi di un filo nello spazio \u00e8 sempre possibile ottenere un'espressione per il calcolo delle sue dimensioni, ma questa espressione sar\u00e0 di ben poca utilit\u00e0 nella pratica. Gli artigiani che costruiscono trecce, reti o alcuni nodi non si preoccuperanno della misura, ma della posizione: ci\u00f2 che loro interessa \u00e8 il modo in cui i nodi si intrecciano.\"\nDelle mosse del cavallo sulla scacchiera egli studia anche come si intrecciano le curve descritte da tale movimento: il suo lavoro in questo settore segna l'inizio delle idee che sarebbero state successivamente approfondite da Gauss e poi da Maxwell nell'ambito dei circuiti elettrici.\nI suoi due ultimi articoli furono scritti quando egli era gi\u00e0 membro dell'Accademia delle Scienza. Nella \"M\u00e9moire sur des irrationnelles de diff\u00e9rents ordres avec une application au cercle\" (1772) si occup\u00f2 di combinatoria. Egli defin\u00ec i simboli \ne\n\u00c8 interessante notare che a quel tempo non esisteva neppure una notazione per \"n!\" e che quindi Vandermonde aveva definito qualche cosa di ancor pi\u00f9 generale. Chiaramente, utilizzando la notazione di Vandermonde, risulta che \"[n]n = n!\"\nNella \"M\u00e9moire sur l'\u00e9limination\" (1772) espresse alcuni dei fondamenti della Teoria dei Determinanti. Muir [2] afferma che grazie a questo articolo Vandermonde fu l'unico degno di essere ritenuto il fondatore della Teoria dei Determinanti. La ragione di questa forte affermazione di Muir \u00e8 che, sebbene alcuni matematici come Leibniz avessero studiato i determinanti prima di Vandermonde, tutti i precedenti lavori avevano utilizzato i determinanti semplicemente come strumenti per risolvere equazioni lineari; Vandermonde, invece, pens\u00f2 ai determinanti come funzioni e stabil\u00ec le propriet\u00e0 affinch\u00e9 una funzione sia un determinante. Egli mostr\u00f2 l'effetto di scambiare due righe e due colonne di un determinante; da questo dedusse che il determinante di una matrice con due colonne o due righe uguali \u00e8 nullo. Infine stabil\u00ec delle notazioni di notevole chiarezza per i determinanti che non si sono mantenute.\nIl famoso determinante di Vandermonde non appare in maniera esplicita in quest'ultima opera, mentre nelle \"M\u00e9moire sur la r\u00e9solution des \u00e9quations\" espone un procedimento simile all'interpolazione per curve nel quale, con la riformulazione moderna, si utilizza il suddetto determinante."}
{"id": "272300", "revid": "599013", "url": "https://it.wikipedia.org/wiki?curid=272300", "title": "Kolyma", "text": "La Kolym\u00e0 \u00e8 un fiume artico della Russia siberiana nordorientale, tributario del mare della Siberia Orientale.\nPercorso.\nNasce dal versante sudorientale dei monti \u010cerskij dalla confluenza dei due rami sorgentizi Kulu e Ajan-Jurjach, dirigendosi dapprima verso sud-sudest; compie successivamente una decisa svolta, prendendo direzione nordorientale; dopo la confluenza degli affluenti Balygy\u010dan, Sugoj e Korkodon compie un'amplissima ansa per aggirare l'area rilevata nota come altopiano degli Jukagiri (\"Jukagirskoe Ploskogor'e\").\nSi dirige successivamente verso nordest; dopo l'insediamento di Zyrjanka diviene un fiume di pianura, molto largo e dalla pendenza debolissima, con grossi problemi di drenaggio nella stagione estiva; segna, fino alla foce, il confine orientale del bassopiano omonimo. Sfocia nel golfo della Kolyma (Mare della Siberia Orientale), un centinaio di chilometri a valle della cittadina di \u010cerskij, dopo 2.129\u00a0km di corso (secondo altre fonti, 2.513\u00a0km).\nNei propri ultimi 75\u00a0km il corso della Kolyma si divide in due larghi rami prima di gettarsi nel mare della Siberia orientale. Attorno alle foci del fiume sono presenti varie isole, le principali tra le quali sono:\nAffluenti.\nIl fiume Kolyma viene ingrossato da parecchi affluenti, i maggiori dei quali provenienti dalla sua destra idrografica: \nCaratteristiche del bacino.\nIl bacino del Kolyma ha un clima continentale estremo, dove si raggiungono temperature minime invernali fra le pi\u00f9 basse dell'emisfero settentrionale del pianeta; a causa di ci\u00f2, il fiume \u00e8 sigillato dal ghiaccio per la maggior parte dell'anno (mediamente, da ottobre a maggio-giugno). Gran parte del bacino del fiume \u00e8 inoltre interessato da permafrost.\nL'intero bacino \u00e8 ricco di risorse minerarie (in particolare metallifere).\nStoria.\nIl fiume Kolyma attraversa una delle regioni pi\u00f9 fredde e inospitali della Siberia. Negli anni dello Stalinismo tale regione era sede di uno dei pi\u00f9 importanti e conosciuti (almeno a partire dall'apertura degli archivi da parte di Nikita Chru\u0161\u010d\u0451v) campi di lavoro (Gulag), essenzialmente costruiti per lo sfruttamento delle abbondanti risorse minerarie (soprattutto l'oro). Tra gli internati, molti intellettuali e personaggi noti, come Aleksandra Sokolovskaja, prima moglie di Trotskij e lo scrittore Varlam Tichonovi\u010d \u0160alamov, che romanz\u00f2 le drammatiche vicende dei campi di lavoro nel libro I racconti di Kolyma. Nella Kolyma, secondo le cifre riportate dallo Storico Robert Conquest, dagli anni trenta ai primi cinquanta morirono circa tre milioni di deportati.."}
{"id": "272302", "revid": "1028602", "url": "https://it.wikipedia.org/wiki?curid=272302", "title": "Giovanni del Giglio", "text": "Biografia.\nLa prima menzione potrebbe essere del 1512, quando risulta che il frate Johanes de Liliis, giunse a Sassari da Roma come procuratore dell'arcivescovo Angelo Leonini per ripristinare l'ospedale di Santa Croce. Nonostante l'assonanza del nome, tuttavia, \u00e8 molto difficile avere certezza della coincidenza della persona, primo perch\u00e9 il De Liliis era un frate, mentre il Del Giglio si spos\u00f2, secondo perch\u00e9 il frate non \u00e8 mai menzionato come pittore, mentre Del Giglio sempre. Il 7 agosto 1522, Giovanni del Giglio presenzia in qualit\u00e0 di testimone al testamento di Giovanni Fontana, padre del celebre giurista Alessio Fontana, che ordin\u00f2 che con i suoi averi venisse realizzato il retablo maggiore per la cattedrale di Sassari. Per il Capitolo di Ploaghe esegu\u00ec forse un retablo di cui avanzano la \" Sacra Famiglia\" custodita presso la Casa Parrocchiale del paese, e forse, una \"Incredulit\u00e0 di San Tommaso\" (Sassari, Museo Sanna, Depositi). Dal 1532 al 1543 fece parte della confraternita dei Disciplinati della citt\u00e0 di Sassari divenendone priore. Fu amministratore dell'Ospedale cittadino, gestito dalla Confraternita, per il di cui Oratorio (demolito nel 1824) esegu\u00ec, con aiuti, il retablo maggiore, rappresentante i Misteri della Passione di Cristo. Di questa importante ancona avanzano oggi due scomparti: la \"Crocifissione\" (Cannero, Parrocchiale) e una \"Salita al Calvario\" (Sassari, Museo Sanna, Depositi). Si spos\u00f2 attorno al 1543 con Andreuccia Olives, sorella del famoso giurista Girolamo Olives, rimasta vedova del sarto Forteleoni de Cillara, il quale gli diede l'unica figlia Girolama, nata nel 1540; con Giovanni infatti non ebbe figli. Questo matrimonio gli permise di avvicinarsi al vescovo di Alghero Pedro Vaguer, del quale l'Olives era braccio destro, che ordin\u00f2 probabilmente che fossero conclusi i retabli di Benetutti e Bortigali tra il 1549 ed il 1551. Questi ultimi, come probabilmente altri, furono completati o realizzati da altri pittori della sua scuola il cui principale esponente fu Pietro Giovanni Calvano, proveniente da Siena che fu pure suo socio in varie occasioni.\nLa scuola.\nAltri pittori della sua scuola furono Antonio Campus, Giovanni Debasteriga, Leonardo de Serra e forse anche l'algherese Giovanni Spert. Il Giglio fu probabilmente a Cagliari tra il 1543 ed il 1546 con il Vaguer e l'Olives, che gi\u00e0 aveva conosciuto nel 1535, in occasione forse del Parlamento. A lui si attribuisce il completamento, presso la bottega di Michele Cavaro, del retablo dei Beneficiati almeno nella Crocifissione (Cagliari, Museo del duomo), cos\u00ec come un piccolo Crocifisso e un \"San Sebastiano\" (Sassari, Museo Sanna).\nLo stile.\nLo stile di questo artefice, che influenz\u00f2 notevolmente tutta la pittura del nord dell'isola almeno fino all'arrivo di Baccio Gorini nel 1601, risente della lezione dei primi manieristi toscani come Rosso Fiorentino e Pontormo, ma anche dell'influsso di Raffaello e Michelangelo dai quali riprende, attraverso incisioni, diverse scene. L'aspetto cromatico e la tecnica delle sue opere testimoniano la conoscenza della pittura di Alonso Berruguete che secondo Roberto Longhi fu tra i comprimari del manierismo a Firenze."}
{"id": "272308", "revid": "122754928", "url": "https://it.wikipedia.org/wiki?curid=272308", "title": "\u00c9lectricit\u00e9 de France", "text": "\u00c9lectricit\u00e9 de France (EDF) \u00e8 la maggiore azienda produttrice e distributrice di energia in Francia.\nVenne fondata l'8 aprile 1946, come risultato della nazionalizzazione di un certo numero di produttori, trasportatori e distributori di elettricit\u00e0, dal ministro (comunista e sindacalista) per la produzione industriale Marcel Paul. Fino al novembre 2004 era un'azienda statale (EPIC, acronimo per \"\u00c9tablissement public \u00e0 caract\u00e8re industriel et commercial\", ossia ente pubblico a carattere industriale e commerciale), ma dal 19 novembre 2004 \u00e8 una societ\u00e0 anonima a capitale pubblico e dal 18 novembre 2005 \u00e8 quotata in borsa.\nProfilo.\nLa EDF ha detenuto il monopolio nella distribuzione, ma non nella produzione, dell'elettricit\u00e0 in Francia fino al 1999, quando venne recepita la prima direttiva della Commissione europea per armonizzare le regolamentazioni nel mercato dell'elettricit\u00e0.\nEDF \u00e8 uno dei pi\u00f9 grandi produttori di elettricit\u00e0 al mondo. Nel 2003 ha prodotto il 22% dell'elettricit\u00e0 dell'Unione europea, principalmente dall'energia nucleare:\nNegli anni successivi la percentuale di energia nucleare prodotta \u00e8 addirittura aumentata, giungendo all'85,8% nel 2005, mentre la percentuale della produzione idroelettrica \u00e8 diminuita, attestandosi al 4,2% nel 2005. Queste tendenze sono in contrasto con gli obiettivi definiti dalla commissione europea, cio\u00e8 il 21% di elettricit\u00e0 di origine rinnovabile nel 2010.\nNel 2004 i suoi 58 reattori nucleari attivi erano distribuiti in 19 diverse centrali nucleari ed erano composti da 34 reattori da 900\u00a0MW, 20 da 1300\u00a0MW e 4 da 1450\u00a0MW, tutti della tipologia ad acqua pressurizzata.\nEDF \u00e8 presente anche in Italia con una partecipazione del 99,4% in Edison.\nRiforma (1996-2007).\nL'apertura del mercato elettrico.\nLa decisione di aprire il mercato elettrico alla concorrenza a livello europeo fu presa con le direttive 96/92/CE del 19 dicembre 1996 e 2003/54/CE del 26 giugno 2003.\nI passaggi verso l'apertura del mercato in Francia sono stati i seguenti:\nStatus di EDF.\nEDF era una EPIC (ente pubblico a carattere commerciale e industriale), e in quanto tale era soggetta al \"principio di specialit\u00e0\", cio\u00e8 aveva il diritto di vendere elettricit\u00e0; lo scopo di questo principio di specialit\u00e0 era di far concentrare l'attivit\u00e0 delle aziende come EDF nel loro settore specifico, impedendo loro di entrare in altri mercati.\nIl cambiamento di status di EDF, annunciato nel marzo 2004 dal governo francese, divenne effettivo il 9 agosto 2004 con l'approvazione della \"Loi relative au service public de l'\u00e9lectricit\u00e9 et du gaz et aux entreprises \u00e9lectriques et gazi\u00e8res\" (legge relativa al servizio pubblico dell'elettricit\u00e0 e del gas e alle aziende elettriche e del gas), pubblicata poi sul \"Journal officiel\" il 19 novembre 2004.\nLa trasformazione in una \"societ\u00e0 anonima\" fu effettuata per diversi motivi:\nPunti della riforma.\nLo status di EPIC creava un vantaggio competitivo che divenne insostenibile da parte degli altri produttori di elettricit\u00e0 europei, specialmente quando EDF inizi\u00f2 una serie di acquisizioni all'estero, nel Regno Unito, in Italia e in Germania. Per questa ragione, i concorrenti esteri di EDF chiesero che le regole del gioco fossero le stesse per tutti.\nContemporaneamente EDF aveva bisogno di una struttura societaria che le consentisse di aumentare il capitale attirando nuovi soci e investitori. Il suo fabbisogno di nuovi capitali era stimato, nel maggio 2004, tra i 10 e i 15 miliardi di euro.\nQuotazioni di borsa.\nQuotata per la prima volta il 21 novembre 2005 a un prezzo di 33\u20ac, dal 2008 al 2013 la quotazione di borsa di EDF si \u00e8 ridotta a meno di un quarto, passando dal massimo di circa 80\u20ac al minimo di circa 15\u20ac, per poi risalire fino a circa 30\u20ac a inizio 2014 e ritornare successivamente in zona 22\u20ac nel luglio 2014.\nNel 2016 le quotazioni hanno subito l'impatto della ricapitalizzazione di 4 miliardi decisa dopo la perdita di 5 miliardi del 2015."}
{"id": "272309", "revid": "287204", "url": "https://it.wikipedia.org/wiki?curid=272309", "title": "EDF", "text": ""}
{"id": "272310", "revid": "1305772", "url": "https://it.wikipedia.org/wiki?curid=272310", "title": "Xconq", "text": "Xconq \u00e8 un motore grafico per videogiochi di strategia a turni. La distribuzione standard di Xconq include un gran numero di giochi gi\u00e0 pronti, tra cui alcuni ambientati in un mondo fantasy, altri durante la seconda guerra mondiale, altri ancora nell'antica Roma.\nCon Xconq \u00e8 relativamente facile crearsi il proprio gioco di strategia; un altro punto di forza di Xconq \u00e8 la disponibilit\u00e0 per quasi tutti i sistemi operativi in commercio. La prima versione di Xconq fu pubblicata nel 1986; l'ultima versione stabile, la 7.4.1 (disponibile per Windows, Mac e Unix) \u00e8 stata pubblicata il 26 novembre 2004.\n\u00c8 in corso di sviluppo la 7.5."}
{"id": "272312", "revid": "767487", "url": "https://it.wikipedia.org/wiki?curid=272312", "title": "Giora Feidman", "text": "\u00c8 conosciuto internazionalmente come il Re del Klezmer, forma musicale di tradizione ebraica originaria dell'est europeo ed \u00e8 sposato con la cantante e compositrice israeliana Ora Bat Chaim dal 1975.\nCon basi classiche, ha suonato per 18 anni nella Orchestra Sinfonica di Tel Aviv. \u00c8 un artista completo e attivo in tutti i generi musicali. Nell'estate del 2005 in occasione della Giornata Mondiale della Giovent\u00f9 tenuta a Colonia, \u00e8 stato invitato personalmente dal Papa a suonare sul palco come solista di fronte a 800'000 persone.\nSvolge la sua attivit\u00e0 concertistica (circa 200 concerti all'anno) in tutto il mondo e prevalentemente in Germania dove vive. Nell'anno 1993 \u00e8 stato chiamato da Steven Spielberg per suonare nella colonna sonora del film \"Schindler's List - La lista di Schindler\".\n\u00c8 anche un grande interprete del clarinetto basso. Dotato di uno straordinario e versatile talento musicale riesce a creare un suono molto particolare che lo rende facilmente distinguibile dagli altri clarinettisti.\nSuona con bocchini in cristallo della ditta Clerici Pomarico costruiti in Italia a Cernusco Lombardone (Lecco), dato che essi generano un suono particolarmente caldo e aperto rispetto a quelli in ebanite. Inoltre gli consente di suonare con i particolari tipi di effetti come i glissati e note particolarmente brillanti.\nUn'altra peculiarit\u00e0 che ha il suo bocchino rispetto agli altri \u00e8 la sua apertura notevolmente ridotta rispetto a tutte le altre in commercio dato che viene costruita apposta per lui. Questo bocchino \u00e8 molto faticoso da usare se non grazie a uno spessore di ance pari a 1 che nell'attuale mercato \u00e8 difficile da trovare se non su ordinazione."}
{"id": "272314", "revid": "125972305", "url": "https://it.wikipedia.org/wiki?curid=272314", "title": "Ematite", "text": "Lematite \u00e8 un minerale del ferro (un ossido) presente in natura abbastanza frequentemente ed appartenente all'omonimo gruppo. Il suo nome deriva dal colore rosso sangue che talvolta il minerale allo stato cristallino assume, mentre la sua polvere \u00e8 sempre rossa.\nStoria.\nIl nome deriva dal greco \u03b1\u1f37\u03bc\u03b1 (\"ha\u00eema\") che significa \"sangue\", infatti, secondo lo storico Teofrasto il minerale sarebbe simile al sangue solidificato.\nL'ematite di colore rosso, avente una consistenza grassa, per via di argille mischiate ad essa \u00e8 utilizzata dalla notte dei tempi per via della sua resistenza alle intemperie, per marchiare il bestiame o tracciare dei confini di propriet\u00e0.\nDall'uso in arti grafiche dell'ematite viene il termine attuale \"matita\" in quanto venne usato questo materiale per produrre le prime matite.\nAbito cristallino.\nPossiede un sistema cristallino trigonale. Terroso, tabulare (una delle caratteristiche pi\u00f9 frequenti dei cristalli \u00e8 quello di presentarsi in lamelle molto sottili o tabulari con la base molto sviluppata). Tuttavia l'abito pu\u00f2 essere anche lenticolare con le facce del romboedro con gli spigoli smussati o arrotondati. Pi\u00f9 raramente l'abito pu\u00f2 essere romboedrico o pi\u00f9 complessi con combinazioni di romboedri con facce bipiramidali esagonali. Soventemente si hanno delle striature triangolari che evidenziano la simmetria trigonale del minerale.\nOrigine e giacitura.\nIl minerale si trova in molte rocce effusive, nelle pegmatiti e nei filoni idrotermali ove i magmi residui si consolidano, tuttavia non manca anche la genesi sedimentaria per diagenesi della limonite.\nSi tratta di un minerale comunemente presente in situazioni di sovrasaturazione da ossigeno. Geneticamente \u00e8 comune come minerale autigeno nei suoli o come minerale di alterazione superficiale. Pu\u00f2 localmente essere presente in rocce magmatiche o metamorfiche regionali. Comune anche in giacimenti di tipo pneumatolitico ed in skarn. I giacimenti principali sono tuttavia relazionabili ad un evento unico ed irripetibile nella storia del pianeta, e sono concentrati nelle aree cratoniche principali. Si tratta dei cosiddetti BIF (Banded iron formation o taconiti; formazioni ferrose stratificate) testimonianti la comparsa dell'ossigeno libero in atmosfera ed idrosfera ad opera dei primi processi di fotosintesi clorofilliana. I BIF sono rocce sedimentarie chimiche marine di et\u00e0 Paleoproterozoica (ca. 2 Ga), che spesso prendono il nome dalle localit\u00e0 di affioramento (es. in Brasile sono note come Itaibiriti dal complesso minerario di Itabira, localit\u00e0 sita all'interno del Cratone di S. Francisco, stato di Minas Gerais).\nNotevole importanza oltre alle suddette BIF o taconiti hanno anche formazioni sedimentarie metamorfosate dette itabiriti e jaspiriti site in Brasile, Africa e Australia costituite da strati ferrosi di ematite alternati a strati silicei che possono arrivare a centinaia di metri d'altezza ed un'estensione di centinaia di chilometri ed avere un tenore di ferro che si aggira intorno al 40%.\nI principali paesi produttori a livello industriale sono Angola, Australia, Spagna, Cile, Sudafrica, Venezuela, Brasile, Liberia, Mauritania, Norvegia, Svezia.\nForme in cui si presenta in natura.\nI cristalli pi\u00f9 famosi sono gli enormi geminati a rosa di ferro presenti nei giacimenti brasiliani. Alcuni esemplari hanno raggiunto il metro di diametro. In Europa famosi sono i geminati a rosa di ferro delle Alpi, tra cui vanno segnalati quelli del San Gottardo, e i cristalli non geminati (variet\u00e0 \"oligisto\") dell'Isola d'Elba.\nIn aggregati microcristallini reniformi. Ancora oggi \u00e8 possibile trovarne splendidi esemplari cristallizzati in diverse regioni italiane. Famosi sono senza dubbio i cristalli di questo minerale rinvenibili nelle discariche delle miniere dell'Isola d'Elba (cantieri Bacino e Valle Giove, LI).\nL'ematite dell'Isola d'Elba.\nTra i migliori cristalli dell'isola d'Elba sono quelli provenienti da Rio Marina. Da questa zona provengono delle cristallizzazioni con pirite. I cristalli migliori sono di colore nero o iridescenti per la presenza di goethite. Per\u00f2 la localit\u00e0 isolana che fornisce l'ematite \u00e8 Vigneria. Altre localit\u00e0 che forniscono interessanti campioni sono il cantiere Bacino, dove provengono dei cristalli in abito romboedrico, e il suddetto cantiere di Valle Giove, ove provengono dei cristalli con abito lenticolare o lamellare molto affilati, insieme a pirite, quarzo ed adularia. Un'ultima localit\u00e0 isolana \u00e8 Terranera ove \u00e8 presente un lago formatosi per l'asportazione di ematite, separato dal mare da una sottile fascia di terra.\nLe miniere dell'isola d'Elba risultano storicamente operanti dall'epoca degli Etruschi come attestano dei resti di scorie ferrose trovate nei dintorni di Populonia ove veniva trasportata l'ematite per la lavorazione.\nL'ematite dei vulcani e delle Alpi.\nOttimi cristalli tabulari, lamellari sono stati trovati nelle fumarole di alcuni vulcani tra cui il Vesuvio, Etna, Stromboli la cui genesi \u00e8 simile a quella della tenorite.\nLe Alpi invece forniscono le \"rose di ferro\", tra le localit\u00e0 da ricordare sono il Passo del Gottardo e e in molte localit\u00e0 dell'Ossola nonch\u00e9 molti esempi di epitassia su rutilo presso il passo dell'Oberalp ed in Valle di Binn.\nVariet\u00e0 di ematite.\nUna variet\u00e0 terrosa (microcristallina pulverulenta), detta ocra rossa, \u00e8 usata come pigmento colorante; si genera da processi di alterazione superficiale dei giacimenti ferriferi con formazione di \"cappellacci\".Altre variet\u00e0 sono l\"oligisto\" (grossi cristalli di origine pneumatolitica); l\"ematite micacea\" (cristalli appiattiti in lamelle); e l\"ematite fibrosa\" (con cristalli allungati secondo {0001}).\nUn'altra variet\u00e0 dell'ematite \u00e8 la martite, una modificazione mediante pseudomorfosi di ematite su magnetite.\nI cristalli mantengono la struttura ottaedrica o rombododecaedrica originaria della magnetite, hanno colore nero acciaio e lucentezza molto viva o sono opachi.Raramente alcuni campioni di martite sono debolmente magnetici di un magnetismo residuo della magnetite.\nCaratteristiche chimico-fisiche.\nLa struttura reticolare delle molecole \u00e8 a doppia piramide con base triangolare ai cui lati si trovano i tre atomi di ossigeno ed ai vertici delle piramidi si trovano gli atomi di ferro.\nL'ematite si trova in vari minerali e rocce tra cui il granito rosa di Baveno, che deve il colore rosa proprio a molecole di ematite.L'ematite risulta diffusa in una dei componenti del granito rosa, l'ortoclasio in minute lamelle disposte uniformemente che assume cos\u00ec la colorazione rosa.\nGrazie alla forte presenza di ferro al suo interno, l'ematite \u00e8 un campione ideale per la spettroscopia M\u00f6ssbauer: utilizzando come sorgente di fotoni ad alta energia il Cobalto 57, \u00e8 possibile eccitare i livelli energetici nucleari degli isotopi di Ferro 57 presenti all'interno del minerale. Lo spettro presenta sei picchi di assorbimento, il cui shift isomerico misurato \u00e8 0,36\u00a0mm/s a temperatura ambiente.\nGli usi.\nL'uso principale \u00e8 quello dell'estrazione del ferro.\nLa variet\u00e0 ocra rossa \u00e8 utilizzata come pigmento. Le variet\u00e0 compatte vengono utilizzate in campo gemmologico ed in cristalloterapia. In passato veniva usata per fermare le emorragie."}
{"id": "272315", "revid": "123234973", "url": "https://it.wikipedia.org/wiki?curid=272315", "title": "Mezzo trasmissivo", "text": "Il mezzo trasmissivo indica nelle telecomunicazioni il canale a livello fisico entro il quale viaggiano i segnali rappresentativi dell'informazione; ne consegue quindi anche la sostanziale equivalenza tra i termini \"mezzo trasmissivo\" e \"canale trasmissivo\".\nDescrizione.\nAffinch\u00e9 l'informazione viaggi a distanza, cio\u00e8 da e verso entit\u00e0 dislocate in luoghi diversi, necessita di un elaborazione che la trasformi in segnali elettrici e/o elettromagnetici i quali, a loro volta, devono essere adattati ai canali utilizzati per il trasporto.\nUn canale di trasmissione \"ideale\" dovrebbe possedere una banda sufficientemente larga ed uniforme per contenere lo spettro del segnale di informazione senza distorcerlo e dovrebbe poterlo trasferire a qualsivoglia distanza senza introdurre degradamenti nella qualit\u00e0 elettrica di origine; la realt\u00e0 risulta diversa in quanto sono presenti fattori di degradazione tipici quali:\nTipologie di mezzi trasmissivi.\nI mezzi trasmissivi possono classificarsi secondo il seguente schema: "}
{"id": "272323", "revid": "125295725", "url": "https://it.wikipedia.org/wiki?curid=272323", "title": "Giardino dell'Eden", "text": "Il giardino dell'Eden (o di Eden) \u00e8 un luogo citato nel libro biblico Genesi.\n\u00c8 descritto come il luogo paradisiaco in cui Dio pose a vivere Adamo ed Eva, la prima coppia umana, perch\u00e9 se ne prendessero cura. La regione di Eden \u00e8 detta trovarsi a oriente; dal giardino usciva un corso d'acqua che si divideva in quattro rami fluviali: il Tigri, l'Eufrate, il Pison (che circondava la terra di Avila) e il Gihon (che circondava la terra di Kush). \n\"Eden\" \u00e8 un sostantivo ebraico che significa \"piacere, delizie\", perci\u00f2 nella Vulgata di Girolamo la locuzione Gan 'Eden (\u05d2\u05df \u05e2\u05d3\u05df) fu tradotta come \"paradisus voluptatis\", ovvero \"giardino/paradiso di delizie\" (\"paradisus\" indicava un tipo di giardino comune nel mondo persiano, il \"pairidaeza\"); secondo questa versione \"Eden\" non indica dunque una regione geografica, trattandosi semplicemente di un attributo del giardino stesso, oppure la regione potrebbe chiamarsi \"Delizia\", cos\u00ec come il paese in cui Caino fuggir\u00e0 si chiamer\u00e0 Nod, \"Fuga\".\nGli studi dell'ultimo secolo hanno invece proposto di far derivare \"Eden\" dal termine sumerico (adottato anche nelle lingue semitiche) edenu, che significa \"steppa, deserto\"; con ci\u00f2 Gan 'Eden (\u05d2\u05df \u05e2\u05d3\u05df) verrebbe ad assumere il significato di \"giardino/paradiso nel deserto, oasi\"; secondo questa versione \"Eden\" non indica una regione geografica specifica, ma soltanto una steppa orientale qualsiasi.\nL'albero della conoscenza del bene e del male.\nSecondo il racconto biblico tra tutti gli alberi piantati nel giardino due erano particolari: l'albero della conoscenza del bene e del male e l'albero della vita. Dio proib\u00ec all'uomo di mangiare i frutti del primo e la disobbedienza port\u00f2 alla cacciata dal giardino dell'Eden, negando all'uomo anche i frutti del secondo, come in Genesi : Poi Dio disse: \u00abEcco, l'uomo \u00e8 diventato come uno di noi, quanto alla conoscenza del bene e del male. Guardiamo che egli non stenda la mano e prenda anche del frutto dell'albero della vita, ne mangi e viva per sempre\u00bb.\nL'Eden nei miti sumeri.\nIl paradiso dei Sumeri si chiamava Dilmun e pu\u00f2 essere identificato nel golfo Persico (Bahrein). In questo luogo, dove non esistevano malattie e morte, il dio Enki usava accoppiarsi sessualmente con le dee sue figlie.\nDopo aver mangiato i frutti degli alberi creati dalla dea Ninhursag viene da questa maledetto e condannato a molteplici mali. Una volta riappacificatasi, per far guarire il dio Enki la dea Ninhursag crea varie dee il cui nome corrisponde alla parte del corpo del dio. Fra le altre, in relazione alla costola, Ninhursag crea una dea dal nome Nin.ti che significa \"dea che fa vivere\" e \"dea costola\" (sumerico TI = vita e costola). Questo significato, traslato in ebraico, potrebbe aver dato origine alla figura di Eva.\nIn un altro mito sumero il contadino Shukallituda, non riuscendo a coltivare la sua terra troppo arida, chiese aiuto alla dea Inanna: questa gli consigli\u00f2 di piantare degli alberi per fare ombra, facendo cos\u00ec nascere la prima oasi con una tecnica di coltivazione comune nei deserti intorno al golfo Persico. Il mito si conclude con una trasgressione sessuale in cui il contadino stupra la dea addormentata: come punizione per l'affronto Shukallituda \u00e8 costretto ad abbandonare il suo giardino.\nInfine nel mito di Gilgamesh l'eroe cerca l'ultimo uomo sopravvissuto al diluvio, Utnapishtim, il quale conosce la pianta dell'immortalit\u00e0 che cresceva in paradiso. Utnapishtim rivela a Gilgamesh che il paradiso \u00e8 sprofondato nel mare, allora Gilgamesh recupera una fronda della pianta sul fondo del mare, ma durante il ritorno un serpente divora la fronda e ritorna giovane. \u00c8 quindi possibile che i compilatori dei testi biblici siano stati influenzati dal racconto mitologico sumero.\nL'Eden nei miti di varie civilt\u00e0.\nL'idea di uno stato felice perduto e non pi\u00f9 ritornato \u00e8 presente anche nella civilt\u00e0 classica greca e romana. Lo attestano ad esempio lo scrittore greco Esiodo (\"Opere e Giorni\", 109-119) e il poeta latino Publio Ovidio Nasone (\"Le metamorfosi\", I, 89-112).\nArturo Graf espone ampiamente i risultati dei suoi studi sul mito del paradiso terrestre nella prima parte del suo saggio \"Miti, leggende e superstizioni del Medio Evo\". Egli scrive che \"i libri sacri dell'India e il Mah\u0101bh\u0101rata celebrano l'aureo monte Meru da cui sgorgano quattro fiumi, che si spandono poi verso le quattro plaghe del cielo e sulle cui giogaie eccelse olezza e risplende l'incomparabile paradiso, detto \"Uttara-Kuru\", dimora degli dei, prima patria degli uomini, sacra ai seguaci di Buddha non meno che agli antichi adoratori di Brahm\u0101. Gli Egizi, a cui forse appartenne in origine la immaginazione degli Orti delle Esperidi, serbavano lungo ricordo di una et\u00e0 felicissima, vissuta dagli uomini sotto la mite dominazione di Ra, l'antichissimo dio solare. \"Airy\u00e2na vaegi\u00e2h\", che sorgeva sull\"Hara-berezaiti\" degli iranici, fu un vero paradiso terrestre, innanzi che il fallo dei primi parenti e la malvagit\u00e0 di \"Angr\u00f4-Mainyus\" l'avessero trasformato in un buio e gelido deserto; e nell'Iran e nell'India, come in Egitto, durava il ricordo di una prima et\u00e0 felicissima. I cinesi coronarono il Kunlun di un paradiso, dove sono parecchi alberi meravigliosi e di onde sgorgano parecchi fiumi. Nelle tradizioni religiose degli Assiri e dei Caldei il mito appare con sembianze che non si possono non riconoscere come affatto simili a quelle del mito biblico. Greci e Latini favoleggiavano dell'et\u00e0 dell'oro, dei regni felici di Crono e Saturno e di pi\u00f9 terre beate. I quattro fiumi che scaturivano dall'Eden biblico (Genesi 2, 10-17) lasciano congetturare che esso fosse un monte, cos\u00ec come lo erano il Meru indiano, l\"Alburz\" iranico, l'Asgard norrena, il \"K\u00e2f\" arabico nonch\u00e9 l'Eden citato dal profeta Ezechiele nel Vecchio Testamento (28, 12-19).\nInoltre Graf ricorda i miti delle Isole Fortunate nel mondo greco, rappresentazioni del paradiso terrestre. Esse sono l'isola dei Feaci e di Ogigia in Omero (\"Odissea\"), l'isola di \"Pancaia\" descritta da Diodoro Siculo, l'Atlantide di Platone, la \"Merope\" di Teopompo. Gli Arabi credevano nell'isola beata di \"Vacvac\", oltre il monte \"K\u00e2f\", ricordata nei viaggi di Sindbad ne \"Le mille e una notte\". Di un'isola \"dalle poma d'oro\" narravano i Celti. Questa fu la credenza dei padri della Chiesa e dei dottori della Chiesa, ripresa da Dante Alighieri, quando a Matelda nel paradiso terrestre faceva dire: \u00abQuelli che anticamente poetaro/l'et\u00e0 dell'oro e suo stato felice/forse in Parnaso esto loco sognaro\u00bb (\"Purgatorio\", XXVIII, vv. 139-141). Alighieri pone l'Eden nell'opposto emisfero terrestre, proprio secondo le indicazioni dei padri e dottori della Chiesa.\nD'altra parte le indagini degli studiosi hanno portato a individuare una lontana convergenza dei miti paradisiaci dei popoli della doppia famiglia ario-semitica. Graf rileva altres\u00ec che \"nel mito paradisiaco ario-semitico [e in altri affini] si trovano tracce di un antichissimo culto della natura. L'albero della vita \u00e8 albero che porge il nutrimento; l'albero della scienza \u00e8 l'albero che d\u00e0 responsi: entrambi appaiono in numerose mitologie, fatti spesso compagni dell'albero generatore da cui procedono gli uomini\".\nL'Eden nella Divina Commedia.\nNella Divina Commedia di Dante Alighieri il paradiso terrestre \u00e8 posto sulla sommit\u00e0 del monte del purgatorio (situato agli antipodi del mondo allora conosciuto) e rappresenta l'ultima tappa del percorso di purificazione che compiono le anime per poter accedere al paradiso. \u00c8 rappresentato come una foresta lussureggiante percorsa dal fiume Let\u00e8 che toglie la memoria del male commesso e il fiume Euno\u00e8 che rinnova la memoria del bene compiuto. Il giardino dell'Eden compare in tutti i canti dal ventottesimo al trentatreesimo del \"Purgatorio\". Il poeta fa qui il suo primo incontro con Beatrice e conosce Matelda, una donna che funge da allegoria dello stato d'innocenza dell'uomo prima del peccato originale. Inoltre assiste a una processione che rappresenta la storia dell'uomo e del suo rapporto con la fede, dal peccato originale al tempo di Alighieri.\nIpotesi sulla localizzazione geografica.\nL'Eden si collocherebbe nell'odierna regione della Mesopotamia meridionale, pi\u00f9 precisamente nella pianura attraversata dal fiume Shatt al-'Arab, sepolto sotto decine di metri di sedimenti. Nello Shatt al-\u2018Arab oggi confluiscono due dei fiumi citati nella Genesi: il Tigri e l'Eufrate. Se poi si considera che il golfo Persico era completamente all'asciutto durante l'ultima glaciazione ed \u00e8 stato allagato dalla trasgressione marina fra i 5000 o 6000 anni prima di Cristo, \u00e8 possibile che l'Eden si trovi ora in fondo al mare. Questa teoria e l'identificazione degli altri due fiumi (Pison e Ghicon) \u00e8 stata proposta dall'archeologo Juris Zarins.\nUn'altra ipotesi sulla localizzazione dell'Eden si trova nel saggio \"Omero nel Baltico\" di Felice Vinci, dove l'autore, nell'ambito della totale localizzazione geografica dei poemi omerici in Scandinavia, teorizza diversi collegamenti con le mitologie di molti altri popoli, tra cui quello ebraico; e una volta identificata l'Etiopia con la penisola di Nordkynn, anche in Norvegia: \u00abEsaminiamo [...] uno dei fiumi che la bagnano, il Tana (che pertanto potrebbe corrispondere al Gihon biblico): esso nasce in una zona della Lapponia finlandese [...] da cui effettivamente si dipartono altri corsi d'acqua. Uno \u00e8 l'Ivalo, che i Lapponi chiamano Avvil. L'assonanza con Avila [...] da sola potrebbe essere casuale, ma proprio questo territorio \u00e8 ricco d'oro\u00bb. Il passo citato prosegue con l'identificazione di Tigri ed Eufrate con i loro corrispettivi scandinavi; il complesso di questi fiumi delinea, secondo Vinci, \"una sorta di Mesopotamia finnica, straordinariamente assomigliante a quella asiatica\"."}
{"id": "272324", "revid": "124306854", "url": "https://it.wikipedia.org/wiki?curid=272324", "title": "Cadavere", "text": "Il cadavere \u00e8 il corpo di un essere umano dopo l'accertamento di morte.\nPer ragioni storiche e religiose, il corpo di un animale morto \u00e8 tradizionalmente detto \u00abcarcassa\u00bb e, se in stato di putrefazione, \u00abcarogna\u00bb; tuttavia, \u00e8 di uso ormai frequente il termine \"cadavere\" anche riferito a corpi di animali morti specie se domestici. \nSoprattutto in ambito veterinario, il corpo di un animale morto \u00e8 tecnicamente denominato 'cadavere' e vi \u00e8 una branca degli studi veterinari denominata 'diagnostica cadaverica' . In attesa dell'accertamento di morte, il cadavere umano viene definito \"salma\". Lo studio delle modificazioni del corpo \"post mortem\" di un cadavere ricade nell'ambito della medicina legale.\nEtimologia.\nIl termine italiano \"cadavere, \"dal latino \"cadaver\", potrebbe essere correlato al verbo \"cadere\". Etimologicamente inconsistente \u00e8 invece la derivazione dall'acronimo latino \"\"ca. da. ver.\" (\"caro data vermibus\"\", ossia \"carne data ai vermi\"), ipotesi fantasiosa accreditata fino al XIX secolo quando Giuseppe De Maistre li pose in relazione a altri acronimi e esempi di crasi presunta.\nDiagnosi di morte, constatazione del decesso e accertamento di morte.\nLa diagnosi di morte spetta a qualsiasi medico che abbia prestato assistenza al morente o che sia intervenuto a decesso appena verificato e che non rilevi nel paziente alcuna attivit\u00e0 vitale, redigendo apposita constatazione. Sar\u00e0 compito del curante, o in sua assenza fino all'arrivo del necroscopo, del sostituto o del medico di continuit\u00e0 assistenziale.\nL'accertamento della morte spetta al medico necroscopo dopo aver eseguito un'ulteriore visita sulla salma nei tempi e nei modi previsti dalla legge. Il personale non medico pu\u00f2 solo notificare la morte esclusivamente nei casi di decapitazione, maciullamento, carbonizzazione, stati putrefattivi avanzati o rinvenimento di resti.\nPsichiatria.\nL'attrazione sessuale nei confronti di cadaveri o salme, che prende il nome di necrofilia, \u00e8 una forma di parafilia."}
{"id": "272331", "revid": "1442080", "url": "https://it.wikipedia.org/wiki?curid=272331", "title": "Giovanni Conti (politico)", "text": "Biografia.\nL'adesione al PRI e la partecipazione alla Prima guerra mondiale.\nNato da famiglia di modeste origini (padre calzolaio, madre insegnante) studi\u00f2 al Ginnasio statale di Fermo. Attivissimo ed impegnato sin da giovane nel campo politico, nel 1898 ader\u00ec al neonato Partito Repubblicano e fond\u00f2 il primo circolo repubblicano di Montegranaro, intitolato a Felice Cavallotti. Ader\u00ec in giovent\u00f9 alla Massoneria ma non si sa n\u00e9 dove n\u00e9 quando fu iniziato. Il 18 aprile 1905 divenne Maestro venerabile della Loggia \"Tenna\" di Fermo. Sempre nel suo paese di origine fu nominato primo presidente della locale Lega anticlericale (costituita il 5 febbraio 1908). Dall'epoca del suo trasferimento a Roma non risulta avere proseguito attivit\u00e0 nella Fratellanza universale, ritenendo di doversi dedicare a tempo pieno alla causa repubblicana. Ebbe a scrivere che la massoneria andava tenuta separata dall'attivit\u00e0 politica in generale e, specificamente, del Partito Repubblicano, pur nel rispetto della sua tradizione illuminista e risorgimentale.\nLaureatosi in giurisprudenza e trasferitosi a Roma, entr\u00f2 nella Direzione Nazionale del PRI nel 1912 iniziando un'attivit\u00e0 politica che lo avrebbe visto protagonista all'interno del partito repubblicano e, pi\u00f9 in generale, nella politica nazionale. Assunse, accanto a Gaetano Salvemini, una posizione nettamente antigiolittiana, e si batt\u00e9 all'interno del P.R.I. contro le ambigue posizioni del gruppo romano facente capo a Salvatore Barzilai, troppo vicine al potere govermativo e troppo poco spiegate contro la monarchia.\nBattutosi politicamente per l'intervento dell'Italia nella Grande Guerra, per la conquista delle terre irredente occupate dall'Austria-Ungheria, fu arruolato come militare di truppa nel 31\u00ba reggimento di artiglieria di Ancona e chiese di essere inviato al fronte col grado di ufficiale. Ottenne il grado di sottotenente e comand\u00f2 sul Pasubio numerosi assalti alle trincee nemiche, perdendo l'olfatto nei tre anni di gelo trascorsi in trincea. Pass\u00f2 ai gradi di tenente e capitano del Regio esercito grazie alle note caratteristiche stilate dal suo comando, e gli fu riconosciuta la Croce di Guerra.\nTornato dal fronte, si adoper\u00f2 in seno al XIV congresso nazionale del P.R.I. per la fondazione del quotidiano \"La Voce Repubblicana\", di cui fu direttore fino al 1922.\nNel 1921 venne eletto deputato nella XXVI legislatura, nel collegio di Roma e, nel 1924 per la successiva legislatura, rieletto nella circoscrizione umbro-laziale.\nL'antifascismo.\nConti fu un energico antifascista sin dalla prima ora, e si trov\u00f2 a pronunciare il 17 novembre 1922, durante il suo quarantesimo compleanno, un celebre discorso alla Camera nel quale sosteneva la ferma opposizione dei repubblicani al ministero Mussolini. Ribad\u00ec la sua posizione nel discorso del 30 maggio 1923 quando, scagliandosi contro il regime e la monarchia, vaticin\u00f2 il loro crollo (\"Onorevole Mussolini, la vostra dittatura \u00e8 la defenestrazione del vostro sovrano\"). Nel 1923, a Roma, insieme ad altri repubblicani, fu tra i fondatori del movimento antifascista \"Italia libera\". \"La Voce Repubblicana\" fu presa d'assalto dalle squadre fasciste. Lo stesso Conti venne raggiunto nel suo studio in Via di Campo Marzio 69 da un manipolo di squadristi, aggredito e costretto a sorbire olio di ricino. Gli aggressori non ebbero soddisfazione quando Conti chiese loro se avessero bisogno di altro. Ci\u00f2 non imped\u00ec che \"La Voce Repubblicana\" si scagliasse contro il regime e contro Italo Balbo, quadrunviro di Ferrara, indicandoli come mandanti dell'assassinio di Don Giovanni Minzoni, parroco di Argenta. Italo Balbo querel\u00f2 per diffamazione \"La Voce Repubblicana\", ma il giornale, difeso da un giovane Randolfo Pacciardi, che aveva iniziato la pratica forense nello studio di Conti, venne assolto dal tribunale. \"La Voce Repubblicana\" venne infine soppressa dal regime. Nel 1924 Conti fond\u00f2 il settimanale \"La Vigilia\", che pure ebbe vita breve a seguito del colpo di stato di Mussolini.\nA causa delle sue idee politiche, Conti fu posto sotto controllo sin dai primi giorni del governo Mussolini e fu poi dichiarato decaduto da deputato nella seduta parlamentare del 9 novembre 1926, insieme agli altri deputati che avevano aderito alla secessione dell'Aventino. Divenne sorvegliato speciale dell'OVRA per attivit\u00e0 clandestine, e piantonato costantemente in Campo Marzio, dove gli fu devastato lo studio professionale. Alla fine degli anni venti venne radiato dall'Albo dei Procuratori con l'accusa di esercitare attivit\u00e0 anti patriottica. Conti propose ricorso non negando l'attivit\u00e0 di repubblicano ma sostenendo essere impossibile che un repubblicano potesse rivolgersi contro la patria. Dopo due anni ottenne la riammissione all'Albo ma la sua attivit\u00e0 di avvocato continu\u00f2 a versare in crisi, perch\u00e9 nessun cliente riteneva opportuno frequentare lo studio di un antifascista. Ci\u00f2 si riflesse sulle condizioni della famiglia, che condivise povert\u00e0 e isolamento. Al figlio maggiore di Conti, Dante, che durante l'occupazione tedesca avrebbe partecipato alla resistenza repubblicana nella capitale, venne impedito di frequentare le scuole statali. Pertanto Giovanni Conti si rivolse a Padre Luigi Pietrobono, preside del Collegio Nazareno dei Padri Scolopi e tra i massimi commentatori della \"Divina Commedia\", e ne ottenne la solidariet\u00e0. Cos\u00ec Dante Conti pot\u00e9 arrivare alla maturit\u00e0 classica, ma venne rimandato in matematica all'esame di maturit\u00e0 perch\u00e9 il padre era scomparso improvvisamente nel maggio 1938, nella \"giornata particolare\" della visita di Hitler a Roma. Per giorni le ricerche di Giovanni Conti furono vanificate da una cortina di silenzio istituzionale. Poi si seppe che era stato arrestato insieme con Oronzo Reale ed altri amici repubblicani e rinchiuso nel carcere di Regina Coeli come sospettato di attivit\u00e0 sovversiva durante la presenza del f\u00fchrer tedesco in Italia. In effetti l'OVRA aveva ragione di temere disordini: gi\u00e0 dal 1927 il repubblicano Randolfo Pacciardi, che Conti aveva conosciuto da giovane in occasione di un volantinaggio repubblicano su un treno in sosta a Gavorrano, in Toscana (fatto per il quale Conti era stato denunciato e processato), si rifugi\u00f2 a Lugano insieme con numerosi repubblicani ed anarchici, per svolgervi attivit\u00e0 antifascista da una \"centrale\" dalla quale sarebbero partite numerose azioni. Tra le pi\u00f9 importanti il volo di volantinaggio effettuato da Giovanni Bassanesi su Milano e il tentativo di attentato a Mussolini, mediante un termos pieno di esplosivo, compiuto dall'anarchico Ersilio Belloni e dal repubblicano Luigi Delfini, attentato sventato dalla polizia segreta fascista nel 1933. La polizia del feroce Bocchini non ottenne pi\u00f9 di tanto dal Delfini, nonostante gli avessero strappato le unghie e arso i piedi con una lanterna da stagnaro, ma il complesso delle informazioni di polizia consent\u00ec di sospettare alcuni repubblicani, tra i quali l'elettricista di un teatro della capitale che aveva avuto contatti con l'ex deputato Giovanni Conti.\nIl Pacciardi ed altri repubblicani, espulsi da Lugano dall'autorit\u00e0 svizzera per timore di riflessi negativi sui rapporti con il governo fascista italiano, si recarono in Spagna a combattere a fianco dei repubblicani durante la guerra civile del 1936. Pacciardi comand\u00f2 il battaglione Garibaldi nonostante la diffidenza della componente comunista, e si distinse in azioni di combattimento contro le truppe franchiste.\nDurante il ventennio fascista Giovanni Conti mantenne i contatti con i repubblicani fuoriusciti in Francia e Svizzera. Nel suo archivio sono state ritrovate copie de \"La Voce Repubblicana\" stampata a Parigi. E, del resto, Conti non cess\u00f2 di ricorrere alla stampa per la lotta al fascismo e al nazismo. Successivamente alla caduta di Mussolini, avvenuta Il 25 luglio 1943 per voto maggioritario del Gran Consiglio e con l'arresto del Duce, ed esattamente dal 1\u00ba agosto 1943 al 5 giugno 1944, Conti torn\u00f2 a stampare \"La Voce Repubblicana\", anche a nome di storici esponenti del PRI, quali Cipriano Facchinetti, Oliviero Zuccarini e Cino Macrelli, proclamando a Roma la ricostituzione del Partito Repubblicano Italiano. \"La Voce Repubblicana\" clandestina, il cui primo numero titolava in prima pagina \"Italiani, preparate le vie!\", venne distribuita porta a porta sotto il naso della polizia fascista e, dall'8 settembre 1943, della Gestapo di Kappler, fatta viaggiare dentro panieri di vimini e borse della spesa, sulle gambe di coraggiosi repubblicani che rischiavano l'arresto e interrogatori spietati.\nConti non si tir\u00f2 indietro per dare aiuto alla famiglia dell'amico repubblicano Enrico Costa, di religione israelita, scampata alla retata degli ebrei compiuta dai nazisti il 16 ottobre 1943 al Portico di Ottavia. La moglie di Costa aveva lasciato il ferro da stiro sul fornello e, quando le SS irruppero in casa, pensarono che la famiglia si fosse rifugiata al piano superiore e la cercarono l\u00ec. Grazie a questa perdita di tempo, i Costa guadagnarono la campagna di via Trionfale e, al mattino dopo, Giovanni Conti si vide alla porta il povero amico Enrico, bianco come un lenzuolo. I Costa si salvarono grazie alla rete di solidariet\u00e0 dell'ambiente repubblicano.\nDurante l'occupazione nazista di Roma, tra settembre 1943 e giugno 1944, Giovanni Conti si occup\u00f2 di predisporre un progetto di Costituzione repubblicana, i \"Lineamenti costituzionali della Repubblica\", unitamente al Prof. Tomaso Perassi, studioso di diritto internazionale che lo avrebbe seguito all'Assemblea Costituente. I \"Lineamenti\" sono l'unico progetto costituzionale uscito dalle forze democratiche della Resistenza. Essi furono corredati da un \"questionario\" mirato a sollecitare interventi e proposte da parte di chiunque. Tra i numerosi contributi vi fu quello di Luigi Einaudi, in un denso dattiloscritto custodito nel Fondo Giovanni Conti presso l'Archivio di Stato di Ancona, dove sono conservati l'archivio privato e la grande biblioteca del politico repubblicano. Merita ricordare che al Prof. Tomaso Perassi si deve la concezione dell'art.11 della Costituzione, in cui si dice che l'Italia ripudia la guerra e persegue pace e giustizia tra gli Stati tramite la limitazione della propria sovranit\u00e0 nazionale: art. 11 che Piero Calamandrei ha definito \"la finestra pi\u00f9 alta\" della nostra Costituzione, quella che permette di vedere gli Stati Uniti d'Europa e del Mondo.\nA Conti, ritenuto \"l'uomo dell'intransigenza\" repubblicana, \u00e8 genericamente attribuita dagli storici la responsabilit\u00e0 della mancata partecipazione del PRI al Comitato di Liberazione Nazionale, dopo l'8 settembre 1943, per aver posto un'imprescindibile pregiudiziale ad ogni forma di rapporto con i Savoia, oltre che per l'avversione all'istituto monarchico in s\u00e9.\nDopo l'iniziale diffidenza per un C.L.N. che non poneva nettamente la questione pregiudiziale repubblicana al vertice della battaglia politica, bens\u00ec si mostrava possibilista persino nella sua componente comunista a collaborare con la monarchia, quantunque per l'imprescindibile fine di liberare l'italia dal nazi-fascismo, il P.R.I. ripieg\u00f2 su una posizione pi\u00f9 flessibile, ma la sua domanda di adesione al C.N.L. non ebbe risposta.\nConti contrast\u00f2 anche la linea che il segretario politico Pacciardi impresse al PRI nell'immediato dopoguerra, cio\u00e8 quella dell'unit\u00e0 d'azione con le altre forze favorevoli alla repubblica, in particolare con il Partito d'Azione. Conti riteneva che la tradizione storica repubblicana avesse a perdere nell'unione con forze politiche, pur democratiche e di orientamento repubblicano, nelle quali erano per\u00f2 espresse dottrine politiche differenti, come quelle socialiste di impronta marxista. Nel Partito di Azione questa dicotomia si evidenzi\u00f2 nella polemica fra Emilio Lussu, di orientamento socialista-massimalista, e Ugo La Malfa, di orientamento liberal, e condusse allo scioglimento del partito stesso. L'azione di Conti fu in grado di imprimere un primo stop alla linea pacciardiana, riuscendo ad ottenere il voto contrario del Comitato centrale alla partecipazione del P.R.I. alla Consulta Nazionale, ancorch\u00e9 tale organismo fosse presieduto da Carlo Sforza, che pi\u00f9 volte aveva fatto dichiarazioni favorevoli alla repubblica.\nConti nell'Italia della Repubblica.\nNel secondo dopoguerra, Conti si prodig\u00f2 per l'instaurazione della Repubblica nel referendum istituzionale del 1946, perorando la causa con innumerevoli comizi. Costituita la Repubblica, fu candidato dal P.R.I. all'Assemblea Costituente nella circoscrizione Roma-Viterbo-Latina-Frosinone, in cui ottenne preferenze, venendo eletto come primo della lista del Partito Repubblicano Italiano; Venne quindi eletto vicepresidente dell'Assemblea Costituente e in seguito fu designato presidente della sezione speciale per l'elaborazione delle norme sul potere giudiziario. Fondamentale fu il suo apporto nella stesura della Carta Costituzionale: dello stesso Conti \u00e8 la formulazione dell'articolo 104 che sancisce l'autonomia e indipendenza della Magistratura.\nIl lavoro di Conti all'Assemblea costituente si ispir\u00f2 anche ai contenuti di un periodico quindicinale, intitolato appunto \"La Costituente\", edito a Roma in Via dei Prefetti. La pubblicazione del P.R.I. venne seguita da Conti tra l'ottobre 1945 e il dicembre 1946, e raccolse i contributi di giuristi, scienziati, politici di varia estrazione culturale, non necessariamente repubblicana, dando luogo ad un'agitazione di idee circa la fisionomia della Repubblica italiana ed i contenuti della sua futura legge fondamentale. Il quindicinale fu un importante momento di dibattito e recupero di concetti democratici negletti ed appannati dalla lunga parentesi dittatoriale. In seguito Conti cur\u00f2 la raccolta dei numeri del quindicinale nel libro omonimo, pubblicato per la prima volta nel giugno 1946 dalle Edizioni del Partito Repubblicano, (il libro \u00e8 stato ristampato nel 1983 da Archivio Trimestrale, con presentazione di Giovanni Spadolini, e infine a ottobre 2011 a cura del nipote di Giovanni Conti, tramite Ernesto Paleani Editore).\nAl XIX Congresso del PRI, del gennaio 1947, si scontrarono due tendenze, quella di Randolfo Pacciardi, favorevole ad una collaborazione al governo col PCI, e quella di Conti e Facchinetti, che invece ritenevano il PCI responsabile dell'inefficienza del governo e volevano interromperne la collaborazione. Alla fine, pur con la rielezione di Pacciardi a Segretario politico, prevalse il gruppo legato a Giovanni Conti. L'esclusione delle sinistre (maggio 1947) ebbe come conseguenza il rientro a pieno titolo del PRI nel successivo quarto governo De Gasperi.\nLe elezioni del 1948 videro quindi il PRI saldamente schierato nel campo della democrazia occidentale a fianco della Democrazia Cristiana, ma anche un cattivo risultato: il 2,5% dei voti. Conti divenne senatore di diritto della Repubblica in forza della III disposizione transitoria della Costituzione, in quanto deputato dichiarato decaduto dal regime fascista, e contemporaneamente si impegn\u00f2 nella costituzione di un progetto pratico di riforma agraria per la Calabria. Il partito prosegu\u00ec comunque nella partecipazione ai governi guidati da De Gasperi, dando un contributo decisivo alla linea politica del paese negli anni a venire: il Ministro degli Esteri Sforza, infatti, si adoper\u00f2 per l'adesione dell'Italia al Piano Marshall, al Patto Atlantico (4 aprile 1949). Conti entr\u00f2 in dissidio con Pacciardi, divenuto Ministro della Difesa, circa la posizione sul Patto Atlantico, e per tale ragione si dimise dalla Direzione del partito. Poi si apr\u00ec la pi\u00f9 grave questione dell'amministrazione fiduciaria della Somalia, affidata dall'ONU all'Italia nell'Assemblea generale del 21 novembre 1949. Il deputato repubblicano Belloni aveva espresso, a titolo personale, alla Camera, notevoli riserve sull'opportunit\u00e0 che l'Italia si investisse di questo gravoso onere, nel momento in cui le risorse economiche dovevano essere mirate alle riforme sociali ed alla ripresa del paese dopo la devastazione bellica. Conti, in un discorso al Senato, intese parlare non a titolo personale ma per il P.R.I. (\"sono ora senatore non per me, ma per le idee che professo, per le idee del partito al quale appartengo, e le idee che io esporr\u00f2 sono quelle del Partito Repubblicano Italiano, non sono le mie\"). Parlando, appunto, per il Partito, il Sen. Conti espose di aderire a quanto osservato dal deputato Belloni ma soprattutto di avversare una politica colonialista quale sarebbe stata posta in essere con l'accettazione dell'amministrazione fiduciaria della Somalia. E ci\u00f2 in spregio alla tradizione anticolonialista repubblicana. L'avere Conti parlato in Senato non a titolo personale, il che avrebbe potuto appartenere alla dialettica naturale in seno ad un partito, bens\u00ec a nome del P.R.I., metteva il ministro repubblicano agli Esteri, Carlo Sforza, in difficolt\u00e0 nei rapporti con l'ONU e gli Alleati. La posizione espressa da Conti a nome del partito avrebbe sicuramente determinato il suo deferimento ai probiviri, e pertanto Conti, evitando a s\u00e9 ed al partito un simile imbarazzo, si dimise polemicamente dal Partito repubblicano nel febbraio 1950 e si iscrisse al gruppo misto. Poco prima di morire vi furono numerosi inviti a Conti a rientrarvi, e sembrava che questa fosse la sua intenzione.\nGiovanni Conti, dimessosi dal P.R.I., dedic\u00f2 gli ultimi anni di vita alla riforma degli enti locali ed alle autonomie, alla battaglia contro il latifondo, alla costituzione del Consiglio Superiore della Magistratura della cui proposta di legge fu primo firmatario. Si batt\u00e9 a favore delle popolazioni della Sila, promuovendo un'indagine sulle condizioni di quelle terre ed una riforma; e del Molise, ottenendo che il parlamento deliberasse per l'acquedotto del comparto di Ururi. Intervenne per la costruzione degli alloggi dei coltivatori diretti, per le provvidenze e la meccanizzazione in agricoltura. Sostenne, diversamente dalla Democrazia Cristiana, che gli agricoltori non andassero concentrati in villaggi e paesi ma lasciati abitare in singole case coloniche, pur favorendo la socialit\u00e0 mediante organizzazioni culturali ed economiche.\nLa fine della I legislatura segn\u00f2 il definitivo ritiro dalla scena politica di Giovanni Conti, ma egli continu\u00f2 fino alla morte a scrivere per l'ideale repubblicano e l'educazione democratica, attorniato da intellettuali e scienziati come Guglielmo Negri, Alberto Ronchey, Anton Luigi Aiazzi, Alessandro Morandi. Pubblic\u00f2 il periodico \"Giovent\u00f9 Libera\", insieme ad Annibale Bianco - suo stretto collaboratore, firmatario di molti articoli, membro della Direzione e dell'Esecutivo della Unione Romana del P.R.I. e nominato Segretario Nazionale della F.G.R.I. (Federazione Giovanile Repubblicana) - e inizi\u00f2 a scrivere \"La lotta per la democrazia in Italia\", rimasto incompiuto a causa della morte, l'11 marzo 1957. Mor\u00ec in un letto di ferro, sostanzialmente povero, in una casa priva di riscaldamento, avendo rifiutato i comodi alloggi costruiti all'EUR per i senatori della Repubblica sulla base di una legge contro la quale egli aveva votato. \u00c8 sepolto a fianco della moglie Rosa Alessandrini al cimitero monumentale del Verano di Roma. Il suo studio professionale di Via Campo Marzio 69 \u00e8 stato ricostruito con alcuni oggetti originali (la scrivania con sedia, una libreria, altri oggetti) presso i locali dell'Archivio di Stato di Ancona."}
{"id": "272335", "revid": "3831", "url": "https://it.wikipedia.org/wiki?curid=272335", "title": "Villa Sultana", "text": ""}
{"id": "272337", "revid": "123509113", "url": "https://it.wikipedia.org/wiki?curid=272337", "title": "Mahendra del Nepal", "text": "Vita.\nNacque l'11 giugno 1920 a Katmandu, figlio primogenito del re Tribhuvan e della regina Kanti.\nSi insedi\u00f2 nel 1955 e nel 1960 sospese le libert\u00e0 costituzionali e sciolse il Governo allora guidato dal Primo Ministro Bishweshwar Prasad Koirala.\nModific\u00f2 il sistema istituzionale nepalese vietando i partiti politici ed instaurando il \"panchayat\", antico sistema amministrativo indostano basato sulle assemblee locali chiamate \"consigli dei Cinque\".\nMor\u00ec d'infarto a Diyalo Bungalow (Chitwan) il 31 gennaio 1972."}
{"id": "272338", "revid": "1728", "url": "https://it.wikipedia.org/wiki?curid=272338", "title": "Suberato", "text": ""}
{"id": "272339", "revid": "1272592", "url": "https://it.wikipedia.org/wiki?curid=272339", "title": "Bangalore", "text": "Bangalore (: ; ufficialmente \"Bengaluru\"; in kannada \u0cac\u0cc6\u0c82\u0c97\u0cb3\u0cc2\u0cb0\u0cc1, , \"Bengal\u016bru\") \u00e8 una suddivisione dell'India, classificata come \"municipal corporation\", di 8.425.970 abitanti, capoluogo del distretto urbano di Bangalore, del distretto rurale di Bangalore e della divisione di Bangalore, nello stato federato del Karnataka di cui \u00e8 la capitale e la citt\u00e0 pi\u00f9 grande.\nIn base al numero di abitanti la citt\u00e0 rientra nella classe I (da 100.000 persone in su).\nStoria.\nCon l'indipendenza dell'India nel 1947 Bangalore divenne un grande centro industriale con industrie quali l'Hindustan Aeronautics Limited e l'Indian Space Research Organisation.\nNegli ultimi decenni il successo delle aziende ad alta tecnologia di Bangalore ha visto la crescita del settore dell'Information Technology (IT) in India. Le sole aziende di \"information technology\" di Bangalore impiegano il 30% del milione di dipendenti che l'IT vanta nell'Unione Indiana. In questa citt\u00e0 ha sede anche lo Alternative Law Forum, cofondato da Lawrence Liang.\nLa citt\u00e0 vanta inoltre il Training Center dell'aeronautica indiana, il Madras Engineering Group (MEG) ed il Central Military Police entrambi facenti parte dell'esercito.\nToponomastica.\nIl nome Bangalore \u00e8 una forma anglicizzata della parola kannada Bengaluru. La pi\u00f9 antica traccia del nome Bengaluru \u00e8 una inscrizione \"Ganga\" del IX secolo.\nIl 1\u00ba novembre 2006 il governo del Karnataka ha adottato per la citt\u00e0 il nome in lingua kannada Bengal\u016bru. In s\u00e9guito all'approvazione del governo federale, il 1\u00ba novembre 2014 Bengal\u016bru \u00e8 divenuto a tutti gli effetti il nome ufficiale della citt\u00e0.\nSociet\u00e0.\nEvoluzione demografica.\nAl censimento del 2001 la popolazione di Bangalore assommava a 4.292.223 persone, delle quali 2.240.956 maschi e 2.051.267 femmine. I bambini di et\u00e0 inferiore o uguale ai sei anni assommavano a 458.537, dei quali 235.755 maschi e 222.782 femmine. Infine, coloro che erano in grado di saper almeno leggere e scrivere erano 3.326.983, dei quali 1.803.476 maschi e 1.523.507 femmine.\nScienza e tecnologia.\nBangalore \u00e8 il centro scientifico d'eccellenza dell'Unione Indiana ed \u00e8 la sede dell'Istituto Indiano di Scienze ed inoltre dell'Istituto Indiano di Astrofisica, del Raman Research Institute, del Jawaharlal Nehru Centre for Advanced Scientific Research, del National Center for Biological Science e dell'Indian Statistical Institute.\nBangalore ha dato il nome al congegno esplosivo omonimo - il \"Siluro Bangalore\" - qui usato per la prima volta nel 1912.\nLingue e religione.\nLa popolazione di lingua kannada costituisce il 38% della popolazione.\nIl kannada \u00e8 la lingua ufficiale dello stato. Le minoranze linguistiche pi\u00f9 consistenti sono quelle di lingua tamil, telugu, tulu e hindi. L'inglese \u00e8 la lingua franca dei ceti pi\u00f9 abbienti.\nAl censimento del 2001 quasi l'80 % della popolazione \u00e8 risultato essere di religione induista. La minoranza religiosa pi\u00f9 consistente \u00e8 quella musulmana con il 13,37%, seguono i cristiani (5,79%) e i giainisti (1,05%).\nInfrastrutture e trasporti.\nA circa 30\u00a0km dalla citt\u00e0 \u00e8 presente l'Aeroporto Internazionale di Bangalore.\nAmministrazione.\nGemellaggi.\nBangalore \u00e8 gemellata con le seguenti citt\u00e0:"}
{"id": "272341", "revid": "124123", "url": "https://it.wikipedia.org/wiki?curid=272341", "title": "Pietro Delitala", "text": "Fu militare dello Stamento dei Cavalieri del Parlamento del Regno di Sardegna, almeno fin dal 1573. Suo padre Nicol\u00f2 fu podest\u00e0 di Bosa dal 1556, mentre sua madre, la nobile Sibilla Dessena, \u00e8 ricordata da Antonio Lo Frasso nel suo libro \"Diez libros de fortuna d'Amor\" del 1575 . \nBiografia.\nIl Delitala nel 1572 fu incriminato e condotto nelle prigioni probabilmente per un reato legato ad una vendetta, fu per\u00f2 prosciolto da una commissione parlamentare istituita dal vicer\u00e9 Conte d'Elda durante il parlamento da lui presieduto nel 1573. Nel 1583 intervenne al Parlamento Generale delegando suo fratello Agostino Angelo a rappresentarlo, mentre nel 1589 fu nuovamente in prigione, questa volta per\u00f2 sotto l'Inquisizione che gli commin\u00f2 un'ammenda di 5.600 lire sarde. Usc\u00ec di prigione nel 1590 per intervento dello storico Giovanni Francesco Fara, di cui fu amico, che pot\u00e9 adoperarsi in qualit\u00e0 di consultore del Sant'Uffizio. \nUscito di prigione gi\u00e0 nel 1593 fu convocato al Parlamento per il quale deleg\u00f2 questa volta Ramon de Cetrilla. Si spos\u00f2 attorno al 1595 ed ebbe 5 figli: Agostino Angelo, Giovanni Geronimo, Pietro, Diego e Francesco. Nel 1606 venne premiato dal vicer\u00e9 per aver salvato, nella sua qualit\u00e0 di podest\u00e0, la citt\u00e0 di Bosa da un'inondazione del Temo, fiume che la attraversa.\n\u00c8 stata dedicata a Pietro Delitala una via a Cagliari e una via a Bosa.\nOpera letteraria.\nScrisse un canzoniere in italiano dal titolo \"Rime Diverse\" pubblicato dall'editore cagliaritano Galcerino nel 1596. Nella primavera estate del 1594 fu a Genova ospite del marchese Ambrogio Spinola e poi a Mondov\u00ec presso il santuario di Vicoforte in pellegrinaggio. Nelle sue \"Rime\" descrive tale pellegrinaggio, ma anche un miracolo avvenuto a Bosa nel dicembre dello stesso anno, quando il capitano di vascello genovese P\u00e0tron Natteri salv\u00f2 dalla piena del Temo uno sventurato signore di Codrongianos che tentava di attraversare il fiume col suo cavallo. La sua poetica va inquadrata nel filone petrarchista italiano del Cinquecento, con ampie influenze di Torquato Tasso, ma anche di altri poeti sardi a lui coevi, come Gerolamo Araolla, Gavino Sugner ed altri che ugualmente scrissero in italiano in un'isola fortemente ispanizzata."}
{"id": "272353", "revid": "1649409", "url": "https://it.wikipedia.org/wiki?curid=272353", "title": "Gyanendra del Nepal", "text": "Regn\u00f2 una prima volta dal novembre 1950 al gennaio 1951 e nuovamente dal 4 giugno 2001 al 28 maggio 2008. Ottenne il trono per la seconda volta in seguito alla morte del nipote Dipendra, il quale fu a sua volta re per soli tre giorni nonostante fosse entrato in coma, per un tentativo di suicidio, in seguito alla strage da lui perpetrata contro il padre Birendra e altri membri della famiglia reale.\nNel febbraio 2005 re Gyanendra, in un tentativo di risolvere la questione maoista, sciolse il governo ed esercit\u00f2 il potere esecutivo fino all'aprile 2006, quando il movimento democratico e le pressioni internazionali lo costrinsero a concedere il ritorno alla democrazia multipartitica prima del tempo da lui previsto. Con l'entrata in vigore della Costituzione provvisoria del Nepal (2007) la figura del monarca fu svuotata sia del potere politico sia di quello militare e religioso, per cui le funzioni del capo dello Stato furono provvisoriamente esercitate fino al 2008 dal Primo ministro in attesa delle elezioni per l'Assemblea Costituente nepalese.\nNel dicembre 2007 il Parlamento approv\u00f2 la trasformazione del Nepal in Repubblica, che avvenne il 28 maggio 2008.\nBiografia.\nFiglio secondogenito del re Mahendra e della principessa Indra, \u00e8 anche il fratello minore del defunto Birendra, il sovrano assassinato nel 2001.\nPrimo periodo di regno e giovinezza.\nDurante l'esilio in India del nonno Tribhuvan e del resto della famiglia per ragioni politiche, Gyanendra fu dichiarato re all'et\u00e0 di soli tre anni nel novembre 1950 pur non essendo riconosciuto tale dalla comunit\u00e0 internazionale. Nel gennaio 1951 Tribhuvan torn\u00f2 dall'esilio e riassunse la corona nepalese, con la conseguente deposizione di Gyanendra.\nGyanendra studi\u00f2 a Cambridge (Inghilterra), Darjeeling (India) e nel 1969 si laure\u00f2 alla Universit\u00e0 Tribhuvan di Katmandu. Spos\u00f2 Komal Rajya Lakshmi Devi (sua cugina di secondo grado) il 1\u00ba maggio 1970 divenendo padre di due figli: il principe ereditario Paras (nato il 30 dicembre 1971) e la principessa Prerana (nata il 20 febbraio 1978).\nReggente.\nIl 1\u00ba giugno 2001, durante una congiura di palazzo, furono assassinati il re Birendra, la regina Aishwarya ed altri numerosi parenti ad opera, secondo le cronache ufficiali, del loro primogenito Dipendra. Gyanendra non era presente, mentre la moglie Komal ed il figlio Paras furono tra le poche personalit\u00e0 della famiglia reale uscite quasi illese dal massacro. In seguito alla morte di Dipendra, avvenuta il 4 giugno 2001 dopo un'agonia di tre giorni per un tentativo di suicidio, Gyanendra, che aveva assunto la reggenza, ascese al trono. Il giorno stesso venne celebrata una cerimonia di insediamento sobria, dato il clima di lutto, nell'antico palazzo reale dell'Hanuman Dokha.\nSecondo periodo di regno.\nGyanendra ascese al trono in un periodo particolarmente difficile per la storia del Nepal, sconvolto dal massacro della famiglia reale, lacerato moralmente, socialmente ed economicamente dalla sanguinaria guerriglia maoista e privo di una guida politica autorevole a causa delle profonde divisioni tra i dirigenti dei maggiori partiti democratici. Ai problemi di ordine interno si sommavano le difficolt\u00e0 della situazione internazionale, in particolare dell'antica e crescente rivalit\u00e0 tra Cina e India, tra le quali si incunea lo Stato himalayano.\nIn questo contesto, tra il 2002 ed il 2005 Gyanendra scelse e licenzi\u00f2 diversi capi dell'esecutivo ed infine, dopo i crescenti disaccordi con il primo ministro Deuba principalmente a causa dell'insuccesso nelle trattative con la guerriglia maoista, il 1\u00ba febbraio 2005 sciolse il governo, dichiar\u00f2 lo stato d'emergenza, soppresse alcune libert\u00e0 costituzionali e form\u00f2 un Consiglio dei ministri da lui presieduto composto da persone di sua stretta fiducia (fra loro il Console Onorario d'Italia, Ravi Bhakta Shrestha). L'atto fu accolto inizialmente con grande favore dall'opinione pubblica nepalese, che, specialmente nella capitale, era pi\u00f9 volte scesa in piazza per richiedere le dimissioni dei politici e perch\u00e9 il re assumesse direttamente il controllo della situazione. Da un punto di vista giuridico, l'atto del re si fondava sull'applicazione dei poteri straordinari derivanti dall'art.115 della Costituzione del 1990, ora abrogata, che prevedeva la possibilit\u00e0 da parte del Sovrano della sospensione \"pro tempore\" dei seguenti articoli: 12 (libert\u00e0 personale, di opinione, di espressione, di riunione e associazione), 13 (diritto di stampa e pubblicazione), 15 (diritto contro la detenzione preventiva), 16 (diritto all'informazione), 17 (diritto alla propriet\u00e0), 22 (diritto alla privacy) e 23 (diritto alla protezione Costituzionale).\nGyanendra promise in un discorso che la \"pace e la democrazia effettiva\" sarebbero state ripristinate \"entro tre anni\", ritenuti necessari per debellare la rivolta maoista, mentre le organizzazioni internazionali esprimevano preoccupazioni riguardo alla sicurezza dei giornalisti e degli attivisti per i diritti umani. Nell'ottobre 2005 aveva auspicato per l'anno 2007 lo svolgimento delle elezioni politiche, pur non godendo dell'appoggio dei principali partiti, dai quali era visto come un autocrate e dittatore. Pushpa Kamal Dahal, capo dei guerriglieri del partito maoista, aveva gi\u00e0 allora ipotizzato l'instaurazione di un sistema repubblicano entro il 2011.\nNell'aprile del 2006 i dimostranti dei sette partiti d'opposizione organizzarono manifestazioni e scioperi a Kathmandu contro il governo diretto di re Gyanendra, che rispose dichiarando la legge marziale ed il coprifuoco. Questi eventi sortirono la condanna e le pressioni diplomatiche di altri Stati. Tra questi, l'India, preoccupata dal ruolo crescente che la Cina stava assumendo nella politica nepalese, e gli Stati Uniti richiesero che il sovrano effettuasse delle concessioni o abdicasse. Dopo alcune settimane di scontri, il 21 aprile 2006 Gyanendra rinunci\u00f2 al potere esecutivo.\nI partiti d'opposizione furono invitati a designare un nuovo Primo ministro e la scelta cadde sul veterano Girija Prasad Koirala, che form\u00f2 un governo provvisorio di unit\u00e0 nazionale.\nDopo la proclamazione della Repubblica.\nTra il 2006 ed il 2007 i poteri del Sovrano furono revocati dal governo provvisorio, compresi quelli di veto sulle leggi. Il re esautorato, dopo aver lasciato il palazzo reale di Narayanhiti (Kathmandu) per una residenza privata, mantenne temporaneamente solo il trono e la corona. Il 28 dicembre 2007 il Parlamento nepalese approv\u00f2 a grande maggioranza una risoluzione per l'abolizione della monarchia, aprendo la strada alla proclamazione della Repubblica Federale Democratica, avvenuta il 28 maggio 2008.\nGyanendra Shah vive ora da privato cittadino nella tenuta di Nagarjuna, un complesso situato nei boschi a nord di Kathmandu, che costituiva il ritiro estivo dei monarchi nepalesi prima della nazionalizzazione da parte del governo. All'ex re ed alla sua consorte \u00e8 stato concesso solo l'uso degli edifici principali, e non di tutta l'area circostante costituita da 15000 \"ropani\" (ca. 7631 Km2) di foresta.\nDalla proclamazione della repubblica, dopo una breve dichiarazione alla stampa nella quale riassumeva i suoi anni di regno e declinava ogni coinvolgimento nel massacro reale del 2001, Gyanendra ha vissuto in assoluta riservatezza; ruppe il riserbo soltanto riguardo alla crisi del tempio di Pashupatinath, manifestando serie preoccupazioni per il processo di secolarizzazione messo in atto dal partito maoista.\nVisita in India.\nDal 25 febbraio al 25 marzo 2009, Gyanendra ha effettuato la sua prima visita all'estero dalla sua deposizione. L'occasione del lungo soggiorno in India \u00e8 stata offerta dal matrimonio della principessa Manjari di Kalahandi con il nobile Anant Vijay Singh, appartenente ad una famiglia reale di Bhopal. Gyanendra, che \u00e8 stato accolto all'aeroporto di Bhopal dal ministro di Stato per i lavori pubblici del Madhya Pradesh, Narendra Singh, ha avuto modo di incontrare i maggiori politici indiani.\nSi ritiene che l'oggetto principale degli incontri sia stato il problema della secolarizzazione in Nepal. Tuttavia, per il governo maoista, il soggiorno indiano di Gyanendra, avvenuta in contemporanea con quello di esponenti del Partito del Congresso Nepalese, \u00e8 in realt\u00e0 volto a destabilizzare la neonata repubblica. In effetti, il 19 marzo 2009 Gyanendra \u00e8 stato ricevuto dal presidente del Congresso Sonia Gandhi, che qualche giorno prima non aveva accordato udienza all'ex primo ministro e presidente del Partito del Congresso Nepalese Girija Prasad Koirala.\nLa contemporanea presenza in India di Gyanendra e di Koirala ha sollevato timori di complotto negli ambienti maoisti.\nTra i numerosi politici incontrati, Gyanendra ha avuto un colloquio con Lal Krishna Advani, a capo del Partito Popolare Indiano.\nCrescente sostegno popolare.\nDopo la visita in India, Gyanendra ha continuato a mantenere un profilo sobrio, evitando di rilasciare interviste o messaggi di carattere strettamente politico, pur confermando la sua disponibilit\u00e0 a rimettersi al servizio del Nepal qualora vi fosse richiamato dal popolo.\nA partire dal marzo 2010, in un contesto di accentuata crisi della neonata repubblica nepalese per le incapacit\u00e0 della Assemblea costituente di redigere la nuova costituzione e per le aspre divergenze tra i maggiori partiti in merito alla formazione dei governi, accogliendo le richieste provenienti dalla societ\u00e0 civile nepalese, Gyanendra ha cominciato ad intensificare la sua partecipazione alle cerimonie religiose e alle attivit\u00e0 culturali e benefiche in tutto il paese, incontrando la pi\u00f9 viva accoglienza popolare. Lo stesso Paras, un tempo inviso alla popolazione, dopo un periodo a Singapore \u00e8 rientrato stabilmente in Nepal ed ha aumentato la sua partecipazione ad eventi religiosi e culturali.\nA fine agosto 2010 Kamal Thapa, presidente dell'unico partito (RPP-N) dichiaratamente monarchico all'assemblea costituente, ha annunciato la disponibilit\u00e0 di Prachanda ad accettare la formula della monarchia cerimoniale, poi in parte smentita dalla stampa maoista.\nIn questo clima, il 9 settembre 2010, Gyanendra ha partecipato all'apertura delle festivit\u00e0 religiose nella citt\u00e0 di Biratnagar, roccaforte del Partito del Congresso Nepalese, i cui notabili furono tra i principali responsabili del rovesciamento dell'istituto monarchico. Mentre i maoisti, dopo avere minacciato imponenti dimostrazioni di protesta, si sono astenuti dall'organizzarle - cosa che \u00e8 stata letta come una conferma dei negoziati tra monarchici e maoisti - l'accoglienza della popolazione \u00e8 andata al di l\u00e0 di ogni attesa.\nSeconda visita in India.\nDal 15 novembre al 6 dicembre 2010 Gyanendra ha effettuato una seconda visita in India. Anche in questo caso, l'occasione della lunga permanenza in India \u00e8 stata offerta dal matrimonio di un suo parente, il principe Shivraj Singh (1975), figlio di Gaj Singh maragi\u00e0 titolare di Jodhpur e di Hemalata di Poonch, cugina di Gyanendra, con Gayatri Kumari, figlia di Bhanu Raj Singh Pal \"Rajwar\" di Askot.\nDopo il matrimonio e il pellegrinaggio in alcuni centri di culto ind\u00f9, Gyanendra, che ha dovuto estendere da due a tre le settimane di permanenza in India al fine di incontrare le numerose alte personalit\u00e0 politiche che ne hanno fatto richiesta, ha intrattenuto colloqui con il presidente del Partito del Congresso Indiano Sonia Gandhi, con il primo ministro indiano Manmohan Singh e con il capo dell'opposizione Lal Krishna Advani.\nGli incontri hanno avuto per oggetto la critica situazione politica del Nepal, il cui primo ministro Madhav Kumar Nepal era dimissionario dal giugno 2010.\nDiscendenza.\nGyanendra e sua moglie la regina Komal Rajya Lakshmi Devi ebbero due figli:"}
{"id": "272367", "revid": "767487", "url": "https://it.wikipedia.org/wiki?curid=272367", "title": "My Brother the Cow", "text": "My Brother the Cow \u00e8 il quarto album dei Mudhoney, pubblicato nel 1995.\nTracce.\nBonus tracks.\nLa versione in CD contiene una canzone in pi\u00f9.\nLa versione in LP non ha la traccia precedente ma include un 7\" con sei pezzi."}
{"id": "272369", "revid": "289247", "url": "https://it.wikipedia.org/wiki?curid=272369", "title": "G\u00f6del, Escher, Bach", "text": ""}
{"id": "272371", "revid": "2043609", "url": "https://it.wikipedia.org/wiki?curid=272371", "title": "Birendra del Nepal", "text": "Biografia.\nNacque il 28 dicembre 1945 a Kathmandu, figlio primogenito del re Mahendra e della principessa Indra.\nStudi\u00f2 a Darjeeling (India), Eton (Inghilterra), Tokyo (Giappone) e Harvard (Stati Uniti d'America).\nFu incoronato il 24 febbraio 1975 e inizialmente segu\u00ec la politica del padre Mahendra, preferendo per il paese il sistema dei \"Panchayat\" (assemblee locali) alla democrazia partitica.\nNel 1990 fu costretto, anche in seguito alle proteste popolari (\"Jana Andolan\"), a concedere una Costituzione e ad indire libere elezioni dopo avere abbandonato il ruolo di sovrano assoluto.\nDiscendenza.\nBirendra e sua moglie la regina Aishwarya Rajya Lakshmi Devi ebbero tre figli:\n\u00c8 stato assassinato insieme alla consorte Aishwarya (e sua cugina di secondo grado) e ad altri parenti il 1\u00ba giugno 2001, secondo le cronache ufficiali, per mano del figlio Dipendra il quale era in preda ad una crisi collerica scatenata dal rifiuto dei genitori medesimi della sposa da lui scelta.\nOnorificenze.\nOnorificenze straniere.\n "}
{"id": "272374", "revid": "670104", "url": "https://it.wikipedia.org/wiki?curid=272374", "title": "Ritten Sport", "text": "Il Ritten Sport, gi\u00e0 Sport-Verein Ritten, \u00e8 una squadra di hockey su ghiaccio di Renon.\nHa sede nella frazione di Collalbo, sede anche del municipio.\nStoria.\nLa societ\u00e0 fu fondata nel 1984 (non va confusa con lo Schlittschuh-Club Bozen-Ritten, squadra di Bolzano nata agli albori del campionato italiano) con la denominazione di SV Renon (SportVerein Ritten) per iniziativa dei direttivi di tre societ\u00e0 operanti allora sull'altipiano del Renon, ovvero: lo Sport Club Renon (SC Ritten), fresco vincitore della Serie C, l'HC Auna di Sotto (HC Unterinn) e il WSV Corno del Renon (WSV Rittnerhorn). Dal 2004 la denominazione cambi\u00f2 in Renon Sport (Ritten Sport) e quindi in Ritten Sport Hockey.\nI risultati migliori in campionato sono giunti solo nel nuovo millennio, col Renon che tuttavia inizialmente arriv\u00f2 solamente, in pi\u00f9 occasioni, a sfiorare il titolo di Campione d'Italia, con 4 finali scudetto perse prima di arrivare a vincerlo per la prima volta nel 2014, conquistando in questi anni comunque anche due supercoppe italiane oltre che una coppa Italia. Delle quattro finali scudetto perse prima della vittoria del tricolore, tre sono state consecutive: dopo la sconfitta nel 2005/06 contro i Milano Vipers, il Renon perse infatti nel 2007/08 e nel 2008/09 la finale contro la vicina compagine del Bolzano e nel 2009/10 la finale contro l'Asiago Hockey.\nDopo questi insuccessi, il presidente Thomas Rottensteiner dichiar\u00f2 d'aver allestito una squadra pronta a vincere finalmente lo scudetto nella stagione 2012/13, ma il team si classific\u00f2 invece solo al quinto posto, uscendo subito ai playoff; mentre per la stagione successiva l'obiettivo dichiarato fu la finale&lt;ref name=\"2013/14\"&gt;&lt;/ref&gt;, raggiunta dopo aver concluso la stagione regolare al primo posto. Nella finale affront\u00f2 i corregionali del Val Pusteria ed il Renon riusc\u00ec a conquistare il titolo, laureandosi cos\u00ec per la prima volta nella sua storia, Campione d'Italia. Nello stesso anno, sempre contro i brunicensi, il team di Collalbo aveva vinto anche la sua seconda coppa Italia. Non riuscir\u00e0 invece a conquistare la supercoppa l'anno successivo: il trofeo andr\u00e0 infatti alla squadra di Brunico (finalista come ricordato in ambo le competizioni la stagione precedente) che se lo aggiudicher\u00e0 per\u00f2 soltanto a 15 secondi dallo scadere, con la rete del decisivo 4-3 messa a segno dal canadese Philip-Micha\u00ebl Devos.\nGrazie alla vittoria del campionato, la stagione successiva il Renon fu quindi impegnato, per la prima volta, in una competizione europea: la Continental Cup. Nonostante un cambiamento nella formula del torneo, che permetteva non pi\u00f9 a una sola squadra ma a due squadre di potersi qualificare per la SuperFinal e alla non partecipazione dei migliori club europei (impegnati da questa stagione nella neonata CHL), il Renon a sorpresa (dopo aver allestito un roster piuttosto competitivo) non riusc\u00ec a qualificarsi per la finale, classificandosi al terzo posto nel girone che ospit\u00f2 in casa. La squadra di Collalbo in questa stagione vinse comunque la sua seconda coppa Italia consecutiva ed inoltre approd\u00f2 a una nuova finale scudetto, poi persa (ma solo a gara-7) contro l'Asiago Hockey, team con cui perse lo scudetto (ma allora non vincendo nemmeno una partita) anche 5 anni prima e contro il quale perse pure la partita di Supercoppa giocata all'inizio della stagione successiva. In questa stagione il team di Collalbo ottenne comunque la vittoria della regular season (con ben 100 punti in classifica) ma soprattutto la conquista del secondo titolo di Campione d'Italia, conquistato vincendo, come due anni prima, la finale (terza consecutiva) contro i corregionali del Val Pusteria.\nLa squadra disput\u00f2 l'anno successivo la Continental Cup: dopo la vittoria del proprio girone, gli altoatesini si classificarono - prima volta nella loro storia - alla finale continentale, che, per la prima volta, venne disputata proprio in Italia: pur giocando in casa, il team di Collalbo non seppe approfittare dell'occasione e pur con la possibilit\u00e0 di vincere il piatto d'argento con una vittoria nell'ultima partita in programma, i bolzanini si classificarono all'ultimo posto in classifica. Nonostante tali sconfitte, il team di Collalbo si present\u00f2 pochi giorni dopo alla final four valida per l'assegnazione dello scudetto (che da questa stagione aveva cambiato formula a seguito della nascita del torneo di AHL) con l'intenzione di vincerla. Dopo aver piegato 5-2 in semifinale il Cortina, gli altoatesini riuscirono a capovolgere il risultato in finale e a battere i padroni di casa per l'Asiago per 3-2 conquistando cos\u00ec il loro terzo scudetto. Dopo aver dominato il torneo di AHL nella stessa stagione, ed in finale sempre contro l'Asiago, gli altoatesini riusciranno a conquistare anche questo trofeo.\nGrazie alla conquista dello scudetto, l'anno successivo il Renon gioc\u00f2 nuovamente la Continental, classificandosi alla finale dopo aver raggiunto il secondo posto nel girone disputato ancora tra le mura amiche: la SuperFinal di Minsk per\u00f2 sar\u00e0 decisamente amara per il team di Collalbo, che come l'anno precedente si classificher\u00e0 al quarto ed ultimo posto. Riuscir\u00e0 comunque nell'impresa di vincere nuovamente lo scudetto, surclassando in finale i corregionali del Val Pusteria dopo aver eliminato (all'overtime) il Vipiteno nella final four disputata nuovamente ad Asiago. Contro i vicentini il Renon si scontrer\u00e0 ancora nella finale della seconda stagione di AHL, che risulter\u00e0 combattutissima: saranno necessarie sette partite ma alla fine il fattore ghiaccio far\u00e0 valere il suo peso ed il Renon dovr\u00e0 abdicare all'Asiago, squadra che aveva dominato il campionato e i precedenti turni di playoff. L'anno seguente il Renon si aggiudicher\u00e0 il quarto scudetto consecutivo: dopo aver superato, in ambedue le gare, di misura il Vipiteno, la squadra bolzanina sfida in finale ancora l'Asiago. Al 4-3 per il Renon fuori casa, fa seguito un 2-6 per gli ospiti a Collalbo. Il macchiavellico regolamento della Federazione non considera per\u00f2 la differenza reti, lo scudetto si aggiudica quindi con il tempo supplementare eventualmente seguito dai tiri di rigore: al 17\u00ba minuto dell'overtime Il Renon trova il gol della \"sudden death\", ma pur uscendo travolto da Collalbo vince il suo quinto scudetto.\nIl Renon torna a sorpresa (la squadra si era ridimensionata rispetto alle stagioni precedenti e si era classificata quarta in classifica) a disputare una nuova finale scudetto nella stagione 2020/21: dopo aver eliminato il Val Pusteria, in finale la squadra di Collalbo si scontra ancora con l'Asiago: gara-1 viene giocata in Veneto e l'Asiago la vince, al ritorno sul ghiaccio di casa \u00e8 per\u00f2 il Renon ad ottenere la vittoria, ristabilendo quindi il pareggio nella serie. La decisiva gara-3, giocata ancora ad Asiago in virt\u00f9 della miglior posizione in classifica dei giallorossi, vede i padroni di casa imporsi nettamente col Renon che non riesce quindi ad agguantare lo scudetto.\nPalaghiaccio.\nIl Renon gioca le proprie partite casalinghe presso l'\"Arena Ritten\" di Collalbo, nella stessa pista ove si disputarono i campionati del mondo di stock sport nel 2008. Nello stesso impianto si disputano anche gare di short track. Il palazzetto, che consta in una capacit\u00e0 di 2.000 posti a sedere, nell'estate 2013 \u00e8 stato dotato di in nuovo impianto di illuminazione che ha permesso di migliorare l'illuminazione della pista, precedentemente male illuminata."}
{"id": "272375", "revid": "438678", "url": "https://it.wikipedia.org/wiki?curid=272375", "title": "Costante di Conway", "text": "La costante di Conway \u00e8 una costante matematica legata a un gioco, il decadimento audioattivo. Essa riguarda il tasso di crescita di una stringa di numeri quando ad essa viene applicata la regola del decadimento audioattivo, detta anche \"guarda e parla\": se si trovano \"n\" cifre adiacenti uguali ad \"x\", al loro posto si sostituisce \"nx\".\nEsempio: se si ha una stringa fatta cos\u00ec:\nal suo posto si sostituisce 32 (sono tre cifre \"due\"). Poi il procedimento si pu\u00f2 ripetere, e al passo successivo si sostituisce la stringa 1312 (un \"tre\" e un \"due\").\nAd esclusione del caso in cui il numero di partenza sia 22 (che d\u00e0 luogo alla sequenza degenere 22, 22, 22, ...), il numero di cifre L dell\"'n\"-esima stringa \u00e8 una quantit\u00e0 che cresce al crescere di \"n\". Inoltre, la crescita media \u00e8 di circa il 30% o, pi\u00f9 precisamente, si ha che\ndove formula_2 = 1,3035772690342963912570991121525518907307025046594... \u00e8 chiamata costante di Conway ed \u00e8 l'unica radice reale positiva dell'equazione"}
{"id": "272380", "revid": "123510059", "url": "https://it.wikipedia.org/wiki?curid=272380", "title": "Dipendra del Nepal", "text": "Biografia.\nFiglio primogenito del re Birendra e della regina Aishwarya, il 1\u00ba giugno 2001, secondo i resoconti ufficiali, in seguito ad un'accesa lite ha compiuto una strage nel palazzo reale scatenata dal rifiuto dei suoi genitori di accettare la sposa da lui scelta, sterminando tutta la famiglia reale.\nHa ucciso suo padre, il re Birendra, e sua madre, la regina Aishwarya, la sorella principessa Shruti e il fratello principe Nirajan. Poi ha sparato a una decina di altri parenti con un MP5, infine ha rivolto la medesima arma contro di s\u00e9 e ha fatto fuoco, senza per\u00f2 morire sul colpo.\nIl movente della strage generalmente riconosciuto \u00e8 legato all'opposizione da parte della famiglia al fidanzamento con Devyani Rana, appartenente ad una famiglia storicamente rivale, in aggiunta a una serie di altri disaccordi.\nNonostante fosse in coma, era ancora il principe ereditario, ed \u00e8 stato proclamato re del Nepal sul letto dell'ospedale. \u00c8 spirato pochi giorni dopo, il 4 giugno. Il medesimo giorno lo zio Gyanendra (fratello minore di Birendra) \u00e8 stato proclamato re."}
{"id": "272381", "revid": "1543377", "url": "https://it.wikipedia.org/wiki?curid=272381", "title": "Carcharodontosauridae", "text": "I carcharodontosauridae (dal greco \u03ba\u03b1\u03c1\u03c7\u03b1\u03c1\u03bf\u03b4\u03bf\u03bd\u03c4\u03cc\u03c3\u03b1\u03c5\u03c1\u03bf\u03c2, carcharodont\u00f3sauros: \"lucertole dai denti di squalo\") sono una famiglia estinta di dinosauri teropodi allosauroidi vissuti nel Giurassico superiore-Cretaceo superiore, circa 154-93,5 milioni di anni fa (Kimmeridgiano-Turoniano), i cui fossili sono stati ritrovati in Africa, Europa, Sud America, Nord America e Asia. Nel 1931, Ernst Stromer nomin\u00f2 Carcharodontosauridae come una famiglia, che, nella paleontologia moderna, indica un clade all'interno di Carnosauria. I carcharodontosauridi includono alcuni dei pi\u00f9 grandi predatori terrestri mai conosciuti, come \"Giganotosaurus\", \"Mapusaurus\", \"Carcharodontosaurus\" e \"Tyrannotitan\", i quali rivaleggiavano tutti in dimensioni (ed in alcuni casi superavano) in dimensioni anche \"Tyrannosaurus\". Un articolo del 2015 di Christophe Hendrickx e colleghi fornisce una stima della lunghezza massima per questi animali di 14 metri (46 piedi) per i pi\u00f9 grandi carcharodontosauridi, mentre si stima che i pi\u00f9 piccoli raggiungessero una lunghezza di almeno 6 metri (20 piedi).\nEvoluzione.\nInsieme agli spinosauridi, i carcharodontosauridi erano i pi\u00f9 grandi predatori del Cretaceo inferiore e medio in tutto il Gondwana, con specie presenti anche in Nord America (\"Acrocanthosaurus\"), Europa (\"Concavenator\") e Asia (\"Shaochilong\"). I carcharodontosauridae prosperarono per tutto il Cretaceo inferiore, dal Barremiano (127-121 milioni di anni fa) al Turoniano (93-89 milioni di anni fa). Oltre il Turoniano, i carcharodontosauridi si estinsero lasciando il posto ai pi\u00f9 piccoli tyrannosauridi ed abelisauridi, il motivo della loro estinzione \u00e8 probabilmente collegabile alla sostituzione faunistica avvenuta anche tra i dinosauri erbivori di quel periodo . Secondo Fernando Novas e colleghi, la scomparsa non solo dei carcharodontosauridi ma anche degli spinosauridi e di altri componenti della fauna sia in Gondwana che in Nord America sembrano indicare che questa sostituzione faunistica avvenne su scala globale. Tuttavia, alcuni resti frammentari, tra cui alcuni denti e una mascella ritrovati in depositi risalenti al Maastrichtiano del Brasile, sono stati assegnati a carcharodontosauridi, estendendone la loro gamma temporale, sebbene questa identificazione sia stata successivamente respinta. Nel dicembre 2011, Oliver WM Rauhut descrisse un nuovo genere e specie di carcharodontosauride del Giurassico superiore (Kimmeridgiano-Titoniano, circa 154-150 milioni di anni fa) dalla Formazione Tendaguru, nel sud-est della Tanzania. Questo genere, \"Veterupristisaurus\", rappresenta il pi\u00f9 antico carcharodontosauride conosciuto.\nDal Nordafrica al Sudamerica.\nFino agli anni novanta, la famiglia era nota solo attraverso resti molto frammentari di alcuni esemplari egiziani di medie dimensioni, oltretutto andati perduti, oltre ad alcuni ritrovamenti sparsi per tutto il Nordafrica. Solo di recente resti pi\u00f9 completi sono venuti alla luce: a met\u00e0 degli anni novanta, infatti, altri resti del gi\u00e0 noto Carcharodontosaurus furono trovati in Niger: il paleontologo Paul Sereno subito li pubblicizz\u00f2 come appartenuti al pi\u00f9 grande carnivoro mai esistito, lungo pi\u00f9 di 12 metri. In realt\u00e0, il primato fra i carnosauri finora spetta probabilmente a un altro carcarodontosauride, \"Giganotosaurus\", scoperto pi\u00f9 o meno nello stesso periodo in Argentina, che raggiungeva (e forse superava) i 13 metri. Altri resti, ancora senza nome, sono stati rinvenuti sempre in Argentina e testimonierebbero l'esistenza di carcarodontosauridi ancora pi\u00f9 grandi. In seguito alle scoperte di \"Giganotosaurus\" e del \"nuovo\" \"Carcharodontosaurus\", \u00e8 stato ascritto a questa famiglia un altro carnosauro gigante, \"Acrocanthosaurus\" degli USA. In Sudamerica, recentemente, sono stati descritti altri carcarodontosauridi (\"Tyrannotitan\" e \"Mapusaurus\").\nBibliografia.\n- Novas, de Valais, Vickers-Rich and Rich, 2005. A large Cretaceous theropod from Patagonia, Argentina, and the evolution of carcharodontosaurids. Naturwissenschaften."}
{"id": "272384", "revid": "33079", "url": "https://it.wikipedia.org/wiki?curid=272384", "title": "Uniquiquae sum", "text": ""}
{"id": "272387", "revid": "115043091", "url": "https://it.wikipedia.org/wiki?curid=272387", "title": "Alberto della Piagentina", "text": "Biografia.\nAlberto della Piagentina, con la specificazione \"della Piagentina\" dal rione di Firenze dove nacque verso la fine del XIII secolo, era figlio di un notaio, Guglielmo, e fu avviato egli stesso a quella professione, com'\u00e8 stato ricavato da un atto rogato nel 1322. \n\u00c8 noto soprattutto per un volgarizzamento del \"De consolatione philosophiae\" (risalente al 1332, ma pubblicato per la prima volta nel 1735) di Severino Boezio, uno dei 15 volgarizzamenti italiani dell'opera. Tale opera - detta talora \"Della filosofica consolazione\", talvolta \"Il Boezio\" - costituisce uno dei primi esempi nella tradizione letteraria italiana di traduzione poetica, con la resa in terza rima dei metri latini dell'originale. Essa \u00e8 profondamente permeata della lezione della \"Divina commedia\", della quale sono riecheggiati molti versi, e costituisce il primo esempio di citazione dal \"Convivio\", a testimonianza della fortuna immediata di Dante. La vicenda biografica di Alberto Fiorentino, com'\u00e8 stato scritto da Apostolo Zeno, ricalca in qualche misura quella di Boezio, in quanto la traduzione in terzine del \"De consolatione philosophiae\" risalirebbe al periodo della prigionia veneziana, durante la quale trov\u00f2 la morte nel 1332."}
{"id": "272389", "revid": "1543377", "url": "https://it.wikipedia.org/wiki?curid=272389", "title": "Hindustan Aeronautics", "text": "Hindustan Aeronautics Limited (HAL) \u00e8 una societ\u00e0 aerospaziale indiana di propriet\u00e0 pubblica, sotto il controllo del ministero della difesa, con sede a Bangalore (India).\nLa societ\u00e0 \u00e8 principalmente impegnata nella produzione di aerei, elicotteri, tecnologia aerospaziale e sistemi di navigazione e comunicazione.\nL'Hindustan ha costruito il primo aereo militare dell'Asia meridionale progettato dall'ingegnere tedesco Kurt Tank.\nStoria.\nLa societ\u00e0 venne fondata a Bangalore nel 1940 da Walchand Hirachand con il nome Hindustan Aircraft prefiggendosi di entrare nel campo aeronautico con la produzione di aerei. L'iniziativa fu incoraggiata dal Regno di Mysore. Il governo inglese compr\u00f2 un terzo della nuova societ\u00e0 ma cerc\u00f2 poco dopo di comprare le altre quote in modo da poter agire liberamente in caso di attacco giapponese. Tuttavia il regno di Mysore rifiut\u00f2 di cedere le sue quote ma concesse il controllo manageriale dell'Hindustan al governo inglese ed in breve l'industria nata da appena due anni venne nazionalizzata."}
{"id": "272397", "revid": "4175", "url": "https://it.wikipedia.org/wiki?curid=272397", "title": "Bnf", "text": "Bnf o BNF \u00e8 l'acronimo, la sigla o il codice di:"}
{"id": "272398", "revid": "767487", "url": "https://it.wikipedia.org/wiki?curid=272398", "title": "Tomorrow Hit Today", "text": "Tomorrow Hit Today \u00e8 il quinto album dei Mudhoney, pubblicato nel 1998.\nIl disco.\nPer la prima volta nella loro carriera i Mudhoney decidono di spendere i soldi che la casa discografica gli mette a disposizione per produrre un disco \"in grande stile\". Sar\u00e0 l'ultimo album per la major Reprise, e l'ultimo con Matt Lukin in formazione."}
{"id": "272400", "revid": "125597120", "url": "https://it.wikipedia.org/wiki?curid=272400", "title": "Guerre balcaniche", "text": "Le guerre balcaniche (in albanese: \"luft\u00ebrat ballkanike\"; in bulgaro: \u0411\u0430\u043b\u043a\u0430\u043d\u0441\u043a\u0438 \u0432\u043e\u0439\u043d\u0438; \"Balkanski vojni\"; in greco: \u0392\u03b1\u03bb\u03ba\u03b1\u03bd\u03b9\u03ba\u03bf\u03af \u03c0\u03cc\u03bb\u03b5\u03bc\u03bf\u03b9, \"Valkanik\u00ec p\u00f2lemi\"; in rumeno: R\u0103zboaiele balcanice; in serbo: \u0411\u0430\u043b\u043a\u0430\u043d\u0441\u043a\u0438 \u0440\u0430\u0442\u043e\u0432\u0438, \"Balkanski ratovi\"; in turco: Balkan Sava\u015flar\u0131) furono due guerre combattute nell'Europa sud-orientale nel 1912-1913 nel corso delle quali gli stati componenti la Lega Balcanica (Regno di Bulgaria, Grecia, Regno del Montenegro e Regno di Serbia) dapprima conquistarono agli ottomani la Macedonia e gran parte della Tracia e poi si scontrarono tra loro per la spartizione delle terre conquistate.\nLe promesse disattese ed i malumori furono causati dal mancato completamento del processo di emancipazione delle terre balcaniche da quel che rimaneva dell'Impero Ottomano durante il XIX secolo. \nI serbi, durante la guerra russo-turca del 1877-78, avevano infatti conquistato molti territori; mentre la Grecia si era annessa la Tessaglia nel 1881 (anche se poi ne dovette restituire una piccola parte agli Ottomani nel 1897) e la Bulgaria (principato autonomo dal 1878) la provincia della Rumelia orientale nel 1885. Questi tre stati, insieme al Montenegro, nutrivano mire espansionistiche verso quei territori, ancora sotto il dominio ottomano, noti con il nome di \"Rumelia\" e che comprendevano la Rumelia orientale, la Macedonia e la Tracia.\nDel resto, gi\u00e0 a met\u00e0 Ottocento, le tensioni fra gli stati balcanici desiderosi di sottrarre terre in Macedonia e Tracia all'Impero Ottomano avevano spinto le grandi potenze a far s\u00ec che lo \"status quo\" fosse mantenuto e che le autorit\u00e0 ottomane garantissero l'incolumit\u00e0 delle popolazioni cristiane a loro sottomesse, gi\u00e0 coinvolte nella lotta per la liberazione dal dominio ottomano. Queste questioni, tuttavia, si ripresentarono quando nel luglio del 1908 i Giovani Turchi costrinsero il Sultano a ripristinare la Costituzione ottomana da lui stesso sospesa.\nFu cos\u00ec che l'Austria-Ungheria approfitt\u00f2 dell'instabilit\u00e0 politica dell'Impero Ottomano per annettersi la provincia della Bosnia ed Erzegovina (gi\u00e0 occupata, in realt\u00e0, nel 1878). A sua volta, la Bulgaria si proclam\u00f2 un regno completamente indipendente (ottobre 1908), mentre i greci procedettero con l'annessione dell'isola di Creta (le Grandi Potenze, tuttavia, bloccarono quest'ultima operazione).\nDeluso dall'annessione all'Austria-Ungheria della Bosnia (dove vivevano 825.000 serbi di fede ortodossa e abitavano molti altri sostenitori della causa serba) e costretto a riconoscere tale annessione nel marzo 1909 mettendo cos\u00ec un freno alle agitazioni dei nazionalisti serbi, il governo serbo rivolse le sue mire espansionistiche verso sud, in quella che era la \"Vecchia Serbia\" (il Sangiaccato di Novi Pazar e la provincia del Kosovo).\nAlle mire serbe si aggiunsero quelle bulgare: dopo aver ottenuto l'appoggio della Russia nell'aprile 1909, la Bulgaria desiderava infatti annettere i territori ottomani in Tracia e Macedonia. Nel frattempo, il 28 agosto 1909 in Grecia, un gruppo di ufficiali (\"Stratiotikos Syndesmos\") chiesero una riforma costituzionale, la rimozione della famiglia reale dalla guida delle forze armate e una politica estera pi\u00f9 decisa e nazionalista con cui poter risolvere la questione cretese e ribaltare l'esito della sconfitta del 1897.\nA questi avvenimenti si aggiunse l'insurrezione del marzo 1910 della popolazione albanese in Kosovo (appoggiata dai Giovani Turchi) e, nell'agosto 1910, il Montenegro divent\u00f2 a sua volta un regno.\nNel 1911, l'occupazione italiana della Tripolitania, regione appartenente nominalmente all'Impero Ottomano, ne indebol\u00ec la posizione internazionale stimolando ulteriormente le mire dei piccoli stati balcanici.\nAnni 1912 e 1913.\nGrazie alla mediazione russa, gli Stati balcanici conclusero una serie di accordi: tra la Serbia e la Bulgaria nel marzo del 1912; tra la Bulgaria e la Grecia nel maggio del 1912; il Montenegro, infine, sigl\u00f2 accordi con Serbia e Bulgaria nell'ottobre del 1912. Proprio in seguito a questi accordi, si ebbe lo scoppio della prima guerra balcanica, a cui segu\u00ec l'anno dopo la seconda guerra balcanica.\nConseguenze.\nLe due guerre balcaniche rappresentarono un'importante premessa per lo scoppio della Prima guerra mondiale: fu proprio in seguito all'espansione serba nella regione che l'Austria-Ungheria cominci\u00f2 ad allarmarsi. Tali timori erano condivisi dalla Germania, che vedeva nella Serbia un prezioso alleato della minacciosa Russia. Dunque, fu proprio l'accresciuta potenza serba a rappresentare una delle principali ragioni che spinsero gli Imperi centrali a decretare l'inizio della prima guerra mondiale in seguito all'assassinio dell'Arciduca d'Austria Francesco Ferdinando nel giugno del 1914.\nBoris Urlanis, nel suo lavoro \"Voini I Narodo-Nacelenie Europi\" (1960), stim\u00f2 che le due guerre balcaniche causarono l'uccisione di 122.000 persone durante le operazioni belliche e la morte di altre 20.000 per le ferite riportate durante gli scontri. A questi bisogna poi aggiungere gli 82.000 morti a causa delle malattie."}
{"id": "272401", "revid": "339392", "url": "https://it.wikipedia.org/wiki?curid=272401", "title": "Sant'Apollonia", "text": ""}
{"id": "272404", "revid": "1318658", "url": "https://it.wikipedia.org/wiki?curid=272404", "title": "A1", "text": ""}
{"id": "272408", "revid": "28592", "url": "https://it.wikipedia.org/wiki?curid=272408", "title": "Dromedario", "text": ""}
{"id": "272412", "revid": "125480296", "url": "https://it.wikipedia.org/wiki?curid=272412", "title": "Piero Cassano", "text": "Ex tastierista dei Jet e dei Matia Bazar, \u00e8 considerato uno dei principali \"hitmaker\" italiani degli ultimi trent'anni.\nBiografia.\nNasce a Genova Cassano muove i primi passi nella musica avvicinandosi al pianoforte. A met\u00e0 anni '60 a Genova conosce il coetaneo Aldo Stellita, con il quale fonda il primo complesso, le \"Onde sonore\". Successivamente, nel 1971, insieme a Stellita, Renzo \"Pucci\" Cochis e Carlo Marrale fonda i Jet, un gruppo allineato a certe sonorit\u00e0 pop/progressive. A quel periodo risale il primo incontro con una ragazza genovese dalla voce formidabile, Antonietta Ruggiero (per tutti Antonella), che supporta i Jet come corista. Nel 1973 i Jet partecipano al Festival di Sanremo 1973 con la canzone \"Anika na-o\". Dal nucleo dei Jet, nel 1974, prender\u00e0 vita il progetto Matia Bazar con Giancarlo Golzi e Antonella Ruggiero. Al nome d'arte scelto da Antonella Ruggiero, \"Matia\" (che in genovese significa \"matta\", anche se la Ruggiero ha spesso smentito l'origine dialettale del termine, bens\u00ec \"Matia\" deriverebbe dalla volont\u00e0 della cantante di scegliere un nome che non avesse identit\u00e0 di genere), verr\u00e0 affiancato quello di \"Bazar\".\nCon il complesso dei Matia Bazar dal 1974 al 1981, Cassano compone varie hits da \"Stasera che sera\" a \"Cavallo bianco\", da \"Per un'ora d'amore\" a \"Solo tu\" (singolo che vende pi\u00f9 di due milioni di copie nel mondo). Come lui stesso racconta, egli scrisse la melodia di \"Cavallo bianco\" pensando espressamente alle incredibili capacit\u00e0 vocali di Antonella Ruggiero. Composte le strofe, Cassano e Marrale a casa del primo con una chitarra a dodici corde si erano bloccati, mancava il ritornello. Arriv\u00f2 dopo ore di tentativi all'improvviso, consentendo di completare la canzone che Cassano considera la migliore composta per i Matia Bazar.\nNel 1978 il brano \"...e dirsi ciao\" si aggiudica il primo posto alla ventottesima edizione del festival di Sanremo. \"Tu semplicit\u00e0\", \"C'\u00e8 tutto un mondo intorno\" ed \"Il tempo del sole\" chiudono la prima avventura di Cassano con i Matia Bazar. Nel 1979, insieme ad Aldo Stellita scrive il brano \"C'era un'atmosfera\" con cui Kim and the Cadillacs partecipano al Festival di Sanremo.\nNel 1983 inizia la fortunata collaborazione con il paroliere Adelio Cogliati, con il quale former\u00e0 coppia per circa dieci anni. Da questa collaborazione scaturiscono successi tra i quali l'album \"Pensami per te\" di Anna Oxa, comprendente il brano \"Quando nasce un amore\", partecipante al Festival di Sanremo 1988.\nNel 1984 la carriera di Cassano ha una nuova svolta. La DDD, casa discografica per la quale incide Eros Ramazzotti, lo chiama per affidargli la produzione artistica di Eros. Il cantante romano \u00e8 reduce dal successo per le \"Nuove proposte\" a Sanremo con Terra promessa e si \u00e8 guadagnato quindi la partecipazione al Festival successivo tra i Big. Chiuso in una saletta della casa discografica a Milano, Cassano e Adelio Cogliati scrivono per l'occasione il brano \"Una storia importante\". Cassano racconter\u00e0 che per il ritornello della canzone forse pi\u00f9 nota di Eros Ramazzotti si ispir\u00f2 ai cori della curva del Genoa, la sua squadra del cuore, durante una partita di calcio di cui fu spettatore in quel periodo.\nCompositore e produttore di Eros Ramazzotti, dal 1985 al 1993, dopo \"Una storia importante\" compone vari brani di successo, come \"Adesso tu\", \"Questo mio vivere un po' fuori\", \"Musica \u00e8\", \"Ti sposer\u00f2 perch\u00e9\", \"Ciao p\u00e0\" che segnano la carriera dell'artista romano. \"Tutte storie\" segna l'addio del produttore-compositore genovese al ragazzo di borgata. L'album fa segnare, ancora a tutt'oggi, il record di vendite assolute di Eros nel mondo. Solo in Italia l'album segna il passo. Tuttavia \"Cose della vita\" rimane l'hit di Ramazzotti pi\u00f9 conosciuta tanto da esser ripresa in duetto con Tina Turner alla fine degli anni novanta.\nCassano lavora diviso tra Europa e Sud America collaborando fra gli altri con Mina, Milva, Fausto Leali, Demis Roussos, Ginette Reno, Mireille Mathieu, Mocedades, Sergio Dalma.\nTra il 1992 e il 2001 compone e produce album per alcuni fra i pi\u00f9 popolari artisti del mercato latino-americano fra i quali Sergio Dalma e Ricardo Montaner. Proprio per quest'ultimo compone l'album \"Es as\u00ec\" (prodotto con la collaborazione di Max Longhi agli arrangiamenti e Gianclaudio Bassano per il coordinamento della produzione) ottenendo svariati riconoscimenti e premi rimanendo in classifica per pi\u00f9 di un anno.\nViene premiato a New York dalla Societ\u00e0 autori e compositori americana (ASCAP) come miglior compositore straniero nel 1999 nella sezione pop/ballad.\nTra il 1984 e il 1992, scrive per Mina - in collaborazione con Massimiliano Pani - canzoni come \"E va bene ti voglio\", \"Devi dirmi di s\u00ec\", \"Comincia tu\", \"Rose su rose\", \"Sotto il sole dell'Avana\", \"Cosa manca\", \"Anima nera\" e \"Sei o non sei\". Scrive con Valentino Alfano diversi brani per Mina, tra i quali \"Devi dirmi di si\".\nPartecipa per 16 volte al Festival di Sanremo in veste di artista, compositore e produttore vincendo tre primi premi con i Matia Bazar (\"...e dirsi ciao\" e \"Messaggio d'amore\") e uno con Eros Ramazzotti (\"Adesso tu\"); un terzo posto nella sezione \"big\" e uno nella sezione \"giovani\" con Laura Bono (\"Non credo nei miracoli\").\nNel 2000 si riunisce ai Matia Bazar partecipando al Festival di Sanremo con la canzone \"Brivido caldo\", che si classifica all'ottavo posto; nel 2001 torna a partecipare (sempre con i Matia Bazar) al Festival di Sanremo, salendo sul terzo gradino del podio con il brano \"Questa nostra grande storia d'amore\", mentre nel 2002 lo vincono con la canzone \"Messaggio d'amore\", a cui fanno seguito due \"tour\" nazionali e internazionali.\nNel corso della sua carriera artistica Piero Cassano si cimenta anche come autore di sigle televisive per cartoni animati. Nel 1984 scrive per la cantante Cristina D'Avena, con i testi di Alessandra Valeri Manera, \"Nan\u00e0 supergirl\" e \"Pollon, Pollon combinaguai\", sigla della serie animata giapponese \"C'era una volta... Pollon\". Nel 1991 compone \"Dolceluna\" e \"Ciao Sabrina\"; nel 1996 scrive con la collaborazione dell'arrangiatore Max Longhi \"The Mask\". Nello stesso anno e in quello successivo gli viene affidata la realizzazione delle sigle televisive per la quarta e la quinta stagione della serie di grande successo \"Sailor Moon\", intitolate rispettivamente \"Sailor Moon e il mistero dei sogni\" e \"Petali di stelle per Sailor Moon\". Le sigle delle prime tre serie sono composte da Carmelo Carucci.\nNel maggio 2017 Piero Cassano annuncia la sua seconda uscita dal gruppo Matia Bazar, ritirandosi dalle scene musicali e mantenendo assoluto silenzio per gli anni futuri."}
{"id": "272413", "revid": "767487", "url": "https://it.wikipedia.org/wiki?curid=272413", "title": "Superfuzz Bigmuff", "text": "Superfuzz Bigmuff \u00e8 il primo EP dei Mudhoney, anche se \u00e8 pi\u00f9 corretto considerarlo un mini LP. \u00c8 stato originariamente pubblicato su 12\" nel 1988.\nIl titolo dell'EP fa riferimento a due popolari effetti per chitarra e basso elettrici, il distorsore \"big muff\"'e il fuzz \"superfuzz\".\nIl disco.\nAssieme al singolo \"Touch Me I'm Sick\", \u00e8 il disco che incarna la versione originale e pi\u00f9 pura del genere \"grunge\". Stampato in Germania ed in Europa dalla Glitterhouse ed in Australia dalla Au-Go-Go. In seguito ristampato su CD con alcune bonus tracks con il titolo \"Superfuzz Bigmuff Plus Early Singles\"."}
{"id": "272415", "revid": "125620940", "url": "https://it.wikipedia.org/wiki?curid=272415", "title": "Marco Enrico Bossi", "text": "Biografia.\nAppartenente a una famosa famiglia di organisti, Bossi nacque a Sal\u00f2 (sulle rive del lago di Garda).\nFrequent\u00f2 per due anni (1871-1873) il liceo musicale di Bologna, mentre studi\u00f2 per i successivi otto al Conservatorio di Milano.\nIl decennio di studi non valse, per\u00f2, al conseguimento del diploma in organo (le ragioni di questo fatto sono da trovarsi nei contrasti con il maestro Polibio Fumagalli). Bossi dovette quindi terminare all'estero la sua formazione, ma non acquis\u00ec mai un titolo di studio musicale italiano.\nBen presto consegu\u00ec un grande successo, in Europa e nel mondo: gi\u00e0 all'et\u00e0 di diciotto anni, infatti, venne applaudito a Londra, e negli Stati Uniti, inoltre fu organista e maestro di cappella nella cattedrale di Como (vi fece realizzare 2 nuovi organi dal costruttore Bernasconi di Varese) ed insegn\u00f2 armonia ed organo e composizione organistica al Conservatorio di Napoli.\nNel 1883 nacque suo figlio, Renzo Rinaldo Bossi, il quale diventer\u00e0 compositore a sua volta.\nSuccessivamente diresse i licei musicali in varie citt\u00e0: tra il 1895 e il 1902 a Venezia, dal 1902 al 1911 a Bologna, dal 1916 al 1922 al Santa Cecilia di Roma.\nBossi fu sicuramente una personalit\u00e0 di spicco nel panorama musicale italiano (e internazionale). Oltre ai pezzi da concerto, sono notevoli le sue composizioni liturgiche. Nel settembre 2005, al Teatro Comunale di Bologna \u00e8 stato eseguito, in prima assoluta, il poema melodrammatico \"Malombra\", in tre atti e un prologo. L'edizione di questo lavoro venne curata dai musicologi Pierangelo Valtinoni, Francesco Erle e Marco Manzardo.\nTra le sue opere, che ebbero maggior successo in altri Paesi europei, come la Germania, rispetto all'Italia si annoverano \"Il viandante\" (\"Der Wanderer\") suonata a Mannheim nel 1906, gli oratori \"Paradiso perduto\" e \"Giovanna d'Arco\", il sinfonico \"Intermezzi goldoniani\" e il \"Concerto per organo e orchestra\", la particolare musica da camera \"Santa Caterina da Siena\".\nFra i suoi allievi si ricorda Vera Gobbi Belcredi.\nMor\u00ec il 20 febbraio 1925 per emorragia cerebrale sul bastimento francese \"De Grasse\" durante la traversata atlantica da New York a Le Havre, ritornando da una trionfale tourn\u00e9e negli Stati Uniti.\nDal punto di vista compositivo, il suo stile si pu\u00f2 assimilare al tardoromanticismo guidato da Brahms.\nBossi si \u00e8 distinto per il suo coraggioso tentativo di proporre anche musica strumentale, in un contesto ormai dominato dal melodramma.\nOpere.\nTra le composizioni di Bossi:\nOrgano e altri strumenti.\n\u00c8 autore assieme a Giovanni Tebaldini del fortunato \"Metodo di studio per l'Organo moderno \" (Milano, 1894), prima grande opera italiana in ambito di didattica organistica ispirata alla cultura del Movimento Ceciliano.\nCarrara di Bergamo ha in corso l'edizione dell'opera integrale per organo di Bossi in 10 volumi. Mentre vari organisti ne stanno incidendo l'opera omnia: Andrea Macinanti per Tactus di Bologna; Maija Lehtonen per l\u2019etichetta tedesca MDG; Sandro Carnelos."}
{"id": "272416", "revid": "23020", "url": "https://it.wikipedia.org/wiki?curid=272416", "title": "Luogo geometrico", "text": ""}
{"id": "272418", "revid": "38121721", "url": "https://it.wikipedia.org/wiki?curid=272418", "title": "Ab urbe condita", "text": ""}
{"id": "272421", "revid": "287204", "url": "https://it.wikipedia.org/wiki?curid=272421", "title": "Cratere Herschel (Mimas)", "text": "Herschel \u00e8 un gigantesco cratere da impatto presente sulla superficie di Mimas, un satellite di Saturno. \u00c8 stato cos\u00ec battezzato in onore dell'astronomo William Herschel, che scopr\u00ec Mimas ed Encelado nel 1789.\nLe dimensioni del cratere sono tali da rendere sorprendente che il piccolo satellite abbia retto all'impatto. Il suo diametro \u00e8 pari a circa 140\u00a0km, ovvero quasi un terzo del diametro dell'intera luna; le sue pareti sono alte approssimativamente 5\u00a0km, parti del suo fondo arrivano a 10\u00a0km di profondit\u00e0, e il rilievo presente al centro si eleva di 6\u00a0km sul terreno circostante. In proporzione, un cratere simile sulla Terra avrebbe un diametro di oltre 4000\u00a0km e sarebbe pi\u00f9 ampio del Canada. L'impatto da cui ha avuto origine Herschel deve aver quasi disintegrato Mimas; sul lato opposto del satellite sono infatti visibili evidenti fratture che potrebbero essere dovute all'onda d'urto dell'impatto.\nNella cultura di massa.\nLa presenza di Herschel rende Mimas curiosamente simile alla Morte Nera di Guerre stellari, sebbene si tratti di una mera coincidenza, giacch\u00e9 il cratere fu scoperto diversi anni dopo la realizzazione del film."}
{"id": "272423", "revid": "2128848", "url": "https://it.wikipedia.org/wiki?curid=272423", "title": "Johan Cruijff Arena", "text": "La Johan Cruijff Arena, gi\u00e0 nota come Amsterdam Arena, \u00e8 uno stadio di calcio di Amsterdam che ospita le partite casalinghe della nazionale olandese di calcio e dell', squadra di calcio della capitale dei Paesi Bassi. Ha ospitato le gare della squadra di football americano degli Amsterdam Admirals dal 1997 al 2007.\n\u00c8 lo stadio pi\u00f9 capiente dei Paesi Bassi, potendo contenere posti. Dotato dei pi\u00f9 moderni comfort, \u00e8 tra gli stadi classificati 4 stelle dall'UEFA, grazie anche alle misure di sicurezza di cui \u00e8 dotato.\n\u00c8 uno degli stadi che hanno ospitato la fase finale del campionato europeo di calcio del 2000. Qui si disput\u00f2 la semifinale in cui l'Italia vinse ai tiri di rigore proprio contro i Paesi Bassi. Il 20 maggio 1998 lo stadio ospit\u00f2 la finale di UEFA Champions League vinta dal contro la , mentre il 15 maggio 2013 ha ospitato la finale di UEFA Europa League vinta dal contro il .\nStoria.\nL'Amsterdam Arena fu concepita per sostituire lo stadio De Meer, che aveva ospitato per 62 anni le partite dell'Ajax, ma era ormai ritenuto troppo piccolo e obsoleto. In un primo momento si pens\u00f2 di inaugurare lo stadio in tempo per le Olimpiadi del 1992, poi assegnate alla citt\u00e0 di Barcellona. I lavori di costruzione dell'impianto iniziarono quindi nel 1993: la posa della prima pietra risale al 26 novembre di quell'anno. Il 24 febbraio 1995 fu raggiunto il punto pi\u00f9 alto della costruzione, con la realizzazione del moderno tetto retrattile.\nLa Amsterdam Arena fu il primo stadio europeo a dotarsi di tetto retrattile, sostenuto da due pannelli del peso di circa 400 tonnellate l'uno e delle dimensioni di 40 x 118 metri. I pannelli possono chiudere e riaprire lo stadio in 18 minuti, grazie all'aiuto di otto motori.\nLo stadio fu inaugurato il 14 agosto 1996, alla presenza della regina Beatrice, con un'amichevole fra l'Ajax e il Milan, che vide la vittoria per 3-0 degli italiani di fronte a 52 000 spettatori. Il primo gol della storia dell'impianto fu segnato da Dejan Savi\u0107evi\u0107..\nIl 25 aprile 2017 fu resa nota la decisione di intitolare lo stadio a Johan Cruijff in memoria del fuoriclasse olandese, venuto a mancare l'anno precedente. Il 9 agosto seguente fu comunicato che il cambio di nome sarebbe stato effettivo dal 25 ottobre 2017, ma per questioni burocratiche l'entrata in vigore della nuova denominazione fu, come reso noto il 5 aprile 2018, rimandata all'inizio della stagione agonistica 2018-2019, nell'agosto 2018.\nEventi.\nNonostante siano state rivolte numerose critiche all'acustica dell'impianto i concerti musicali sono molto frequenti. Si sono esibite all'Arena star internazionali della musica come Michael Jackson, Anastacia, Tina Turner, David Bowie, Bon Jovi, Eminem, Robbie Williams, Andr\u00e9 Hazes, Red Hot Chili Peppers, The Rolling Stones, C\u00e9line Dion, U2, AC/DC, Metallica, Madonna, Coldplay, Muse, Beyonc\u00e9 e P!nk.\nNel mese di luglio si tiene il Sensation White, dedicato alla musica house e trance; negli anni passati, invece, la settimana successiva si teneva il Sensation Black, in cui alla consolle si alternavano i maggiori dj del panorama hardtrance, hardstyle e hardcore.\nIl 10 luglio 2010 si \u00e8 inoltre tenuto il decimo anniversario della Q-dance (una vera Fabbrica di eventi di qualit\u00e0 sonora, specialmente del genere hard: hardstyle, hardcore, hardtrance). Erano presenti migliaia di persone da tutto il mondo che hanno assistito a questo evento esclusivo, che ha riassunto in toto la filosofia \"Q-DANCE\" e i 10 anni finora passati.\nNelle giornate del 12 e 13 maggio 2017 ha ospitato \"The Best of Armin Only\", evento con cui il dj Armin van Buuren ha festeggiato i propri vent'anni di carriera riproponendo la maggior parte dei suoi brani."}
{"id": "272431", "revid": "77594", "url": "https://it.wikipedia.org/wiki?curid=272431", "title": "Maestro di Ozieri", "text": "Biografia.\nSuo \u00e8 il polittico della \"Madonna di Loreto\" conservato nella cattedrale dell'Immacolata a Ozieri, organizzato in sette scomparti, e il ciclo pittorico parrocchiale della chiesa di Sant'Elena a Benetutti."}
{"id": "272432", "revid": "1893", "url": "https://it.wikipedia.org/wiki?curid=272432", "title": "Giovanni Del Giglio", "text": ""}
{"id": "272433", "revid": "123827186", "url": "https://it.wikipedia.org/wiki?curid=272433", "title": "Steven Adler", "text": "Fu il primo vero batterista dei Guns N' Roses a sostituzione del primissimo batterista Rob Gardner. Egli fu chiamato dal suo amico d'infanzia Slash, e suon\u00f2 nell'EP \"Live ?!*@ Like a Suicide\" (1986) e negli album \"Appetite for Destruction\" (1987) e \"G N' R Lies\" (1988).\nBiografia.\nAdler fece parte della band \"Road Crew\" formata nel 1983, vi facevano parte anche Slash e Duff McKagan. McKagan poi venne arruolato dai neonati Guns N' Roses. I Guns poco dopo il loro esordio, vennero abbandonati dal batterista e chitarrista, e McKagan chiam\u00f2 i suoi vecchi compagni con cui suonava dei Road Crew, Steven Adler e Slash, che entrarono anch'essi nei Guns poco tempo dopo e il progetto Road Crew ebbe fine.\nI Guns N' Roses ebbero un successo mondiale, ma molti dei loro membri ebbero problemi con la droga. Al contrario degli altri membri del gruppo, Steven per\u00f2 non si disintossic\u00f2 dall'eroina e inizi\u00f2 ad avere contrasti, soprattutto con Axl Rose, che fra le altre cose, lo accus\u00f2 di aver mandato in overdose la sua ragazza.\nNel 1990, la band inizi\u00f2 la registrazione di \"Use Your Illusion\", ma Steven non riusciva a suonare a causa della cura contro la dipendenza da eroina: l'unico brano che risulta essere stato suonato da lui fu \"Civil War\" e la leggenda narra che dovette provare ben 81 volte prima di riuscire a suonare e registrare la suddetta canzone. Steven disse che si era trattato di \"solo\" 20 o 30 volte.\nIl gruppo quindi lo cacci\u00f2 e lo sostitu\u00ec con l'ex batterista dei The Cult, Matt Sorum.\nDopo il suo allontanamento, fece causa agli ex compagni ottenendo un risarcimento di due milioni di dollari, ma pass\u00f2 ancora molti anni a lottare contro la dipendenza e la depressione.\nNel 1991, Adler riform\u00f2 una nuova versione dei Road Crew senza Slash e McKagan. Nel ruolo di cantante era Davy Vain, frontman dei Vain ed il chitarrista Shawn Rorie. La band non dur\u00f2 molto a causa dei problemi di Adler con la droga, ma una parte del materiale dei nuovi Road Crew verr\u00e0 poi ripreso dai Vain, che si riunirono nel 1993.\nNel 2003 Adler fonda gli Adler's Appetite, con cui suona principalmente canzoni dei Guns N' Roses. Nonostante il ritorno in tour di Adler, a causa di contrasti interni il gruppo ha gi\u00e0 subito vari cambi di formazione; nelle date italiane del suo tour europeo del 2006, la band era tutta formata da musicisti italiani..\nIl gruppo pubblic\u00f2 l'EP omonimo \"Adler's Appetite\" nel 2005.\nSteven ha partecipato nell'album \"Slash\" dell'omonimo chitarrista (Velvet Revolver) disponibile nel febbraio 2010.\nNel 2012 forma la band ADLER con la quale incide l'album \"Back From The Dead\", pubblicato in novembre, dove sono presenti come ospiti Slash e John 5 dal quale \u00e8 stato estratto il singolo \"The One That You Hated\". Sempre nello stesso anno pubblica la sua autobiografia \"My Appetite For Destruction\".\nSebastian Bach ha dichiarato che il testo di \"Wasted Time\", brano degli Skid Row contenuto in \"Slave to the Grind\", gli \u00e8 stato ispirato dagli eccessi dello stesso Steven Adler.\nSteven Adler non ha una formazione originale rock, bens\u00ec jazz.\nEquipaggiamento.\nAttualmente Steven utilizza batterie Rockett Drum Works (un'azienda fondata dal batterista dei Poison Rikki Rockett) e piatti Soultone."}
{"id": "272436", "revid": "114385", "url": "https://it.wikipedia.org/wiki?curid=272436", "title": "Pietro Giovanni Calvano", "text": "Fece parte della scuola manierista sviluppatasi a Sassari sotto la guida di Giovanni del Giglio a partire dal 1530 circa. \nBiografia.\nFu forse figlio di Giacomo Calvano il padovano che alcune fonti dicono allievo di Mantegna, tuttavia dell'attivit\u00e0 precedente quella sassarese non sappiamo nulla, fatta eccezione per la sua provenienza senese. Nella citt\u00e0 turritana \u00e8 documentato a partire dal 1531, quando stila una perizia per il castello assieme a Giovanni del Giglio. Il 29 aprile 1532, assieme ai pittori Giovanni Ibert e Leonardo Serra gli viene commissionato il retablo del Crocifisso per la chiesa sassarese di Santa Maria di Betlem, completato dallo scultore Monserrat Virgili nel 1537. Nello stesso anno acquist\u00f2 una casa dal suo collega Giovanni del Giglio, il quale intervenne quale amministratore dell'Ospedale di Santa Croce, che poi rivendette in parte nel 1562. Mor\u00ec nel 1568, avendo avuto cinque figli: Francesco, Ambrogio, Giovanni Agostino, Geronima e Laura. Di questi solo Ambrogio Calvano fu pittore, ereditando la bottega paterna situata nei pressi del duomo.\nStile e opere.\nIl fatto che provenisse da Siena ha indotto anche ad attribuirgli alcune opere che sembrano ispirarsi al primo manierismo toscano di Rosso Fiorentino e Domenico Beccafumi, come il \"Retablo di Ploaghe\", che per\u00f2 va ricondotto alla personalit\u00e0 del caposcuola, Giovanni del Giglio. \nAttualmente gli vengono attribuite importanti opere come il \"Retablo di Ozieri\", parte del \"Retablo di Benetutti\" (1539-49) e il \"Retablo di Bortigali\" (1539-51)"}
{"id": "272437", "revid": "436907", "url": "https://it.wikipedia.org/wiki?curid=272437", "title": "Liquid Tension Experiment 2", "text": "Liquid Tension Experiment 2 \u00e8 il secondo album in studio del supergruppo statunitense Liquid Tension Experiment, pubblicato il 15 giugno 1999 dalla Magna Carta Records."}
{"id": "272440", "revid": "767487", "url": "https://it.wikipedia.org/wiki?curid=272440", "title": "Tettonofisica", "text": "La tettonofisica \u00e8 una branca della geotettonica, ossia di quella scienza che rivolge la sua attenzione all'architettura della crosta terrestre. In particolare la tettonofisica studia, mediante le leggi della fisica teorica e sperimentale e tramite l'ausilio di modelli di laboratorio, l'origine e l'evoluzione dei processi deformativi della crosta terrestre in relazione ai processi che si verificano nel mantello."}
{"id": "272450", "revid": "1573940", "url": "https://it.wikipedia.org/wiki?curid=272450", "title": "\u00c9tienne Clavi\u00e8re", "text": "Nativo di Ginevra, dove divenne uno dei leader democratici, nel 1782, dopo gli interventi armati di Francia, Regno di Sardegna e Berna in favore degli aristocratici e contro la cosiddetta Rivoluzione ginevrina, fu costretto a rifugiarsi in Inghilterra. Qui incontr\u00f2 altri svizzeri come Jean Paul Marat ed \u00c9tienne Dumont, ma i loro piani per una nuova Ginevra in Irlanda, favorita dal governo, furono accantonati quando in Francia arriv\u00f2 al potere Jacques Necker e Clavi\u00e8re, con molti suoi compagni, and\u00f2 a Parigi.\nNella capitale francese, nel 1789, Clavi\u00e8re e Dumont si allearono con Honor\u00e9 Mirabeau, collaborando segretamente con lui sul \"Courrier de Provence\" e preparandogli i discorsi da tenere. \u00c8 principalmente per questi favori da parte di Clavi\u00e8re che Mirabeau sosteneva la sua reputazione di finanziere. Clavi\u00e8re pubblic\u00f2 anche alcuni pamphlet col suo nome e, attraverso queste pubblicazioni e la sua amicizia con JP Brissot, che aveva conosciuto a Londra, dopo essere stato eletto all'Assemblea Legislativa dal dipartimento della Senna (1791), arriv\u00f2 ad essere ministro delle finanze del governo girondino, dal marzo al 12 giugno 1792, quando fu rimpiazzato da Jules-Emile-Fran\u00e7ois-Herv\u00e9 de Beaulieu. Durante il suo ministero Clavi\u00e8re si mostr\u00f2 particolarmente aggressivo nei confronti della Corte.\nDopo il 10 agosto fu ancora addetto alle finanze nel consiglio esecutivo provvisorio, ma con scarso successo. Condividendo le sfortune dei Girondini, fu arrestato il 2 giugno 1793 e tenuto in carcere fino all'8 dicembre quando, ricevendo notizia della sua convocazione davanti al tribunale rivoluzionario il giorno seguente, si suicid\u00f2 pugnalandosi. Trov\u00f2 sepoltura in una fossa comune del Cimitero della Madeleine."}
{"id": "272459", "revid": "37401", "url": "https://it.wikipedia.org/wiki?curid=272459", "title": "Emil Kraepelin", "text": "Kraepelin fu un uomo erudito e brillante; grazie all'aiuto di numerosi altri psichiatri del tempo elabor\u00f2 concetti quali parafrenia, demenza precoce, ebefrenia e catatonia, dando loro una valida spiegazione. Fu pioniere del concetto di malattia nella psichiatria basata su tre elementi quali: psicopatologia descrittiva, eziologia organica e storia naturale. Attraverso i suoi scritti mostr\u00f2 una reale comprensione per le variabili psicologiche legate all'ambiente ed elenc\u00f2, tra i primi, situazioni cliniche in cui fattori sociali svolgevano un ruolo predominante.\nIl nome di Kraepelin \u00e8 per lo pi\u00f9 associato a due malattie: la demenza precoce e la mania depressiva. Attraverso i suoi studi e attraverso la pubblicazione delle sue opere determiner\u00e0 una spaccatura generazionale all'interno della psichiatria italiana. Con le rinnovate edizioni dei suoi trattati lo psichiatra tedesco consolider\u00e0 l'impianto della psichiatria ad indirizzo clinico, venendo cos\u00ec a creare un divario tra coloro che consideravano la psichiatria come una disciplina risucchiata dai problemi della gestione manicomiale, e le cosiddette \"giovani leve\", attratte dalla novit\u00e0 d'impostazione di tale disciplina messa in luce dallo stesso Kraepelin.\nBiografia.\nI primi anni.\nKraepelin nacque a Neustrelitz, Germania il 15 febbraio 1856.\nFiglio di un funzionario pubblico fu introdotto allo studio della biologia dal fratello Karl, dieci anni pi\u00f9 grande di lui. Condusse gli studi di medicina a Wuerzburg, Lipsia e Monaco. Mostr\u00f2 quasi immediatamente la sua passione per la criminologia ma in particolare per la psicologia sperimentale al punto tale da dedicarsi appieno allo studio della psichiatria e dei fattori ad essa connessi. Kraepelin fu docente universitario a Dorpat (oggi Tartu in Estonia), Heidelberg e Monaco di Baviera.\nInizi della carriera medica.\nDopo aver conseguito la laurea a Lipsia, Kraepelin venne a contatto con stimati maestri quali Wilhelm Wundt e Bernhard von Gudden. Lo stesso Wundt appoggi\u00f2 la sua candidatura per un posto di libero docente a Lipsia. Sotto la supervisione di Wundt, Kraepelin compose un premiato saggio, \"The Influence of Acute Illness in the Causation of Mental Disorders\". Successivamente fu dapprima nominato professore e direttore presso la clinica universitaria psichiatrica di Heidelberg e poi, trasferitosi a Monaco, divenne una delle figure pi\u00f9 influenti della psichiatria.\nCondusse studi riguardanti quelli che sono considerati veri e propri \"disturbi mentali\", e dopo aver reso nota la sua teoria riguardante la \u201cDemenza Precoce\u201d, divenne una delle figure pi\u00f9 influenti della psichiatria in Germania. Nel 1917 fond\u00f2 la \"Deutsche Forschungsanstalt fur Psychiatrie\", il primo istituto di ricerca psichiatrica. Sar\u00e0 proprio in questo contesto che egli esporr\u00e0 la sua teoria e concezione di una vera e propria \"psichiatria ad indirizzo clinico\". Condusse inoltre numerosi studi atti a delineare regole e norme utili per diagnosticare deficit mentali. La maggior parte dei suoi studi e dei suoi allievi furono pubblicati sul giornale \"Psychologische Arbeiten\", da lui fondato nel 1895.\nGli ultimi anni.\nKraepelin fu definito da molti \"uomo completo\", perch\u00e9 coerente e compatto; non sembrava distinguere tra teoria e pratica, tra vita e scienza. Muore a Monaco di Baviera il 7 ottobre 1926.\nPsichiatria.\nCondusse studi sull'ebefrenia, sulla catatonia e sulla demenza paranoide, considerando tali quadri clinici, come differenti declinazioni dell'unica forma mentale da lui riconosciuta, la \"demenza precoce\", poi ridefinita schizofrenia.\nEgli constat\u00f2 che questa forma di disturbo mentale si verificava in soggetti molto pi\u00f9 giovani rispetto all'et\u00e0 media dei pazienti affetti di solito dalle demenze.\nKraepelin, per i suoi lavori, venne considerato il padre delle moderne classificazioni delle patologie psichiche. Insieme a Eugen Bleuler dedic\u00f2 la sua attivit\u00e0 scientifica alla ricerca delle basi neurofisiopatologiche che riteneva a fondamento delle psicosi.\nKraepelin ed il suo \"Compendio\".\nNel 1883 Kraepelin pubblic\u00f2 il suo primo grande lavoro clinico: il \"Compendio\", prima edizione di un'opera considerata un lavoro classico del XX secolo. Successivamente venne pubblicato nel 1885 in Italia il \"Compendio di psichiatria\" ad uso dei medici e degli studenti. Sembra quasi un record se si pensa che erano trascorsi appena due anni dall'edizione originale in lingua tedesca. L'ottava edizione pubblicata tra il 1910 e il 1915 occup\u00f2 ben 3098 pagine divise in quattro volumi e conteneva un'esposizione completa e dettagliata della storia e del sapere psichiatrico fino alla prima guerra mondiale.\nL'impianto della sua psichiatria ad indirizzo clinico andava consolidandosi nel corso del tempo. Il \"Compendio\" di Kraepelin venne quasi immediatamente presentato a tutti i medici e agli studenti come un \"vademecum\" per orientarsi nell'intricato campo delle malattie mentali. All'interno della sua opera egli cercava di indirizzare gli psichiatri italiani e non solo ad una maggiore considerazione dell'approccio clinico difendendo nel contempo l'indirizzo anatomo-patologico. Kraepelin, come ci verr\u00e0 confermato da Jacopo Finzi focalizzava la sua attenzione sull'osservazione clinica del malato, momento considerato dallo stesso come il pi\u00f9 alto e dimostrativo del significato della psichiatria clinica, poich\u00e9 accanto al malato, l'osservazione dei fenomeni veniva messa a confronto con quanto si apprendeva sui libri.\nKraepelin riteneva le malattie classificabili in: endogene, legate a fattori organici ed esogene, legate a fattori ambientali. Fu tra i primi a notare l'insufficienza dell'ipotesi per cui lo stupore dipende esclusivamente da fattori endogeni ed elenc\u00f2 casi in cui fattori sociali svolgevano un ruolo preminente. Mostr\u00f2 attraverso i suoi scritti ed in particolare all'interno del suo Compendio una reale comprensione per le variabili psicologiche legate all'ambiente.\nLa Demenza precoce e la mania depressiva.\nIl nome di Kraepelin \u00e8 strettamente connesso a due malattie: la \"Dementia Praecox\" e la \"Mania Depressiva\"\nLa Demenza precoce, era a suo avviso dovuta a sintomi quali la demenza semplice, ebefrenia, catatonia e paranoia. Il concetto di mania depressiva \u00e8 invece dovuto a quello di alienazione periodica e ciclica e da tre sottosintomi quali mania semplice, malinconia e amenza. Per Kraepelin era importante formulare una diagnosi, quindi una successiva prognosi. Nacque cos\u00ec una prima distinzione tra i due fenomeni in base al loro sviluppo e alla loro eziologia, ma essendo a quel tempo il criterio eziologico alquanto speculativo, tutto ci\u00f2 si bas\u00f2 essenzialmente sulle differenze nello sviluppo della malattia.\nFu per\u00f2 questo un criterio caduco e poco duraturo, in quanto si mise in evidenza che, se da un lato le condizioni di una parte degli schizofrenici andavano migliorando, quelle di alcuni maniaci depressivi subivano invece un continuo peggioramento. Attualmente le sue teorie fondamentali sulla eziologia e la diagnosi dei disturbi psichiatrici costituiscono la base di tutti i principali sistemi diagnostici attualmente in uso, in particolare l'\u00a0\"American Psychiatric Association's\" DSM-IV e il \"World Health Organization's\" ICD-10.\nPsicologia.\nKraepelin, uno dei primi discepoli di Wundt a Lipsia, fu il fondatore della rivista scientifica \"Psychologische Arbeiten\", ad Heidelberg. Qui Kraepelin pubblic\u00f2 esempi di disturbi del linguaggio nel sogno, il cosiddetto \"linguaggio onirico\" (\"Traumsprache\").\nEsempio di linguaggio onirico.\nUn tipico esempio di linguaggio onirico risale all'anno 1906 (vedere pagina 105 della monografia \"\u00dcber Sprachst\u00f6rungen im Traume\")\nL'influenza di Kraepelin in Italia.\nKraepelin in seguito alla pubblicazione del suo Compendio, sar\u00e0 responsabile di una vera e propria spaccatura generazionale all'interno della psichiatria italiana. Dopo aver descritto la concezione di una psichiatria intesa in senso clinico, si verranno a creare due correnti di pensiero in psichiatria; da una parte si sviluppa la presa di posizione da parte di anziani e autorevoli cattedratici, che, scettici e diffidenti, cercavano invano di contenere l'euforia dei \"Kraepeliniani\", entusiasti e attratti ad un tempo, da tale novit\u00e0 di impostazione. Stando a quanto affermato da Kraepelin sono state redatte ben tre versioni italiane. Quella prescelta \u00e8 l'edizione curata da Clodomiro Bonfigli, attivo nel manicomio di Ferrara dal quale partir\u00e0 pi\u00f9 tardi la battaglia dei giovani Kraepeliniani; infatti le idee di Kraepelin saranno difese per lo pi\u00f9 da psichiatri operanti attorno all'ospedale psichiatrico di Ferrara, diretto proprio da Clodomiro Bonfigli.\nL'avvio a tale battaglia sar\u00e0 dato da Jacopo Finzi, che, sebbene avesse appreso qualcosa da tutti gli psichiatri con cui era venuto a contatto, fu per\u00f2 folgorato da Kraepelin. Di questi, Jacopo Finzi ne elogiava le lezioni altamente interessanti, la maggior parte delle quali svolte accanto al malato. Sempre Jacopo Finzi nel 1898 aveva dato alle stampe un \"Breve Compendio di psichiatria\" che, ispirato alle lezioni di Kraepelin rimproverava agli psichiatri italiani di trascurare la clinica a favore di una pura ricerca anatomo-patologica e fisiopatologica. Jacopo Finzi e Giulio Obici, difensori del metodo kraepeliniano, saranno poi messi in netta minoranza durante il congresso di Ancona del 1901 sul metodo di classificazione delle malattie mentali.\nCos\u00ec Jacopo Finzi incalzando sul \"Giornale di psichiatria clinica\", affermer\u00e0 che gli psichiatri italiani stavano esprimendo inconsciamente una \"terribile paura del nuovo\". Al congresso di Ancona, un altro illustre esponente della psichiatria italiana, Sante De Sanctis prender\u00e0 le distanze dall'impostazione kraepeliniana, affermando che la psichiatria italiana avrebbe dovuto incamminarsi nel solco tracciato dalla \"psichiatria sociale\".\nPersonalit\u00e0.\nSecondo alcuni, Kraepelin rappresenta il prototipo di psichiatra organico e del freddo classificatore. Altri invece sostengono che i suoi interessi andassero oltre la psichiatria, diretti invece verso la poesia, la psicologia, la psichiatria transculturale e la storia della psichiatria."}
{"id": "272460", "revid": "767487", "url": "https://it.wikipedia.org/wiki?curid=272460", "title": "Statuto (gruppo musicale)", "text": "Gli Statuto sono un gruppo musicale italiano, formatosi nel 1983.\nStoria.\nGli esordi.\nNati a Torino nel 1983, prendono il nome dall'omonima piazza torinese in cui si ritrovano i Mods. Dopo parecchi concerti ai Raduni Mod in tutta la provincia italiana e la pubblicazione di due demotape (\"Torino beat\" 1984 e \"Nella citt\u00e0\" 1985), l'etichetta indipendente DTK pubblica i primi due singoli: \"Io Dio\" (1986) e \"Ghetto\" (1987) grazie ai quali la band torinese acquista una certa popolarit\u00e0 nella scena rock nazionale e si esibisce in diverse situazioni \"underground\" per tutta la penisola. Tra i primi in Italia a suonare ska con testi in italiano, pubblicano il primo album nel 1988 per la Toast Records di Giulio Tedeschi dal titolo \"Vacanze\" e nel 1990 il minialbum \"Senza di lei\", sempre per la Toast Records.\nIl grande pubblico.\nNel 1991 gli Statuto vengono scritturati dalla EMI Italiana che pubblica il singolo \"Qui non c'\u00e8 il mare\", e nel 1992 raggiungono il massimo della popolarit\u00e0 nazionale grazie alla partecipazione al Festival di Sanremo con il brano \"Abbiamo vinto il Festival di Sanremo\", che si classifica al nono posto fra le Nuove Proposte. Nel marzo dello stesso anno esce l'album \"Zighid\u00e0\" che vende circa 40.000 copie, grazie anche al brano estivo \"Piera\" presentato al Festivalbar. Nel giugno 1993 esce il singolo \"Saluti dal mare\", presentato anche al Cantagiro.\nLa crisi.\nNell'album successivo, \"\u00c8 tornato Garibaldi\", , nella canzone che d\u00e0 il titolo all'album, i musicisti parlano dello scandalo di tangentopoli scoppiato in quegli anni e criticano l'intero panorama politico contemporaneo, in particolar modo la Lega Nord. Nel 1996 esce un nuovo album, pubblicato dall'Audiar, intitolato \"Canzonissime\", dove tutti i brani hanno lo stesso titolo di successi della storia della musica leggera italiana, pur non trattandosi di cover.\nNel 1997 esce \"Tempi Moderni\" per la Epic/Sony e nel 1998 il singolo \"Un posto al sole\", supportato da un video dove insieme al complesso compaiono, impegnati in una partita di calcio, tutti i calciatori della squadra del , della quale gli Statuto sono da sempre tifosi, , tanto che, fin dal 1993, alle presentazioni pubbliche della squadra in estate, il complesso \u00e8 sempre stato invitato a esibirsi.\nLa rinascita.\nNel 1999 esce \"Riskatto\", album prodotto da Carlo Ubaldo Rossi, composto solo da cover in italiano: 11 brani storici del primo ska-revival di complessi celebrati come Madness, The Specials e Bad Manners, e Selecter, per la cui cover \"La mia radio\" viene chiamata a cantare Donatella Rettore (visto che il gruppo originale aveva una cantante donna), con la quale la band si esibisce nelle date pi\u00f9 importanti di quel tour. Sempre nello stesso album \u00e8 contenuto il brano \"Grande\", dedicato al cinquantenario della scomparsa del Grande Torino nella Tragedia di Superga. Grazie a questo album, rinnegano la virata \"Brit pop\" di Tempi Moderni per tornare al genere ska.\nNel 2001 esce il libro \"Il migliore dei mondi possibili\" (Storie di Mods e degli Statuto) dove vengono narrate storie metropolitane ed estreme, con situazioni e persone realmente esistite ed esistenti, dal 1980 a oggi. L'interesse riservato al libro porta il complesso a realizzare la prima \"opera ska-soul\" italiana, producendo un nuovo album contenente 13 brani con i testi ispirati alle storie raccontate ne \"Il migliore dei mondi possibili\", un concept album che esce nell'estate 2002, con ritmiche ska e armonie soul, arrangiamenti orchestrali e soluzioni corali. L'album ha lo stesso titolo del libro di Oskar; presenta un brano scritto nella parte musicale da Paolo Belli (\"Cos'\u00e8?\") e un altro (\"Sole mare\") che vede la partecipazione dei Righeira, citati nel testo. Tale brano che racconta una vacanza riminese nel 1983, anno in cui spopolava \"Vamos a la playa\".\nGli Statuto festeggiano nel 2003 i 20 anni di carriera con la pubblicazione di \"I campioni siamo noi\", antologia degli Statuto contenente il meglio del loro repertorio. La title-track, brano inedito, \u00e8 dedicata alla Fiat e a Torino; tutti i proventi dai diritti SIAE sono devoluti al Fondo per i Cassintegrati e Licenziati di Mirafiori.\nL'autoesilio e il ritorno a Torino.\nDal 2004 gli Statuto decidono di non suonare pi\u00f9 nella citt\u00e0 di Torino, dichiarando di non volersi pi\u00f9 esibire nella propria citt\u00e0 a causa del boicottaggio da parte dei cosiddetti \"poteri forti\" della cultura e della musica torinese. Tale protesta sarebbe nata in seguito all'esclusione del gruppo dal Traffic Festival del 2004, a cui parteciparono tutte le principali band di Torino.\nNel 2005 gli Statuto presentano \"Sempre\", album composto da 14 brani.\nNel 2007 esce l'album \"Come un pugno chiuso\", all'interno del quale si trovano brani northern soul, reinterpretati dalla band in chiave italiana. Tra questi figurano \"\"Come un pugno chiuso\", e la cover di \"If I could only be sure\" di Nolan Porter, \"Alta Velocit\u00e0\" dedicata al movimento NO TAV e \"Se tu se lei\", unico singolo estratto. Nel 2008 gli Statuto festeggiano i 25 anni di carriera con l'album \"Elegantemente rudi\", che ripercorre brani di successo della band divisi in due dischi.\nTra maggio e giugno del 2009 pubblicano il singolo \"Vamos a la playa\", cover del successo dei torinesi Righeira e disponibile solo in digitale, mentre l'uscita dell'album \"\u00c8 gi\u00e0 domenica\" arriva nella primavera successiva, e pi\u00f9 precisamente il 20 aprile 2010.\nOltre ad un cambio di line-up, che vede l'ingresso del basso Ennio Piovesani, al nuovo disco prodotto da Marco Calliari partecipano artisti come Enrico Ruggeri, Ron, Paolo Belli e Rudy Zerbi.\nLa title-track \"\u00c8 gi\u00e0 domenica\" \u00e8 dedicata a Gabriele Sandri, mentre gli altri testi trattano storie sentimentali, storie metropolitane e quotidianit\u00e0 sociali.\nNel luglio 2010 partecipano al Traffic - Torino Free Festival presso la Reggia di Venaria (TO) insieme ai The Specials e Paul Weller, cominciando cos\u00ec un lento ritorno nell'ambiente musicale cittadino, dopo i 7 anni di 'autoesilio'.\nDurante il prosieguo del tour invernale, la band sceglier\u00e0 di esibirsi dal vivo senza l'ausilio di fiati e tastiere, rivisitando pezzi vecchi e nuovi e riducendo il line up a soli 4 membri: Giammarinaro alla voce, Deidda alla batteria, Piovesani al basso e Giambelli alla chitarra. Nell'estate dello stesso anno, gli Statuto partono per un tour estivo che li vede impegnati in 18 date in giro per l'Italia, tra concerti acustici e veri e propri live show.\nNel 2011, complice il progetto parallelo \"Piper Club\", che vede nelle proprie fila Oskar, Naska, Rudy Ruzza ed Alex Loggia intenti a reinterpretare alcuni successi degli anni sessanta, la band principale si allarga a quintetto con il rientro dello stesso Loggia, coautore dell'unico inedito \"Troppo lontana\"\" presente nell'album live \"Undici\".\nIl disco \u00e8 stato registrato all'Hiroshima Mon Amour di Torino nella primavera dello stesso anno in compagnia di ospiti quali Ron, Marino Severini dei The Gang, Johnson Righeira, Nikki e Paolo Pulici, e sancisce il vero e proprio ritorno della band ad esibirsi dal vivo a Torino.\nEventi recenti.\nFiniti i tour celebrativi di \"\u00c8 gi\u00e0 domenica\" e \"Undici\", gli Statuto iniziano a lavorare per l'uscita del loro tredicesimo album in studio \"Un giorno di festa\" pubblicato il 30 aprile del 2013 ed anticipato qualche giorno prima dal videoclip dell'omonimo singolo sui principali canali musicali del web; il disco raggiunge il diciannovesimo posto della classifica nazionale di vendita.Durante il biennio 2014-2015 il gruppo organizza il tour \"Sempre in trasferta\" che li vede suonare in numerose date sparse lungo il territorio nazionale, ma anche in Svizzera e Germania, continuando la promozione di \"Un giorno di festa\". Nel medesimo periodo pubblicano un singolo inedito dal titolo Ci pensa Fonzie (etichetta 2toni), brano precedentemente presentato senza successo alle selezioni per il festival di Sanremo dell'anno precedente, mentre la casa discografica indipendente \"Onde Italiane\" ristampa in tiratura limitata di 500 copie (100 in vinile bianco) i primi due demo degli Statuto, pochi giorni prima di ricevere l'invito a suonare al concerto del primo maggio di Roma in piazza san Giovanni; 31 anni dopo il loro esordio al Parco della Tesoriera di Torino.\nIl 22 gennaio del 2016 esce per la Universal Records Amore di classe, primo ed unico concept album in oltre trent'anni di carriera, che racconta la difficile storia d'amore tra Adamo, giovane mod di Torino, ed Eva, una adolescente di estrazione borghese."}
{"id": "272464", "revid": "290023", "url": "https://it.wikipedia.org/wiki?curid=272464", "title": "Salvatore Alepus", "text": "Biografia.\nFiglio di Gabriele e Caterina Manca-Pilo, entrambi nobili, fu educato a Valencia e ricevette a soli diciannove anni il titolo di arcivescovo di Sassari, il 29 gennaio 1524. A causa dell'et\u00e0 non ebbe per\u00f2 il titolo ufficiale fino al 1530, mentre il pallio gli fu concesso nel 1539. \nNel 1532 rimase invischiato in un processo, perch\u00e9 sospettato d'essere il mandante dell'omicidio di un sacerdote inviato in Sardegna dal cardinale Alessandro Cesarini. \nIl 21 febbraio 1534 ed il 13 febbraio 1535 sono stati celebrati i sinodi sotto la presidenza (\u00abde mandato\u00bb di Alepus) del vicario generale Giovanni Serra.\nIl 6 luglio di quell'anno, la madre Caterina in qualit\u00e0 di procuratrice del figlio, provvide a nominare Geraldo Manca, un suo congiunto, come nuovo vicario generale dell'archidiocesi. \nNel 1537 i dissapori, gi\u00e0 iniziati nel 1532, tra lui e i suoi Capitoli sfociarono nell'arresto della madre, ritenuto dal vicer\u00e9 \u00abcosa muy grave y de mucha novedad\u00bb .\nLa riluttanza del clero locale verso il giovane presule nacque forse anche dal fatto che questi si circond\u00f2 subito di una vera e propria corte di letterati, giuristi e artisti a cui affid\u00f2 anche incarichi di un certo rilievo, ma che non erano all'interno dei Capitoli. Tra i protagonisti della rinascita promossa dall'Arcivescovo \u00e8 da annoverare senz'altro Gavino Sambigucci, medico, filosofo e poeta che fu il punto di riferimento per ben due generazioni di umanisti tra Sassari, Alghero e Bosa, creando quello che Ginevra Zanetti defin\u00ec \"il Parnaso sassarese\".\nDi questa koin\u00e8 fecero parte, a vario titolo, Angelo Simone Figo, Gavino Sugner, Gavino Sassurello, Gerolamo Araolla, Pietro Delitala e Girolamo Vidini, poeti, Antonio Lo Frasso, scrittore e poeta, Pier Michele Giagaraccio, letterato, giurista, docente e poeta, Giovanni Francesco Fara, storico e giurista, Geronimo Olives, giurista e Alessio Fontana, giurista e segretario di Carlo V.\nLa partecipazione al Concilio di Trento.\nDal 1546 inizi\u00f2 a partecipare al concilio di Trento, che lasci\u00f2 solo nell'autunno del 1552.\nNel periodo sotto Paolo III (1545-49) partecip\u00f2 attivamente ai lavori consiliari, intervenendo ripetutamente nelle discussioni dogmatiche e di riforma. \nIntanto, durante la sua assenza, nella sua diocesi si manifestarono opposizioni crescenti contro l'operato dei suoi vicari, per via di lotte politiche locali e per l'insofferenza per i primi tentativi di restaurazione religiosa.\nIl conflitto tra Capitoli ed Arcivescovo dur\u00f2 per tutto il suo lungo episcopato, sfociando, tra l'altro, in una formale causa intentata del Capitolo Turritano contro il presule il 18 novembre 1550, quando da Trento annesse le prebende di Bessude e Cossoine al canonicato di Sorres elevandolo a decanato e assegnandolo \"a un suo familiare\". Per tutta risposta il pontefice, dopo aver confermato la decisione di Alepus, scomunic\u00f2 l'intero Capitolo.\nI conflitti, inoltre, riguardavano anche questioni amministrative che fino a quell'epoca erano di stretta competenza canonicale, ma che il presule affid\u00f2 ad un esterno, Bernardino Mancone, il quale provvedeva non solo a rendicontare, ma anche a rimborsare i membri del capitolo. Nonostante i conflitti, il Capitolo, dopo la morte della madre nel 1551, ricompens\u00f2 Alepus con 1100 fiorini d'oro \"in sussidio de grandes despensas ch'at suffertu in sa residentia ch'at fattu in su conziliu tridentinu\".\nA lui il filosofo Gavino Sambigucci dedic\u00f2 la sua opera scritta in occasione della riapertura dell'Accademia Bocchiana di Bologna nel 1556. Fu prelato di grande autorit\u00e0 e importanza soprattutto in seno al Concilio di Trento, del quale fu decano e dove promosse importanti riforme della Chiesa. Mor\u00ec dopo aver governato la diocesi Turritana per ben 44 anni.\nAttivit\u00e0 editoriali.\nFu grande teologo al Concilio di Trento, liturgista e anche poeta. Nel 1532 pubblic\u00f2 presso l'editore Valerio Dorico una \"Homilia in Libellum certaminis beatorum martyrum Gavini, Proti et Ianuari\", che rientrava nell'orbita dei poemi agiografici relativi ai santi martiri turritani la cui tradizione inizi\u00f2 con \"Sa Vitta et sa Morte, et Passione de sanctu Gavinu, Prothu et Januariu\", un poemetto in lingua sarda tradizionalmente attribuito all'arcivescovo di Sassari Antonio Cano (1448-1476), che rimase inedito fino al 1557, quando venne pubblicato dallo stesso Alepus, che nel frattempo aveva fatto stampare anche un \"Libellum doctrinae christianae idiomate sardo ed un Novum officium beati Gavini\", in latino, per sostituire l'incunabolo pubblicato a Venezia nel 1497.\nSalvatore Alepus nel 1562 aveva lasciato un cospicuo fondo di libri al \"Collegio\" di Sassari."}
{"id": "272466", "revid": "6923", "url": "https://it.wikipedia.org/wiki?curid=272466", "title": "Superman (serie animata 1996)", "text": "Superman (\"Superman: The Animated Series\"), nota in Italia anche come Le avventure di Superman, \u00e8 una serie televisiva animata statunitense basata sul personaggio Superman ideato da Joe Shuster e Jerry Siegel per la DC Comics. Realizzata dalla Warner Bros. Television, \u00e8 andata in onda su Kids' WB dal 6 settembre 1996 al 12 febbraio 2000. In Italia le prime due stagioni della serie sono andate in onda su Rete 4 nel 1998 all'interno del contenitore \"Game Boat\", mentre la terza \u00e8 stata trasmessa su Italia 1 nell'estate del 2009.\nSi tratta della seconda serie animata del DC Animated Universe dopo la nota serie \"Batman\" che, come quest'ultima, \u00e8 stata lodata per la complessit\u00e0 delle sue tematiche, la maturit\u00e0 e la modernizzazione del protagonista. Verso la met\u00e0 della serie, viene trasmessa \"Batman - Cavaliere della notte\" con il quale andr\u00e0 in onda in uno show unico noto come \"Batman/Superman Adventures\".\nDalla serie sono stati tratti due lungometraggi: \"Superman - L'ultimo figlio di Kripton\" (\"Superman: The Last Son of Krypton\", 1996), unione dei primi tre episodi della serie, e \"Batman e Superman - I due supereroi\" (\"The Batman/Superman Movie\", 1998), unione dei tre episodi \"I migliori del mondo\" della seconda stagione.\nTrama.\nIl tranquillo e tecnologicamente avanzato pianeta Krypton \u00e8 squassato da strani terremoti. Lo scienziato Jor-El indaga sul fatto, fin quando non scopre la verit\u00e0: il suo amato pianeta sta per morire. Inutili risultano i suoi tentativi di convincere il Consiglio Planetario ad evacuare tutti gli abitanti nella Zona Fantasma, perch\u00e9 Brainiac, l'intelligenza artificiale kryptoniana, ritiene le sue analisi scorrette, mentre in realt\u00e0 viene fuori che Brainiac sa benissimo che Jor-El ha ragione ma mente spudoratamente al Consiglio per evitare di essere sacrificato per avere un piano d'evacuazione d'emergenza e salva le sue nozioni su un lontano satellite. Con un ultimo disperato sforzo Jor-El e sua moglie Lara riescono a fare scappare su un razzo il loro piccolo figlio Kal-El, poco prima che si scateni l'apocalisse. In questo modo, il bambino si salva diventando l'ultimo kriptoniano in vita. La navetta contenente il bambino atterra sulla Terra, in Smallville, Kansas, dove Kal-El viene trovato da due coniugi senza eredi, Martha e Jonathan Kent, che lo adottano e lo crescono come se fosse loro. Il piccolo, ribattezzato Clark, fin da subito comincia a sviluppare superpoteri inaspettati, come la capacit\u00e0 di volare, la supervelocit\u00e0, la vista calorifica e a raggi-x e molti altri. Quando diventa adulto e scopre dai suoi genitori adottivi e biologici (quest'ultimi tramite un ologramma cerebrale) delle sue origini, si sposta nella grande citt\u00e0 di Metropolis, dove diventa il supereroe noto come Superman, nascondendo la sua identit\u00e0 lavorando come giornalista presso il Daily Planet. Qui conosce l'intrepida giornalista Lois Lane, di cui s'innamora, e il giovane fotografo Jimmy Olsen. A minacciare la tranquilla vita di Metropolis sono diversi scagnozzi creati (o assoldati) dal grande magnate Lex Luthor, intenzionato a dominare il mondo, sebbene prima debba sbarazzarsi di Superman, sfruttando spesso il suo punto debole: una roccia spaziale del suo sistema solare natale che inibiva i suoi poteri, la Kryptonite. Tra i nemici dell'Uomo d'Acciaio figurano Metallo, un mercenario divenuto un androide potenziato dalla Kryptonite; il Giocattolaio, un uomo fissato con i giocattoli da lui stesso potenziati in armi; l'omino combina guai della quinta dimensione, Mister Mxyzptlk; Parassita, un uomo che, dopo il contatto con dei fattori chimici, pu\u00f2 assorbire poteri e conoscenza dalle persone che tocca; Livewire, una radiofonica il cui odio per Superman la portata a diventare padrona dell'elettricit\u00e0; il Mago del Tempo, in grado di cambiare a piacimento le condizioni meteorologiche; Jax-Ur e Mala, due criminali Kryptoniani fuggiti dalla Zona Fantasma; Braniac, che ha passato il tempo a distruggere pianeta dopo pianeta dopo averne assorbito le informazioni; e infine Darkseid, oscuro e malvagio signore del pianeta di Apokolips, che desidera dominare l'intero universo, riuscendo pure a sottomettere Superman, una volta e costringendolo a invadere la Terra, distruggendo tutta la reputazione che si era costruito in quegli anni. Ma Superman non \u00e8 da solo: ad aiutarlo ci sono la sua cugina adottiva Kara Zor-El, anch'essa unica sopravvissuta del pianeta gemello di Krypton, Argon, che aiuter\u00e0 Superman sotto le vesti di Supergirl; Acciaio, avversario di Metallo; Lana Lang, l'amica d'infanzia di Clark (consapevole della sua identit\u00e0); Lobo, rozzo cacciatore di taglie galattico che assieme a Superman fu catturato da un collezionista di specie in via di estinzioni; Batman, il Cavaliere Oscuro di Gotham, e Flash, il superveloce paladino di Central City.\nProduzione.\nConcezione e sviluppo.\nDieci anni dopo, 1986, il riavvio dei fumetti sul personaggio di Superman, la serie animata rese omaggio sia al Superman classico sia al nuovo Superman \"moderno\". Ad esempio, la rappresentazione di Krypton rifletteva la vecchia versione ideata nella Silver Age dei fumetti, mentre la portata dei poteri di Superman rifletteva il concetto contemporaneo sviluppato da John Byrne in quanto il supereroe doveva lottare ed effettuare imprese spettacolari, mentre Clark Kent si dimostrava di essere pi\u00f9 aperto e tranquillo, sicuro di s\u00e9 (simile alla raffigurazione di Batman e il suo alter ego, Bruce Wayne, nella serie \"Batman\"). La serie \u00e8 stata realizzata dallo stesso team che ha creato i cartoni di Batman (Alan Burnett, Paul Dini e Bruce Timm), e porta molto di quell'esperienza a livello grafico e di contenuti.\nA met\u00e0 della serie, venne trasmessa la serie \"Batman - Cavaliere della notte\" che in seguito divenne uno show unico intitolato \"Batman/Superman Adventures\". I personaggi di Superman e Batman in seguito vennero uniti in una nuova serie animata, \"Justice League\", che era caratterizzata per avere altri popolari personaggi DC Comics, tra cui Wonder Woman, Flash, Lanterna Verde, Martian Manhunter e Hawkgirl proseguendo poi con la serie \"Justice League Unlimited\".\nAnche la serie presenta adattamenti di numerosi cattivi di Superman, gli scrittori hanno integrato l'insieme di nemici rendendo omaggio alle creazioni del \"Quarto Mondo\" di Jack Kirby che ha introdotto il cattivo Darkseid nella serie come l'acerrimo nemico di Superman. Darkseid era stato interpretato come un cattivo in \"Super Friends: The Legendary Super Powers Show\" e \"The Super Powers Team: Galactic Guardians\" negli anni '80, ma in questa serie era pi\u00f9 vicino al potente imperatore cosmico originariamente immaginato da Kirby. La performance vocale di Corey Burton nei panni di Brainiac \u00e8 stata realizzata con lo stesso stile freddo e poco influente di HAL 9000 nei film di \"\".\nLa seconda stagione prevedeva inizialmente 26 episodi, ma \u00e8 stata estesa a 28 episodi per contenere una storia in due parti che introduce Supergirl.\nDesign.\nA differenza della serie \"Batman\" del 1992, questa serie presenta un design molto pi\u00f9 stilizzato che verr\u00e0 utilizzato per tutte quante le altre serie e film del DC Animated Universe. Timm realizz\u00f2 una prima bozza dei personaggi principali della serie basandosi sul design di Superman anni '50 dei Fleischer Studios. Successivamente tutti questi personaggi sono stati ridisegnati con tagli e stili di abbigliamento pi\u00f9 moderni. Nonostante ci\u00f2, la Metropolis dello show ha avuto ancora una leggera influenza dall'art d\u00e9co. Prima di comparire nella serie, Superman apparve pochi anni prima nel fumetto \"Le avventure di Batman\" n. 25, scritto da Kelley Puckett e Mike Parobeck: in questa versione, l'uomo d'acciaio ha i capelli lunghi e un tratto grafico pi\u00f9 simile a quello della serie \"Batman\" che a quello di \"Superman\".\nCrossover.\nLa serie ha fatto due crossover con \"Batman - Cavaliere della notte\" e \"Static Shock\" (2000-2004), entrambi parte del DC Animated Universe.\nNell'episodio \"Tre ragazze terribili\" della seconda stagione di \"Cavaliere della notte\", Supergirl si allea con Batgirl per sconfiggere Livewire, Poison Ivy e Harley Quinn. L'episodio \"Toys in the Hood\" della terza stagione di \"Static Shock\", vede Static fare squadra con Superman per fermare i piani del Giocattolaio.\nDistribuzione.\nLa serie \u00e8 stata realizzata dalla Warner Bros. Television ed \u00e8 andata in onda su Kids' WB dal 6 settembre 1996 al 12 febbraio 2000.\nIn Italia le prime due stagioni della serie, conosciuta anche come \"Le avventure di Superman\", sono andate andata in onda su Rete 4 dal 15 settembre 1998 al 2 gennaio 1999 all'interno del contenitore \"Game Boat\". La terza stagione \u00e8 approdata, con diversi anni di ritardo e nuove voci italiane per quasi tutti i personaggi principali, dal 26 agosto all'11 settembre 2009 su Italia 1.\nEdizione italiana.\n\"Superman\" \u00e8 l'unica serie del DC Animated Universe il cui doppiaggio italiano \u00e8 stato eseguito da Mediaset a Roma anzich\u00e9 a Milano. Le prime due stagioni sono state doppiate presso lo studio TIME OUT CIN.CA sotto la direzione di Tiziana Lattuca, mentre i doppiaggi della terza presso lo STUDIO EMME sotto la direzione di Fabrizio Temperini con l'edizione italiana curata da Ludovica Bonanome.\nLa sigla italiana di \"Superman\", utilizzata unicamente per la messa in onda originale su Rete 4 e le repliche su Boing, e successivamente sostituita con quella originale, \u00e8 stata realizzata da Giorgio Vanni (che \u00e8 anche il cantante) e Max Longhi, mentre il testo \u00e8 di Alessandra Valeri Manera.\nEdizioni home video.\nNel 1998 la Warner Home Video ha pubblicato in Italia cinque VHS, ciascuno contenente due episodi:\nIn un modo del tutto simile a ci\u00f2 che avvenne per la serie \"Batman\" e ad altri cartoni della Warner Bros. basati su fumetti della DC Comics, \"Superman\" \u00e8 stato rilasciato su DVD il 25 gennaio 2005, sebbene non abbia ricevuto lo stesso trasferimento di dischi di Batman (il secondo disco di ogni volume \u00e8 stato dato il trattamento Side A / B). I DVD presentano gli episodi della serie nel loro ordine di messa in onda insieme con diversi contenuti speciali. Il Volume 2 \u00e8 stato pubblicato il 6 dicembre 2005 mentre il Volume 3 \u00e8 stato messo in commercio il 20 giugno 2006. Il 24 novembre 2009, Warner Home Video ha rilasciato \"Superman: The Complete Animated Series\", un set in scatola di 7 dischi che include tutti i 54 episodi del serie e numerosi contenuti bonus.\n\"Apokolips ... Now! Part II\" \u00e8 stato successivamente alterato dalla sua messa in onda originale il 7 febbraio 1998. Originariamente il funerale di Dan Turpin alla fine dell'episodio era un vero omaggio al creatore di Late New Gods Jack Kirby e presentava molte delle sue creazioni comiche come partecipanti al funerale tra cui Nick Fury, i Fantastici Quattro, Big Barda, Scott Free, Orion e altri, al fianco di amici e fan di Kirby come Mark Evanier, Bruce Timm, Paul Dini, Alex Ross, suo padre Norman Ross e Stan Lee. Questi personaggi sono stati successivamente rimossi e la scena \u00e8 stata rieditata per le successive messe in onda e per il DVD \"Superman: The Animated Series\" Volume 3 Disco 3. Gli schizzi originali per questa scena possono essere trovati nel libro di Michael Eury \"The Krypton Companion\" pubblicato da TwoMorrow's Publishing. N\u00e9 DC n\u00e9 Warner hanno mai commentato la decisione di alterare questa particolare scena, ma \u00e8 stato ipotizzato che i problemi di copyright riguardanti l'uso delle sembianze dei personaggi della Marvel Comics e la rivalit\u00e0 di vecchia data con la DC Comics avrebbero potuto essere motivi sufficienti a motivarne la cancellazione.\nRiconoscimenti.\nAnnie Award\nDaytime Emmy Awards\nOpere derivate.\nFilm.\nUn film direct-to-DVD, \"\", \u00e8 uscito nel 2006 e, sebbene non sia considerato parte della continuit\u00e0 del DC Animated Universe a causa di alcune incongruenze con questo universo, ha lo stesso design dei personaggi della serie e gli stessi doppiatori come Tim Daly e Dana Delany (che riprendono i ruoli rispettivamente di Superman e Lois Lane).\nFumetti.\nNel novembre 1996, poco dopo la prima messa in onda della serie animata, \u00e8 stata pubblicata \"Le avventure di Superman\" (inedita in Italia e nota negli Stati Uniti come \"Superman Adventures\"). La serie a fumetti, uscita contemporaneamente a \"Batman: Gotham Adventures\", si compone di 66 numeri ed \u00e8 stata pubblicata sino all'aprile 2002. In \"Le avventure di Superman\" n. 21, di Evan Dorkin, Sarah Dyer e Brett Blevins, compare il generale Zod, sebbene non sia mai comparso in \"Superman\" o in nessun'altra serie del DCAU. Il personaggio viene introdotto come il sovrano militare da Argo, il pianeta natale di Supergirl, che ha cercato di conquistare Krypton.\nVideogiochi.\nSulla base del successo della serie, nel 1999 \u00e8 uscito il videogioco \"Superman\" (noto anche con il nome di \"Superman 64\") prodotto da Titus Software e pubblicato per Nintendo 64. Tuttavia \u00e8 considerato uno dei peggiori videogiochi di Superman e dei peggiori giochi di sempre. Un secondo videogioco, \"Superman: Shadow of Apokolips\" \u00e8 stato pubblicato nel 2002 per le console PlayStation 2 e GameCube. \u00c8 stato prodotto da una societ\u00e0 diversa, ed \u00e8 stato definito come \"un gioco di supereroi rispettabile ma nella media\".\nMerchandising.\nNel febbraio 2017 DC Collectibles ha messo in commercio cinque action figure del pack \"Girl\u2019s Night Out\" (basate sulle protagoniste della puntata omonima della serie \"Batman - Cavaliere della notte\") del quale fanno parte Livewire e Supergirl. Nell'agosto dello stesso anno \u00e8 uscito invece il pack \"Superman &amp; Lois\", contenente Superman e Lois Lane."}
{"id": "272471", "revid": "287204", "url": "https://it.wikipedia.org/wiki?curid=272471", "title": "Ministero di pubblica sicurezza della Repubblica popolare cinese", "text": "Il Ministero di pubblica sicurezza della Repubblica popolare cinese (, , prima del 1954 \"Ministero centrale di pubblica sicurezza\") \u00e8 la principale autorit\u00e0 di sicurezza sulla terraferma della Repubblica Popolare Cinese e l'agenzia governativa che esercita l'azione di vigilanza, presieduto dal ministro di pubblica sicurezza della Repubblica Popolare Cinese. Ha alle sue dipendenze la polizia e la polizia armata del popolo.\nStoria.\nIl Ministero di Pubblica Sicurezza \u00e8 stato tra i primi organi di governo della Repubblica Popolare Cinese. Sostitu\u00ec l'omonimo ministero del Commissione Militare Centrale, creato nel luglio del 1949. Il ministero ha iniziato ad operare il 1\u00ba novembre 1949, al termine delle due settimane di una conferenza nazionale dei principali esperti di sicurezza nazionale. La maggior parte del suo staff iniziale, pari a circa 500 persone, provenivano dall'ex Dipartimento degli Affari Sociali della Commissione Militare Centrale. Il ministero si trasfer\u00ec nella sede attuale nella primavera del 1950.\nOrganizzazione.\nIl Ministero di pubblica sicurezza \u00e8 organizzato in dipartimenti funzionali; subordinato ad esso vi sono gli uffici di pubblica sicurezza provinciali e comunali a livello, oltre a sotto-uffici delle contee e dei distretti urbani. Alla base vi sono le stazioni di polizia (\"paichusuo\") che servono come punto di contatto diretto tra la polizia e i cittadini.\nL'organizzazione delle stazioni locali di pubblica sicurezza \u00e8 correlata ai compiti che spettano alla polizia; generalmente, ogni stazione di polizia ha diverse sezioni specifiche per eseguire il censimento e per le questioni di registrazione delle famiglie, di indagini prima dei processi, del benessere, del controllo del traffico, oltre ad altre attivit\u00e0. Ognuno di queste stazioni ha al suo interno un centro di detenzione.\nPolizia Armata del Popolo.\nLa PAP \u00e8 un'organizzazione statale paramilitari che serve per i compiti si sicurezza importanti, come la lotta al terrorismo, la ricerca di importanti criminali, la repressione di grandi manifestazioni e la lotta contro l'opposizione politica o la guerriglia. \u00c8 stata creata nel 1983 per sostituire in questi compiti l'Esercito di Liberazione Popolare. Il suo armamento \u00e8 simile a quello di un esercito e comprende mitragliatrici e auto blindate armate."}
{"id": "272484", "revid": "2227368", "url": "https://it.wikipedia.org/wiki?curid=272484", "title": "S\u00e8leco", "text": "S\u00e8leco \u00e8 un marchio italiano di elettronica di consumo. Fondato nel 1965 dalla divisione elettronica della Zanussi di Pordenone, dal 1983 al 1997 \u00e8 stato marchio dell'omonima azienda, la S\u00e8leco S.p.A., che \u00e8 stata la prima del settore in Italia e la quarta in Europa. Dopo il fallimento di quest'ultima azienda, il marchio \u00e8 passato sotto altre propriet\u00e0 e dal 2020 appartiene alla BTV S.r.l. di Roma. \nStoria.\nLe origini: la nascita del marchio S\u00e8leco e la Zanussi Elettronica (1965-1982).\nLa Zanussi di Pordenone, affermatasi come maggior produttore italiano di elettrodomestici, nel periodo compreso tra la fine degli anni cinquanta e gli inizi degli anni sessanta, diversific\u00f2 le sue attivit\u00e0 facendo ingresso nel settore elettronico, in particolare nella produzione dei televisori. Lino Zanussi (1920-1968), amministratore delegato dell'azienda, che intu\u00ec le potenzialit\u00e0 di questo settore industriale che in Italia e in Europa all'epoca era in forte espansione, nel 1959 effettu\u00f2 un viaggio in Giappone, paese all'avanguardia in questo campo. La produzione dei primi apparecchi fu commissionata all'Ultravox di Milano, utilizzando il marchio aziendale Rex, il cui primo modello fu il Rex 27 del 1961. Un anno pi\u00f9 tardi, nel 1962, fu creato un secondo marchio, Naonis, destinato a una clientela femminile. \nZanussi che al rientro dal suo viaggio in Giappone aveva convocato i pi\u00f9 stretti collaboratori per un adeguato approfondimento del tema, dopo aver ascoltato le varie opinioni, chiese all'ingegner Giorgio Tranzocchi (1922-1988), quale fosse la quantit\u00e0 minima di televisori da produrre all'anno. Tranzocchi, a cui venne affidata la direzione del nuovo ramo di attivit\u00e0, rispose che la quantit\u00e0 ideale era di 120.000 apparecchi l'anno, e pi\u00f9 tardi, nel 1963, nello stabilimento di Porcia fu installata la prima linea di montaggio dedicata. L'azienda friulana avvi\u00f2 cos\u00ec l'assemblaggio dei televisori su telai Ultravox, e completati con componenti acquistati da terzi fornitori. \nNel 1965 fu decisa la creazione di un terzo marchio che potesse affermarsi nel mercato dei televisori. I nomi proposti furono diversi, e tra questi venne scelto \"S\u00e8leco\", derivato dalla crasi fra i termini \"selettore\" e \"continuo\". La realizzazione grafica del marchio, la sua forma e cromatura, fu fatta dall'ufficio di disegno industriale della Zanussi, diretto da Gastone Zanello.\nNel 1967, Zanussi apr\u00ec un nuovo stabilimento di 30.000 m\u00b2 a Vallenoncello, destinato unicamente alla produzione elettronica e dotato di moderni macchinari, che grazie alle competenze tecniche acquisite nel settore, spinse l'attivit\u00e0 a non essere limitata solo all'assemblaggio dei televisori e delle radio, poich\u00e9 si aggiunsero altre attivit\u00e0 connesse, quali la produzione di componenti elettronici, circuiti stampati, telai e parti meccaniche, stampaggio plastiche, foratura, zincatura e verniciatura, cosicch\u00e9 da allora ogni apparecchio veniva interamente prodotto in proprio dall'azienda friulana in tutte le sue parti, a eccezione dei soli cinescopi per televisori, forniti dalla Videocolor di Anagni. \nNel 1968 mor\u00ec per un incidente aereo Lino Zanussi, e successivamente la famiglia affid\u00f2 la conduzione dell'azienda a Lamberto Mazza, divenuto nuovo amministratore delegato del Gruppo. Nella seconda met\u00e0 degli anni settanta, l'industria italiana dei televisori era per\u00f2 entrata in una crisi profonda, dovuta principalmente alla mancata introduzione della televisione a colori in Italia da parte del governo, le cui trasmissioni negli altri paesi europei erano state avviate sul finire degli anni sessanta, una situazione che rese le aziende operanti nel settore - che ancora assemblavano apparecchi in bianco e nero - tecnologicamente arretrate rispetto ai concorrenti stranieri. Ci\u00f2 malgrado, nel 1974 la Zanussi produsse e commercializz\u00f2 con il marchio S\u00e8leco la prima console per videogiochi di produzione italiana, la Ping-o-tronic.\nNel 1975, Mazza attu\u00f2 la ristrutturazione del Gruppo che port\u00f2 alla nascita di cinque divisioni, tra cui quella elettronica. La medesima divisione, quattro anni pi\u00f9 tardi, nel 1979, venne scorporata e costituita in azienda autonoma come Zanussi Elettronica S.p.A., in cui rientrarono tutte le attivit\u00e0 di produzione elettronica e con i marchi Rex, Naonis, S\u00e8leco e Stern. Nella Zanussi Elettronica confluirono aziende che erano passate sotto il controllo del Gruppo di Pordenone, come la Ducati Elettronica di Bologna e la Procond di Longarone (1977), operanti nel settore della componentistica, e l'Inelco di Tavernerio, in provincia di Como (1978), attiva nell'elettronica professionale.\nLa crisi del Gruppo Zanussi e la creazione di S\u00e8leco S.p.A. assieme a REL e Indesit (1983-1990).\nZanussi Elettronica risent\u00ec, oltre che della crisi generale dell'industria elettronica in Italia, anche del \"default\" finanziario che nel 1982 colp\u00ec la societ\u00e0 capogruppo, a causa di un deficit di 130 miliardi, tant'\u00e8 vero che due anni pi\u00f9 tardi, nel 1984, il Gruppo friulano venne ceduto alla multinazionale svedese Electrolux. Per rilanciarsi, Zanussi Elettronica dovette ricorrere all'intervento pubblico, che a quell'epoca interess\u00f2 l'industria elettronica italiana e che avveniva attraverso la REL, finanziaria pubblica istituita nel 1982 dal Ministero dell'Industria, con il compito di risanare le aziende del settore in crisi.\nIl 6 dicembre 1983, fu costituita a Pordenone la \"S\u00e8leco S.p.A.\", con un capitale sociale di 56 miliardi di lire, suddiviso tra REL, Zanussi Elettronica e Indesit, rispettivamente con il 49, il 45,26 e il 5,74% delle partecipazioni. Grazie a una successiva delibera da parte del CIPI, pubblicata il 24 dicembre sulla Gazzetta Ufficiale, REL fu autorizzata a erogare alla nuova societ\u00e0 finanziamenti agevolati per 102 miliardi di lire. Nella S\u00e8leco confluirono le attivit\u00e0 industriali della Zanussi Elettronica con i marchi S\u00e8leco, Rex, Naonis e Stern, e alcuni impianti di produzione della Indesit da tempo inutilizzati. Se a quel punto S\u00e8leco divenne formalmente un'azienda autonoma di elettronica, specializzata prevalentemente nella produzione di televisori a colori, essa stessa di fatto non era svincolata dalla vecchia propriet\u00e0, che rimaneva comunque come socio di minoranza. Tra tutte le aziende italiane di elettronica in crisi interessate dall'intervento della REL, S\u00e8leco fu l'unica in cui la finanziaria pubblica era socio di maggioranza. Inoltre, se si considera che il terzo socio, Indesit, nel 1985 and\u00f2 in amministrazione controllata, il controllo pubblico sulla S\u00e8leco arrivava al 55% del suo capitale. \nNei primi cinque anni di attivit\u00e0 vennero effettuati enormi investimenti soprattutto negli impianti produttivi, che dovevano servire a creare il polo italiano del televisore a colori in grado di produrre circa un milione di pezzi all'anno. L'azienda si impose come primo produttore nazionale di televisori e nel 1986 raggiungeva una quota di mercato in Italia del 13%. Electrolux, che aveva assunto il pieno controllo di Zanussi, in qualit\u00e0 di socio privato di S\u00e8leco nel 1987 aveva minacciato il suo disimpegno dall'azienda qualora lo Stato non avesse deciso di destinare alla medesima tutti i fondi erogati per l'industria elettronica. Inoltre, la stessa multinazionale svedese fece pervenire una richiesta al Ministero dell'Industria, dicastero allora guidato dal repubblicano Adolfo Battaglia, di altri 100 miliardi di lire di finanziamento pubblico per rilevare tre aziende in difficolt\u00e0 partecipate da REL e costituirci assieme il polo elettronico nazionale nel settore: Brionvega, Imperial e la Nuova Autovox, pi\u00f9 relativi marchi. S\u00e8leco, al contrario di altre aziende interessate dall'intervento pubblico registrava valori di bilancio positivi, seppur non particolarmente elevati, incluso un buon andamento di mercato e un fatturato che annualmente si aggirava sui 300 miliardi di lire, grazie pure allo sviluppo tecnologico che si presentava all'avanguardia, poich\u00e9 assieme alla tedesca Standard Elektrik Lorenz era l'unica in Europa a progettare televisori con tecnologia digitale. \nNel 1988, l'azienda friulana sigl\u00f2 un accordo con il colosso tedesco Siemens per la fornitura di componenti in tecnica digitale. Nello stesso periodo, vi furono contrasti tra Zanussi-Electrolux e il Ministero dell'Industria. Le due parti non riuscivano a raggiungere un'intesa, poich\u00e9 la multinazionale svedese non era intenzionata a rispettare la condizione posta al momento in cui il CIPI deliber\u00f2 la costituzione della S\u00e8leco, che la impegnava a rilevare la totalit\u00e0 dell'azienda entro il quinto anno di attivit\u00e0. Il Gruppo svedese, che manifestava da tempo la propria intenzione di disimpegnarsi dall'elettronica di consumo qualora non fosse stato aiutato a creare il polo nazionale, mise in vendita le proprie quote possedute in S\u00e8leco attraverso Zanussi, che per la prima volta dall'avvio delle sue attivit\u00e0 registrava ingenti perdite di bilancio. \nNel 1990, S\u00e8leco partecip\u00f2 al Consorzio Italiano Terminali ad Alta Definizione (CITAD), costituito a quell'anno per la ricerca e lo sviluppo della tecnologia televisiva dell'alta definizione, assieme alla RAI, Philips Italia, Selenia IEA, Italtel e SGS Thomson e Videocolor. Vi fu pure un massiccio impegno aziendale nell'ambito dei decoder per la \"pay tv\", divenendo fornitore per la nascente Telepi\u00f9.\nL'era Rossignolo: la crisi del 1994 e il fallimento (1991-1997).\nLa situazione di stallo e di incertezza sul futuro di Selec\u00f2, che contava all'alba degli anni novanta 1.700 addetti, si protraeva fino al 1991, quando le quote di maggioranza dell'azienda, il 59,3%, furono rilevate dalla SOFIN S.p.A., societ\u00e0 finanziaria facente capo a Gian Mario Rossignolo, presidente della Zanussi, e allo svedese Hans Werth\u00e9n, CEO di Electrolux, e che aveva come altri soci la Crediop, la britannica Hambros Bank e la francese Cr\u00e9dit national. REL, rimaneva come socio di minoranza, che assieme alla SPI del Gruppo IRI rimaneva proprietaria del 37% di S\u00e8leco, mentre il restante 3,7% veniva acquisito dalla Friulia, finanziaria della Regione Friuli-Venezia Giulia. A seguito di questa operazione, venne sottoscritto l'aumento di capitale per 34 miliardi di lire. \nI conti della societ\u00e0 e la sua capacit\u00e0 produttiva ( televisori e videoregistratori l'anno) migliorarono, e nel 1992 si espanse rilevando la maggioranza della spagnola Elbe di Barcellona e della Brionvega di Milano. Nel 1993, si verificarono i primi contrasti con il socio REL (peraltro in liquidazione), e il presidente Rossignolo e il vicepresidente Werth\u00e9n si dimisero dalle rispettive cariche ricoperte nell'azienda pordenonese rimanendovi solo come azionisti, con il primo che fu sostituito dall'amministratore delegato Riccardo Viziale. All'origine dei contrasti tra il socio di maggioranza SOFIN e la REL, la richiesta fatta al socio pubblico da parte di Rossignolo a partecipare alla ricapitalizzazione di S\u00e8leco attraverso la conversione in azioni del credito di 82 miliardi di lire vantato dalla REL nei confronti dell'azienda, ma dalla medesima respinta nonostante tale soluzione non avrebbe comportato alcun ulteriore ricorso a fondi pubblici. L'azienda friulana, che l'anno precedente aveva realizzato un fatturato di 450 miliardi di lire, cominci\u00f2 nuovamente a registrare notevoli perdite, dovute principalmente alla saturazione del mercato mondiale dei televisori e agli onerosi investimenti effettuati per acquisire i marchi Elbe e Brionvega. \nNel 1994, degli investitori maltesi fecero ingresso nell'azionariato di S\u00e8leco, ma l'azienda incapp\u00f2 in una nuova crisi e perci\u00f2 per ridurre i costi e recuperare il deficit che si stava accumulando, l'anno precedente era stato chiuso lo stabilimento spagnolo. Tuttavia, la stessa S\u00e8leco rischiava di chiudere e ci\u00f2 comport\u00f2 nel febbraio 1994 la mobilitazione dei 1.500 lavoratori dell'azienda e dei circa 2.500 che operavano nell'indotto, nonch\u00e9 dei cittadini di Pordenone e delle istituzioni italiane e maltesi. Sulla vicenda S\u00e8leco intervenne anche l'allora capo del governo italiano Carlo Azeglio Ciampi, che sollecit\u00f2 sia REL che SOFIN che gli altri azionisti a ricapitalizzare l'azienda, al fine di scongiurare la liquidazione voluta da REL e il commissariamento. Tra febbraio e marzo, grazie all'approvazione da parte del governo e dei sindacati del piano di rilancio elaborato da Rossignolo, a seguito di un'assemblea straordinaria dei soci fu deliberato un aumento di capitale per 45 miliardi, completato ad agosto. La ricapitalizzazione modific\u00f2 l'assetto azionario di S\u00e8leco, dove SOFIN rimaneva azionista di riferimento con il 42,64% delle sue quote, seguita dalla Friulia con il 28,89%, dalle banche creditrici con il 23,33%, e dai propri dipendenti con il 5,14% che hanno contribuito con una parte del proprio TFR. \nNel 1996, venne scorporata la divisione dedicata alla produzione di decoder e videoproiettori e creata la S\u00e8leco Multimedia S.r.l., in cui poco tempo dopo, fecero ingresso la Italtel e Friulia, che acquisirono il 33% delle quote ciascuno e la nuova azienda fu rinominata S\u00e8leco Italtel Multimedia S.p.A. (SIM). Nello stesso anno, la composizione del capitale sociale di S\u00e8leco sub\u00ec una nuova modifica ed era cos\u00ec costituita: l'87,91% alla SOREC (Rossignolo), il 5,22% alla SOFIN, il 3,49% alla Friulia, il 2,82% alle banche creditrici e lo 0,56% ai dipendenti.\nNel gennaio 1997, l'azienda, il cui personale era stato ridotto da un anno a circa 700 unit\u00e0, interruppe per una settimana le attivit\u00e0 nella fabbrica di Vallenoncello (le altre erano state dismesse), per mancanza di liquidit\u00e0 dovuta alla chiusura dei crediti da parte delle banche, e per la mancata fornitura dei componenti per assemblare i televisori. Nel periodo 1993-95 le perdite accumulate da S\u00e8leco furono di oltre 180 miliardi, una situazione finanziaria disastrosa che impediva qualsiasi nuovo tentativo di rilancio, e il periodo di inattivit\u00e0 andava prolungandosi con la messa in cassa integrazione dei dipendenti. L'assemblea dei soci riunitasi alla fine di febbraio decise di chiedere al Tribunale di Pordenone di avviare la procedura di concordato preventivo: la situazione finanziaria era ormai divenuta insostenibile, e poich\u00e9 i giudici del tribunale fallimentare del capoluogo friulano ritennero insussistente le motivazioni per la richiesta di concordato presentata dalla societ\u00e0 e negarono l'ammissione all'amministrazione straordinaria, il 17 aprile 1997 i medesimi dichiararono il fallimento di S\u00e8leco. \nIl marchio S\u00e8leco da Formenti a BTV (1998-presente).\nIl 20 dicembre 1997, il Gruppo Formenti, azienda lombarda di Lissone con una solida tradizione industriale nel settore dell'elettronica civile domestica e professionale, acquist\u00f2 all'asta fallimentare lo stabilimento di Vallenoncello, i marchi (S\u00e8leco, Brionvega, Stern e Tandberg) e la quota di partecipazione nella SIM (che in seguito diverr\u00e0 SIM2 Multimedia) dell'azienda fallita, aggiudicati per un valore di 26,5 miliardi di lire. Il ramo di attivit\u00e0 rilevato all'asta fallimentare conflu\u00ec nella Formenti-S\u00e8leco S.p.A., la cui produzione prese avvio nell'aprile 1998 con l'impiego iniziale di una cinquantina di addetti presi in carico dalla nuova azienda controllata dalla famiglia Formenti, che in seguito diverranno 250. Oltre ai marchi rilevati all'asta, la produzione di Formenti-S\u00e8leco comprendeva anche Imperial, il cui marchio era stato rilevato dal Gruppo brianzolo dopo il fallimento dell'omonima azienda milanese, e Phonola, acquisito nel 2001. Dopo un iniziale periodo caratterizzato da incrementi di vendite e fatturato, per il Gruppo ebbe inizio una fase discendente e di crisi, che portava alla sua autoliquidazione nel 2004, e poco dopo alla gestione commissariale. \nNell'agosto 2006, l'attivit\u00e0 di produzione dei televisori di Formenti-S\u00e9leco con i marchi e gli stampi, veniva rilevata dalla Smart TV S.r.l. di Udine dei fratelli Marco e Carlo Asquini, che prendeva in carico 75 dipendenti dello stabilimento di Vallenoncello. Due mesi pi\u00f9 tardi, a ottobre, gli Asquini creavano una \"startup\" denominata Seleco S.p.A., divenuta Super//Fluo S.p.A. nel 2007, che acquisiva il pieno controllo dello stabilimento di Vallenoncello e avviava la produzione dei televisori CRT ed LCD con i marchi S\u00e8leco, Brionvega e Imperial, con l'impiego iniziale di 20 addetti. Il tentativo di rilancio del marchio S\u00e8leco intrapreso da Super//Fluo si concentrava prevalentemente nello sviluppo di prodotti dal \"design\" ricercato, tra i quali vale la pena menzionare il \"TV Primo\", oltre al modello di radio da tavolo \"Aradio\". L'iniziativa, giunta a impiegare nell'organico fino a 97 dipendenti, andava a naufragarsi nel giro di pochi anni e nel 2009 la societ\u00e0 veniva messa in liquidazione dalla propriet\u00e0, alla quale poi hanno fatto seguito il concordato e il fallimento.\nNell'aprile 2010, il marchio S\u00e8leco, che dopo il fallimento della societ\u00e0 dei fratelli Asquini tornava alla gestione commisariale di Formenti-S\u00e8leco, veniva messo all'asta giudiziaria assieme agli altri, finendo assegnato alla Selek Technology dell'imprenditore Kelen Calligaro. \nNel dicembre 2016, la societ\u00e0 Twenty S.p.A. di Como, formata da una serie di investitori e presieduta dall'imprenditore romano Maurizio Pannella, che aveva da poco rilevato la propriet\u00e0 del marchio Magnadyne, accanto, in quel periodo, all'esclusiva commerciale per il mercato italiano dei prodotti a marchio SABA e Nordmende, acquistava il marchio S\u00e8leco, con l'obiettivo di rilanciarlo attraverso la commercializzazione di una gamma di televisori LED, da assemblare originariamente nella propria sede magazzino comasca. La societ\u00e0 nel maggio 2017 diviene S\u00e8leco S.p.A., la cui sede legale viene fissata a Milano, e successivamente spostata a Trieste, dove sarebbe dovuta partire anche l'attivit\u00e0 produttiva, dopo aver vagliato tra le ipotesi anche una ripresa delle attivit\u00e0 nel sito dismesso di Valloncello. Il progetto di rilancio industriale del marchio S\u00e8leco elaborato da Pannella si riveler\u00e0 per\u00f2 un bluff, poich\u00e9 al di la della commercializzazione di una linea di televisori e prodotti elettronici importati dall'estero, nessun piano industriale si realizzer\u00e0 in definitiva in Italia. L'azienda registra ingenti perdite di bilancio, dovute al crollo dei ricavi nonch\u00e9 alle elevate spese nelle sponsorizzazioni sportive, e nel novembre 2018 chiede e ottiene dai tribunali di Trieste e di Milano l'ammissione al concordato preventivo. Poco tempo dopo, il Tribunale di Milano dopo un'analisi della situazione finanziaria dell'azienda, fa saltare il concordato e il 9 maggio 2019 dichiara il fallimento di S\u00e8leco S.p.A.. \nNel 2021, il marchio S\u00e8leco \u00e8 tornato sul mercato italiano attraverso la societ\u00e0 BTV S.r.l. di Roma, che ne ha acquisito la propriet\u00e0 e commercializza Smart TV prodotti in Turchia.\nInformazioni e dati.\nS\u00e8leco S.p.A., azienda con sede legale a Pordenone, operava nel settore dell'elettronica di consumo, con la produzione di televisori, videoregistratori, decoder satellitari, videocamere e videoproiettori.\nNel periodo di massima espansione, il 1993, l'azienda friulana operava in quattro stabilimenti in Italia localizzati a Pordenone-Vallenoncello, Milano, Campoformido, in provincia di Udine, e Airasca, in provincia di Torino, e due all'estero, a Malta e Barcellona. La produzione dei televisori a colori si svolgeva nelle fabbriche di Vallenoncello (come pure quelle dei decoder e dei videoproiettori), Malta e Barcellona, quella dei videoregistratori e delle videocamere a Campoformido su licenza della giapponese JVC, mentre nelle fabbriche di Milano e Airasca si svolgeva la produzione a marchio Brionvega. Con i suoi circa di 1 milione di pezzi prodotti all'anno, S\u00e8leco era la prima azienda italiana del settore e la quarta in Europa. Oltre che con il marchio Selec\u00f2, l'azienda oper\u00f2 anche con i marchi Brionvega, Rex e Stern destinati al segmento di mercato di fascia alta, e Tandberg per la fascia bassa, e in Spagna e Portogallo con il marchio Elbe che contava quote di mercato del 17 e del 6%. Principali paesi di esportazione erano la Francia, la Germania, i Paesi Bassi e la Svezia, dove operava soprattutto con il marchio S\u00e8leco ma anche con marchi della grande distribuzione organizzata.\nNel 1995, S\u00e8leco realizzava un fatturato di 266,4 miliardi di lire,e una perdita d'esercizio di appena 3 milioni, e impiegava 1.107 persone.\nSponsorizzazioni.\nDagli anni ottanta in poi S\u00e8leco \u00e8 stata particolarmente attiva nell'ambito delle sponsorizzazioni in campo sportivo. Il marchio \u00e8 stato infatti main sponsor della squadra di pallacanestro del Napoli Basket, nonch\u00e9 della squadra di calcio della Lazio. Successivamente fu sponsor ufficiale del Palermo per la Serie B 1991-1992.\nIl 30 aprile 2017, in occasione del Derby di Roma valido per la Serie A 2016-2017, il marchio S\u00e8leco riappare sulle maglie laziali; due giorni dopo viene ufficializzato il ritorno di S\u00e8leco quale main sponsor stabile della Lazio per il biennio 2017-2018, con opzione di prolungamento per le stagioni successive.\nNel maggio 2017 S\u00e8leco si reimpegna anche nella pallacanestro affiancando il Cuore Napoli Basket; nel luglio seguente diviene poi title sponsor della Nuoto Catania. Nel mese di agosto viene invece chiuso l'accordo di sponsorizzazione con la squadra di calcio del Pontedera.\n\"S\u00e8leco Easy Life\" diventa invece co-sponsor di maglia del Pordenone, apparendo poi anche sul retro delle gi\u00e0 citate casacche laziali; al plotone di squadre sponsorizzate si aggiunge poi anche la Salernitana, mediante il marchio \"S\u00e8leco Home\".\nIl 29 giugno 2018 S\u00e8leco diventa per la prima volta titolare di un club sportivo: in tale data rileva infatti dall'imprenditore Alberto Burzoni la propriet\u00e0 del , seconda squadra di calcio della citt\u00e0 emiliana, militante in Serie C.\nNel settembre dello stesso anno \"S\u00e8leco Unet\" diventa uno degli sponsor della squadra di pallavolo femminile dell'UYBA Volley."}
{"id": "272489", "revid": "1522738", "url": "https://it.wikipedia.org/wiki?curid=272489", "title": "Re del Nepal", "text": "I Re del Nepal (in nepalese \"Mah\u0101r\u0101jdhir\u0101ja)\" dal 1768 (data di unificazione del paese) al 2008 (proclamazione della Repubblica del Nepal) sono stati i seguenti.\nCronologia.\nIl monarca era conosciuto in patria come \"R\u0101ja\" (re), e la consorte come \"R\u0101n\u012b\" (regina). Il titolo ufficiale dei Sovrani del Nepal era \"\u015ar\u012b Pa\u00f1ca Mah\u0101r\u0101jadhir\u0101ja\" (\u00abCinque volte grande Re dei Re\u00bb).\nIl primo re del Nepal moderno fu Prithvi Narayan Shah, che partendo dal regno di Gorkha riusc\u00ec a sottomettere i sovrani locali e a riunire il paese sotto la sua bandiera. La data dell'unificazione \u00e8 considerata la presa della capitale Kathmandu durante la festa dell\u2019\"Indra Jatra\" nel settembre 1768.\nGli ex sovrani nepalesi risultavano gli unici al mondo a professare ufficialmente l'induismo, fino al momento in cui il Nepal \u00e8 divenuto uno Stato laico (18 maggio 2006). Attualmente, pur non esistendo pi\u00f9 tale carica, la figura dell'ex sovrano \u00e8 ancora vista dai gruppi pi\u00f9 tradizionalisti come una manifestazione del dio Vi\u1e63h\u1e47u.\nIl 28 dicembre 2007 il parlamento nepalese ha approvato la transizione alla Repubblica, che \u00e8 avvenuta definitivamente il 28 maggio 2008. In base all'emendamento alla Costituzione provvisoria del Nepal del 28 dicembre 2007, il Nepal \u00e8 stato dichiarato una Repubblica federale dall'assemblea Costituente in data 28 maggio 2008. "}
{"id": "272491", "revid": "1048993", "url": "https://it.wikipedia.org/wiki?curid=272491", "title": "Napoli Film Festival", "text": "Il Napoli Film Festival \u00e8 una rassegna cinematografica che si svolge a Napoli.\nDescrizione.\nFondata col nome Modfest - 360\u00b0 di Cinema dell'Unione Italiana Circoli del Cinema (U.I.C.C.), fu ideata da Mario Violini, e si svolge ogni anno a Napoli, presso il Castel Sant'Elmo, generalmente in giugno.\nLa rassegna fa parte del circuito europeo dei festival indipendenti di maggior spessore, rilanciando il suo \"doppio binario\" cinematografico: presentare al pubblico opere inedite in Italia di registi del Mediterraneo e di autori napoletani, senza dimenticare il fascino del grande cinema di Hollywood.\nTra gli ospiti delle ultime edizioni, organizzate da Pappi Corsicato, vi sono Ferzan \u00d6zpetek, Margherita Buy, Rosaria De Cicco, Michele Placido, Paola Cortellesi, Cinzia Mirabella i fratelli Joel ed Ethan Coen e Frances McDormand. Le scenografie, dalla quinta edizione (2003) in poi, sono state firmate e realizzate da Francesco Davide e Renato Delehaye.\nDal 2012 l'organizzazione del festival si sposta dal Castel Sant'Elmo ad altre strutture della citt\u00e0 di Napoli, come il cinema Metropolitan, il cinema Vittoria, l'istituto di Lingua Francese e l'Accademia di belle arti di Napoli.\nA partire dalla XV edizione (2013) il Napoli Film Festival introduce la sezione competitiva \"SchermoNapoliWeb\" dedicata alle web serie realizzate in Campania o da autori Campani. Le prime due edizioni del concorso sono vinte da Ferdinando Carcavallo, la prima volta per la Serie \"Travel Companions\", la seconda (2014) per \"Fratelli Katano\"."}
{"id": "272492", "revid": "123503996", "url": "https://it.wikipedia.org/wiki?curid=272492", "title": "Ulpiano", "text": "Biografia.\nPrimi anni.\nNato a Tiro, nell'allora provincia romana della Siria, attorno al 170, Ulpiano fu fra gli esponenti pi\u00f9 importanti della giurisprudenza romana del suo tempo: formul\u00f2 e sistem\u00f2 molte norme del diritto amministrativo, diritto civile romano dell'epoca, che rimangono tutt'oggi a fondamento del diritto moderno e materia di studio nelle facolt\u00e0 di giurisprudenza.\nTeorizz\u00f2 la distinzione tra Ius naturale, Ius gentium, e Ius civile.\nCarriera politica.\nTra il 203 e il 211 fu assessore assieme a Giulio Paolo durante la prefettura di Emilio Papiniano. Fu mentore dell'imperatore Alessandro Severo, con il quale intrattenne una relazione stretta. Capo del consiglio di reggenza dell'imperatore Severo, Ulpiano rimedi\u00f2 alle nefandezze giuridiche e finanziarie imposte dal precedente imperatore Eliogabalo, dando di nuovo autorit\u00e0 al Senato. Il Senato, grato, ricambi\u00f2 la sua difesa conferendogli dapprima la prefettura dell'annona e poi la prefettura del pretorio. Ulpiano instaur\u00f2 fra i pretoriani un clima di rigidit\u00e0 e di austerit\u00e0, cosa che caus\u00f2 malcontento, sfociato infine nella congiura di palazzo guidata da Marco Aurelio Epagato, ex liberto di Caracalla, e quindi nella sua uccisione.\nImportanza giuridica post-mortem.\nUlpiano \u00e8 uno dei cinque giuristi che hanno avuto pi\u00f9 considerazione nel periodo imperiale. Inoltre, le sue opere furono ampiamente impiegate nella redazione del Digesto di Giustiniano."}
{"id": "272493", "revid": "122235280", "url": "https://it.wikipedia.org/wiki?curid=272493", "title": "Turntablism", "text": "Turntablism \u00e8 l'arte di manipolare i suoni e creare musica mediante il giradischi ed il mixer da DJ.\nLe origini.\nIl termine fu creato da DJ Babu dei Beat Junkies nel 1995 e differenzia il dj, che pi\u00f9 semplicemente seleziona e mixa brani musicali, dal \"turntablist\" che invece \u00e8 colui che esercita una serie di manipolazioni su vinile, puntine e mixer per produrre suoni. \u00c8 una disciplina che deriva dalla cultura hip hop: Kool Herc fu il creatore dei cosiddetti break musicali che caratterizzarono il \"background\" musicale dell'hip hop anni settanta, mentre dobbiamo a Grand Wizard Theodore l'invenzione della celebre tecnica dello \"scratch\".\nIl turntablism si pu\u00f2 dividere in due sottodiscipline che sono lo \"scratch\" e il \"beat juggling\". Ognuna di queste \u00e8 composta da svariate tecniche pi\u00f9 o meno avanzate che si possono ammirare nei \"contest\" nazionali e internazionali come quelle organizzate dalla \"DMC\" o dall\"'ITF\" (ora divenuto \"IDA\")\nNella storia del \"turntablism\" si pu\u00f2 considerare una \"vecchia scuola\" e una \"nuova scuola\" dati i molti progressi nell'ambito tecnologico con l'invenzione di nuovi giradischi con forze di trazione superiori e mixer pi\u00f9 avanzati soprattutto per quanto riguarda la scorrevolezza dei \"fader\" e gli effetti.\nNell'ultimo decennio, grazie anche alla rinascita del vinile, il turntablism in Italia ha continuato la sua crescita portando in giro per il mondo la propria scuola, grazie a personaggi come Dj Mandrayq, Dj 2P, Dj Bront, Dj Gengis, Dj Craim ed a team come gli Scratch Busters e i Blatters."}
{"id": "272499", "revid": "842", "url": "https://it.wikipedia.org/wiki?curid=272499", "title": "Branch Prediction Unit", "text": ""}
{"id": "272500", "revid": "842", "url": "https://it.wikipedia.org/wiki?curid=272500", "title": "Branch prediction unit", "text": ""}
{"id": "272501", "revid": "154639", "url": "https://it.wikipedia.org/wiki?curid=272501", "title": "Letture e interpretazioni della Bibbia", "text": "L'interpretazione della Bibbia ha dato luogo a diverse scuole esegetiche, talvolta note a seconda delle regioni geografiche in cui sono sorte o delle lingue con cui venivano scritti i commenti.\nNell'ebraismo viene data grande importanza alla tradizione orale, riportata in testi e commenti in un processo continuo di approfondimento.\nNella storia del cristianesimo, a partire dagli evangelisti e soprattutto da Paolo di Tarso, sono presenti vari tipi di letture della Bibbia, come quello letterale, allegorico, tipologico o morale.\nInterpretazione patristica (II-VII secolo).\nAnche Agostino indica l'interpretazione letterale come criterio-guida: \"non allontanarsi per nulla dal senso letterale, a meno che non vi sia una qualche ragione che non permetta di tenerlo, o una necessit\u00e0 che imponga di lasciarlo\".\nInterpretazione alto-medievale (VIII-XI secolo).\nContinua il metodo interpretativo allegorico gi\u00e0 proprio dei padri, privo di spirito storico e critico.\nInterpretazione ortodossa in oriente (XI secolo ad oggi).\nNell'Ortodossia la Bibbia non viene sempre interpretata letteralmente. Nell'Ortodossia, i veri credenti accettano ci\u00f2 che \u00e8 scritto nella Bibbia, e non ne dubitano mai, ma l'atteggiamento attuale dell'Ortodossia orientale nei confronti della scienza varia, con i fedeli conservatori che si oppongono ad alcuni concetti dell'evoluzione alle origini e dello sviluppo della vita.\nL'Ortodossia considera la verit\u00e0 come rintracciabile nel \"Consenso dei Padri\", un percepito filo conduttore di accordo che unisce gli scritti patristici della prima Chiesa e degli apostoli. Coloro i quali si mostrarono in disaccordo con quello che venne ad essere considerato il consenso non vennero accettati come \"Padri\" autentici. Tutti i concetti teologici devono essere in accordo con tale consenso. Anche quelli considerati come \"Padri\" autentici possono avere qualche opinione teologica che non \u00e8 universalmente condivisa, ma ci\u00f2 non li rende eretici. Quindi un cristiano ortodosso non \u00e8 vincolato ad essere d'accordo con ogni opinione di ogni Padre, ma piuttosto con il consenso complessivo dei Padri, e anche qui solo su quelle questioni su cui la Chiesa \u00e8 dogmatica.\nI teologi dell'ortodossia orientale tendevano ad affidarsi ai filosofi greci pi\u00f9 di quanto si faceva in Occidente, spesso prendendo a prestito le categorie e il vocabolario del neoplatonismo per spiegare la dottrina cristiana, anche se non necessariamente accettando tutte le sue teorie. Alcuni filosofi neoplatonici non-cristiani presero in seguito a prestito parte del vocabolario dei teologi cristiani.\nInterpretazione in occidente: contro le eresie (XI-XX secolo).\nNel corso del primo millennio, la Chiesa cattolica non ha mai sentito la necessit\u00e0 di promulgare nessuna regola circa la lettura dei Vangeli in particolare e della Bibbia in generale: a tal proposito, infatti, l\"'Enchiridion Symbolorum\" (la raccolta dei documenti ufficiali della Chiesa cattolica, a cura di H. Denzinger) non riporta alcun intervento. Dato il diffuso analfabetismo tra il popolo (plebe, ma anche nobili) e l'elevato costo dei supporti f\u00e0tici (dapprima papiri, poi pergamene), la lettura e la meditazione personale avvenivano perlopi\u00f9 all'interno dei monasteri o delle biblioteche personali ad uso del clero.\nTendenzialmente, monaci e clero secolare erano incoraggiati a leggere le scritture secondo le loro necessit\u00e0 spirituali, come scrive Ireneo in \"Contro gli eretici\" (3,4).\nDall'inizio del secondo millennio cambia notevolmente il panorama teologico-sociale. Soprattutto nel sud della Francia e nel nord Italia compaiono le eresie di tipo gnostico, che sulla base di interpretazioni spiritualiste del messaggio dei Vangeli, in particolare Giovanni, arrivavano a negare la bont\u00e0 della materia in genere e delle sue manifestazioni concrete: matrimonio e procreazione, stato e potere temporale, sacramenti e Chiesa, erano tutti visti come frutti malvagi della corruzione del peccato originale. Il perfetto credente, in tale ottica, era l'asceta estraniato dal mondo e contrario alla corporeit\u00e0, legato spesso a movimenti sociali che potevano sfociare in rivolte sociali contro principi o 'vescovi grassi', come efficacemente sintetizza Umberto Eco ne \"Il nome della rosa\".\nLa Chiesa pertanto, dietro pressante richiesta delle autorit\u00e0 politiche (Roberto II re di Francia, Guglielmo conte di Poitiers e duca di Aquitania, l'imperatore Enrico III), inizia a contrastare la lettura personale della Bibbia in lingua volgare per evitare gli eccessi gnostici:\nDa notare come:\nLa Chiesa infatti, in seguito, non si \u00e8 opposta a priori alla diffusione di traduzioni bibliche in lingue moderne, ma solo a quelle che, a suo giudizio, veicolavano giudizi eretici. Queste le principali traduzioni volgari la cui lettura era permessa ai cattolici:\nDopo il sinodo di Tolosa, il divieto relativo alla traduzione, possesso e uso di versioni volgari non autorizzate venne ribadito molte volte da singole Chiese locali allorquando si avvertiva il pericolo della diffusione di idee giudicate eretiche. In varie parti d'Europa si verificarono dunque roghi di copie non autorizzate e sanzioni di natura spirituale ai lettori di tali versioni (non sono infatti documentati processi e pene civili ai semplici lettori). Riguardo agli autori di traduzioni non autorizzate sono attestate solo due condanne capitali, entrambe in Inghilterra, relative a John Wycliffe e William Tyndale. Va sottolineato tuttavia che, per Wycliffe, la condanna a morte per eresia fu postuma (nel 1415 venne riesumato il corpo, sepolto alla morte nel 1384, e ne vennero bruciati i resti), e per Tyndale la condanna fu sancita non da un tribunale cattolico ma, nel 1536, da un tribunale inglese, dunque anglicano. Non \u00e8 pertanto corretto sostenere che la Chiesa cattolica avrebbe ucciso chi traduceva la Bibbia.\nDurante il XVI secolo compare nel Nord Europa la Riforma protestante, che ha spaccato il mondo cristiano fino ad oggi. Come \u00e8 noto, per Lutero la Bibbia poteva essere letta e interpretata da qualunque cristiano, arrivando alle conclusioni che pi\u00f9 reputava opportune (tale 'libert\u00e0' ermeneutica ha portato di fatto alla frammentazione della stessa Chiesa riformata). Fu in seguito a tale crisi che si ebbe un pronunciamento ufficiale della Chiesa cattolica con valenza dogmatica, dunque universale ed eterna. In particolare il problema fu affrontato al Concilio di Trento che cos\u00ec deliber\u00f2:\nDa notare come:\nIl divieto dell'uso di versioni non autorizzate della Bibbia viene formalmente sancito nel 1559, quando papa Paolo IV istitu\u00ec l'Indice dei libri proibiti nel quale erano vietate, fra gli altri testi, 45 versioni della Bibbia e del Nuovo Testamento in lingua volgare di autori non cattolici o anonimi, in prevalenza pubblicate nel mondo germanico, ma anche la traduzione in italiano del veneziano Francesco Brucioli. La lettura di questi testi in volgare non autorizzati era permessa solo su licenza del Sant'Uffizio, e non poteva essere concessa alle donne e a chi non conoscesse il latino. Questa discriminazione ebbe termine cinque anni dopo, il 24 marzo 1564, con il papa successivo, Pio IV, che pur mantenendo l'impianto dell'indice ne allent\u00f2 lo spirito e le norme applicative.\nLe versioni in volgare, per essere autorizzate, dovevano sottostare a due regole:\nNel 1631, Urbano VII ingiunse a tutti i possessori di copie della Bibbia non autorizzate di consegnarle alle autorit\u00e0 per bruciarle, pena la denuncia all'Inquisizione. Fu solo nel 1758 che furono riviste alcune proibizioni e, in particolare, fu eliminato il divieto di lettura della Bibbia nelle lingue nazionali.\nConsiderando come la Chiesa cattolica non viet\u00f2 mai l'uso della Bibbia, anche se ne limit\u00f2 la consultazione alle sole versioni autorizzate, non dovrebbe essere visto come in contrasto con le promulgazioni precedenti l'affermazione del Concilio Vaticano II nel 1965:\nSecondo altri invece questa affermazione \u00e8 vista come una conversione piuttosto controversa.\nInterpretazione in Occidente: la scolastica (XI-XV secolo).\nL'epistemologia scolastica era di tipo deduttivo: da alcuni principi universali, di origine razionale o teologica, si procedeva deduttivamente, cio\u00e8 dall'universale al particolare. La Bibbia, di fatto, era 'inutile', se non nel ruolo di miniera di pezze di appoggio con le quali confermare le affermazioni teologiche gi\u00e0 dimostrate razionalmente.\nPer S. Tommaso d'Aquino, il contenuto del senso letterale deposto da Dio nella Scrittura non richiede soltanto il ricorso alla grammatica e alla riflessione razionale, ma esige anche che l'interprete si ponga all'interno della Tradizione cristiana, e nella luce della Rivelazione totale: le sole in grado di distinguere il rapporto dei testi biblici con Ges\u00f9 Cristo.\nInterpretazione moderna cattolica (XV-XVIII secolo).\nIl XV secolo e la prima parte del XVI secolo sono dominati, nella Chiesa latina, da un generale ritorno alle fonti e allo studio filologico dei testi sacri, favorito anche dai contatti con intellettuali greci in fuga da Costantinopoli. Fra questi spicca la figura di umanista del cardinale Basilio Bessarione (1402-1472), che doner\u00e0 la sua ricca biblioteca in lingua greca all'universit\u00e0 di Padova.\nImportante per lo sviluppo della critica filologica, \u00e8 Lorenzo Valla (1405 o 1407 - 1457), segretario apostolico presso la curia romana, che sostiene il ritorno alla fonte greca per risolvere le difficolt\u00e0 di interpretazione della Vulgata.\nIl pi\u00f9 influente umanista dell'epoca \u00e8 probabilmente Erasmo da Rotterdam (1469-1536), che nel 1516 pubblica il \"Novum Instrumentum\", una traduzione latina con annotazioni del Nuovo Testamento greco, dedicata a papa Leone X.\nIn Spagna gli studi biblici hanno rilievo presso l'universit\u00e0 di Alcal\u00e1, fondata nel 1501, con cattedre in ebraico, greco e latino, che pubblicher\u00e0 un'edizione poliglotta della Bibbia detta Complutense (dal nome latino di Alcal\u00e1 de Henares). Tale versione presenta al centro il testo della Vulgata, ai lati il testo masoretico e la Settanta e in calce il Targum del Pentateuco con traduzione latina.\nNel XVI e XVII secolo si ebbero varie edizioni cattoliche della Bibbia nelle lingue europee e anche in lingue non europee, legate alle missioni, ad opera soprattutto di gesuiti, francescani e domenicani, come la versione inglese del Douay-Rheims (1610 (il Nuovo Testamento dal 1582); quella in tedesco di Dietenberger, dal 1530 e con le successive revisioni; in olandese dal 1545 Nicholas van Wingh, Peter de Cort e Godevaert Stryode (anche se esisteva gi\u00e0 un'edizione cattolica precedente la riforma). In Italia la versione cattolica completa in \"toscano\" \u00e8 del XVIII secolo, dovuta all'arcivescovo di Firenze Antonio Martini (1780).\nInterpretazione contemporanea cattolica (XVIII secolo ad oggi).\nNel XIX e XX secolo si ebbe un forte sviluppo degli studi biblici all'interno della Chiesa cattolica. Nel 1890 il domenicano Marie-Joseph Lagrange fond\u00f2 l'\u00c9cole biblique et arch\u00e9ologique fran\u00e7aise di Gerusalemme e nel 1909 fu costituito il Pontificio Istituto Biblico di Roma. Rimane tuttavia per i fedeli il divieto di lettura per le edizioni protestanti. Secondo il Catechismo Maggiore di san Pio X, scritto durante la crisi modernista (1905), la Chiesa proibisce la Bibbie protestanti \"perch\u00e9 o sono alterate e contengono errori, oppure, mancando della sua approvazione e delle note dichiarative dei sensi oscuri, possono nuocere alla Fede\" e, qualora gli venisse offerta una di queste bibbie, il cristiano avrebbe dovuto respingerla con orrore, gettarla alle fiamme o consegnarla al proprio parroco.\nTali studi, che trovavano la loro ispirazione nel lavoro svolto all'interno del mondo protestante, sono caratterizzati dallo sviluppo del metodo storico-critico, con il sussidio della filologia, della storia e dell'archeologia.\nTale metodo ha evidenziato la natura umana della Bibbia, che va collocata all'interno dei vari contesti storici, sociali, culturali nei quali operavano gli scrittori biblici. Fondamentale appare dunque la contestualizzazione del messaggio contenuto nei vari libri biblici, che sono Parola di Dio, ma pur sempre espressa con parole di uomini.\nNon \u00e8 dunque fonte di scandalo per i cattolici accorti la constatazione dell'esistenza di contraddizioni o anche falsit\u00e0 nella Bibbia, che alcuni si sono presi la briga di elencare puntigliosamente. Infatti secondo il documento \"Dei Verbum\" (1965) del Concilio Vaticano II la Bibbia \u00e8 stata scritta \"nostra salutis causa\", per la nostra salvezza: non \u00e8 un trattato di storia, scienza o geografia ma, al pi\u00f9, un 'prontuario' per conoscere il progetto di Dio sulla storia e sull'uomo, che ha come fine la salvezza della persona. Questa sola \u00e8 la verit\u00e0 che la Bibbia intende trasmettere e che va in essa cercata.\nNell'enciclica \"Providentissimus Deus\" (1893), vengono esposti i criteri di fondo della interpretazione biblica: \"1) La Bibbia va interpretata con la luce e la Grazia dello stesso Spirito Santo che l'ha ispirata; 2) in conformit\u00e0 al senso che la Santa Madre Chiesa tenne e ritiene; 3) non contro l'unanime consenso dei Padri; 4) tenendo conto dell'analogia della fede. Bisogna che il maestro di esegesi eccella pure in questo merito, in modo che possegga egregiamente la teologia e sia versato nei commentari dei Santi Padri, dei Dottori e degli interpreti insigni\" (nn. 9-12)\nInterpretazione protestante (XVI secolo ad oggi).\nPrevale il criterio della libera interpretazione: non \u00e8 necessario il ruolo di una Chiesa interprete delle verit\u00e0 rivelate. Ogni credente, con la Bibbia in mano, pu\u00f2 evincerne le verit\u00e0 di fede fondamentali senza alcuna mediazione, lasciando che la Bibbia sia interprete di s\u00e9 stessa (cio\u00e8 un brano della Bibbia viene spiegato da un altro). C'\u00e8 evidentemente il pericolo che tale sistema sia 'anarchico' e che porti alla frammentazione delle Chiese. Di fatto, il Protestantesimo tradizionale, fedele al proprio retaggio storico, \u00e8 concorde sui fondamenti della fede; una certa frammentazione, invece, si \u00e8 verificata nelle chiese evangelicali. L'erudizione biblica (anche se non normativa) ha portato oggi, inoltre, a una larga convergenza quanto all'interpretazione dei testi biblici.\nInterpretazione islamica (VII secolo ad oggi).\nGli islamici accettano la Bibbia (= gli Scritti Sacri), ma essa riveste un'importanza secondaria rispetto al Corano.\nInterpretazione dei Testimoni di Geova.\nPer i Testimoni di Geova \u00abDio [\u00e8] l'Autore e l'Ispiratore delle Sacre Scritture\u00bb. Affermano che gli scrittori scrissero sotto ispirazione i pensieri di Dio e non i propri, e che tutto il testo biblico \u00e8 attendibile. Considerano leggi, consigli e avvenimenti in esso contenute, scritte per il beneficio della razza umana sostenendo di trarre questa loro convinzione dalle stesse Sacre Scritture come per esempio il versetto della lettera di Paolo a Timoteo: \"Tutta la Scrittura \u00e8 ispirata da Dio e utile per insegnare, per correggere, per disciplinare nella giustizia affinch\u00e9 l'uomo di Dio sia pienamente competente, del tutto preparato per ogni opera buona\" (\"Seconda lettera a Timoteo\", ).\nRiconoscendo che la Bibbia contiene parabole, espressioni simboliche e figurative, i testimoni di Geova non interpretano tutte le scritture in modo letterale. Ritengono, tuttavia, che il racconto biblico sulla creazione dell'uomo nel Giardino dell'Eden, la venuta del Diluvio universale e altri avvenimenti siano storici. Sostengono, inoltre, che sia stato Dio a creare direttamente tutte le cose fra cui la vita sulla terra e che, perci\u00f2, non ci fu nessuna evoluzione .\nI Testimoni, dopo aver diffuso diverse traduzioni bibliche aconfessionali come la King James Version, L'American Standard Version ed altre, hanno da tempo prodotto e distribuito in molte lingue, anche le meno diffuse, la loro versione biblica: Traduzione del Nuovo Mondo delle Sacre Scritture che utilizza nel testo ebraico e greco una specifica vocalizzazione del Tetragramma Biblico resa in italiano come \"Geova\". I Testimoni nella loro evangelizzazione e nelle loro pubblicazioni dottrinali utilizzano comunque anche altre traduzioni della Bibbia appartenenti ad altre confessioni religiose. Fino all'anno 2013 hanno prodotto 179.000.000 di Bibbie che hanno pubblicato in 116 lingue\nL'interpretazione della Bibbia \u00e8 univoca ed \u00e8 compito di un comitato chiamato 'Corpo Direttivo', secondo i Testimoni, ad imitazione del \"comitato\" degli Apostoli del I secolo. \u00c8 per\u00f2 vivamente consigliato a tutti i Testimoni di studiare autonomamente la Bibbia La Bibbia \u00e8 in effetti il loro principale testo. A casa, nello studio personale e alle adunanze viene letto e commentato regolarmente un ampio stralcio delle Sacre Scritture. Lo studio biblico si svolge anche con l'ausilio di pubblicazioni basate sulla Bibbia. Secondo la teologia dei testimoni di Geova, lo studio della Bibbia rappresenta esso stesso un atto di grande devozione nei riguardi di Dio, perch\u00e9 permette di conoscerlo meglio. Ai fini dell'interpretazione della Bibbia i testimoni di Geova si basano anzitutto su raffronti tra passi diversi della Bibbia e il loro contesto \nI testimoni di Geova, pur avendo prodotto diversi strumenti per la ricerca biblica, come una Bibbia con riferimenti, una concordanza ed un ausiliario biblico, non hanno un loro commentario biblico. D'altronde tra la loro letteratura hanno singole pubblicazioni, alcune dedicate alla spiegazione di alcuni libri biblici, come ad esempio quello di Apocalisse (o Rivelazione) o Geremia. Hanno inoltre un opuscolo annuale intitolato \"Esaminiamo le Scritture ogni giorno\" che commenta uno o pi\u00f9 versetti diversi della Bibbia mettendone in risalto l'influenza che questi versetti dovrebbero avere nella vita pratica di ogni cristiano."}
{"id": "272502", "revid": "599013", "url": "https://it.wikipedia.org/wiki?curid=272502", "title": "Bpu", "text": ""}
{"id": "272503", "revid": "1543377", "url": "https://it.wikipedia.org/wiki?curid=272503", "title": "Pieces of a Dream (album Anastacia)", "text": "Pieces of a Dream \u00e8 il primo Greatest Hits della cantante statunitense Anastacia, pubblicato il 10 novembre 2005. Comprende i singoli dei suoi primi tre album, da \"Not That Kind\" ad Anastacia. Solo due singoli sono stati esclusi, \"Boom\" (colonna sonora ufficiale dei Mondiali di calcio 2002) e \"Love Is a Crime\" (colonna sonora ufficiale del film Chicago). Sono presenti i remix delle canzoni nell'edizione deluxe dell'album. L'edizione standard \u00e8 stata pubblicata su iTunes, escludendo \"Everything Burns\" e il \"Club Megamix\".\nLa raccolta anticipa l'uscita del primo DVD live della cantante, \"Live at Last\".\nDalla raccolta sono stati estratti gli inediti \"Everything Burns\", \"Pieces of a Dream\" e \"I Belong to You (Il ritmo della passione)\" in duetto con Eros Ramazzotti.\nIl Greatest Hits entra a far parte dei pi\u00f9 venduti di sempre con oltre 5 milioni di copie vendute solo nel territorio Europeo."}
{"id": "272506", "revid": "125190343", "url": "https://it.wikipedia.org/wiki?curid=272506", "title": "Fail-deadly", "text": "Fail-deadly \u00e8 una strategia militare, soprattutto riferita alla guerra nucleare, che mette in primo piano il fattore deterrente, garantendo una risposta agli attacchi del nemico che sia automatica, immediata e schiacciante indipendentemente dai danni subiti a causa dell'azione avversaria.\nDescrizione e storia.\nUn'operazione \"fail-deadly\" \u00e8 un esempio di strategia \"second strike\", secondo colpo nucleare o \"attacco di ritorsione\", in cui l'aggressore \u00e8 scoraggiato dallo sferrare un primo colpo nucleare, dato che ha la certezza di essere a sua volta annientato.\nIn una situazione di deterrenza nucleare \"fail-deadly\", le politiche e le procedure che gestiscono il contrattacco autorizzerebbero il lancio degli ordigni anche se la catena di comando esistente fosse interamente spazzata via dall'attacco iniziale. L'efficacia deterrente di un simile sistema chiaramente presuppone che le altre nazioni dotate di armi nucleari siano a conoscenza dell'esistenza di tale sistema.\nL'Unione Sovietica aveva adottato il sistema Perimetr, noto in occidente come \"Dead Hand\" (\"mano morta\").\nUna strategia di \"fail-deadly\" esiste anche nel Regno Unito, dove l'autorit\u00e0 di lanciare le armi nucleari sarebbe delegata, attraverso il sistema delle letters of last resort, ai comandanti dei sottomarini in caso di distruzione delle strutture di comando, assicurando in questo modo che anche in assenza di coordinamento la ritorsione nucleare sia messa in atto.\nFail-deadly \u00e8 associato anche alla \"rappresaglia massiccia\" (\"massive retaliation\"), una strategia deterrente che prevede un contrattacco di proporzioni superiori all'attacco subito: se un nemico lancia un missile, verr\u00e0 colpito da dieci. Se ne lancer\u00e0 dieci, ne ricever\u00e0 cento, e cos\u00ec via. Ovviamente questo scoraggia i potenziali aggressori non in grado di menomare il potenziale offensivo della vittima tramite un solo, violentissimo colpo.\nUno strumento comune che segue la filosofia del \"fail-deadly\" \u00e8 il \"dispositivo a uomo morto\", un bottone o un pedale che deve essere costantemente tenuto premuto o schiacciato a intervalli regolari per impedire l'attivazione di un meccanismo (un esplosivo, il blocco di un veicolo...). Nel caso degli esplosivi, garantisce anche che l'attentato non venga impedito dall'uccisione dell'attentatore.\nIl termine \"fail-deadly\" \u00e8 un gioco di parole nato storpiando il nome della filosofia \"fail-safe\" (\"a prova di fallimento\") e non \u00e8 traducibile con precisione in italiano, volendo provarci verrebbe tradotto con un \"a prova di morte\" ovvero la certezza di rispondere all'attacco iniziale anche se la vittima di questo primo attacco fosse gi\u00e0 morta.\nNel famoso film di Stanley Kubrick del 1964 Il dottor Stranamore \u00e8 descritto un sistema di \"fail-deadly\", il fantomatico \"Wing attack plan R\" (nella versione italiana: \"piano R\"), congegnato, secondo la descrizione che ne da il generale Turgidson (George C. Scott) al presidente Muffley (Peter Sellers), in modo da essere attivato anche da comandanti in sottordine in caso di interruzione della catena di comando e decapitazione della \"leadership\" nazionale. Nel film peraltro il generale psicopatico Jack Ripper (Sterling Hayden) attiva il \"piano R\" autonomamente senza che si sia verificato il primo colpo nucleare o Decapitation strike."}
{"id": "272507", "revid": "339392", "url": "https://it.wikipedia.org/wiki?curid=272507", "title": "Principe Harry del Galles", "text": ""}
{"id": "272509", "revid": "842", "url": "https://it.wikipedia.org/wiki?curid=272509", "title": "Sistemi embedded", "text": ""}
{"id": "272510", "revid": "729019", "url": "https://it.wikipedia.org/wiki?curid=272510", "title": "Cellula di Kupffer", "text": "Le cellule di Kupffer sono dei macrofagi specializzati localizzati nel fegato, che fanno parte del \"sistema dei macrofagi\" (sistema reticoloistiocitario o sistema reticoloendoteliale).\nSi ritrovano alterate (iperplasia e ipertrofia) nella maggior parte delle patologie epatiche.\nStoria.\nFurono scoperte da Karl Wilhelm von Kupffer nel 1876.\nLo scienziato credette inizialmente che esse facessero parte dell'endotelio dei vasi sanguigni del fegato. Solo nel 1898 Tadeusz Browicz li identific\u00f2 come macrofagi.\nOrigine.\nIl loro sviluppo inizia nel midollo osseo, dove si formano i monociti che arrivano per mezzo del sangue al fegato, in cui terminano la loro differenziazione.\nFunzioni.\nI globuli rossi danneggiati o invecchiati vengono distrutti tramite un'azione fagocitica, dove la molecola di emoglobina viene divisa: le catene di globina vengono riutilizzate mentre la porzione contenente il ferro (il gruppo Eme) viene ulteriormente divisa in ferro (il quale viene riutilizzato) e bilirubina la quale viene coniugata all'acido gluconico all'interno degli epatociti e quindi secreta nella bile.\nHelmy et al. hanno identificato un recettore nelle cellule di Kupffer, il recettore del complemento della famiglia delle immunoglobuline (CRIg). Topi privi di CRIg non potrebbero distruggere i patogeni che vengono riconosciuti e ricoperti dal sistema del complemento. Il CRIg \u00e8 conservato sia nei topi che negli umani ed \u00e8 un componente chiave nel sistema immunitario innato.\nRuolo nell'epatopatia alcolica.\nL'attivazione delle cellule di Kupffer \u00e8 responsabile per le fasi iniziali del danno epatico dovuto all'alcol, comune negli alcolisti cronici. L'alcolismo cronico ed il danno epatico avviene con un sistema a doppio colpo. Il secondo colpo \u00e8 caratterizzato da un'attivazione del recettore Toll-like 4 (TLR4) e CD14, i recettori sulle cellule di Kupffer che internalizzano l'endotossina (il lipopolisaccaride o LPS). Questo attiva la trascrizione di citochine pro-infiammatorie (il fattore di necrosi tumorale o TNF\u03b1) e la produzione di superossidi. Il TNF\u03b1, quindi, viene assorbito dalle cellule stellate nel fegato, portando alla sintesi di collagene ed alla fibrosi. La fibrosi pu\u00f2 eventualmente portare alla cirrosi epatica o alla perdita di funzione del fegato."}
{"id": "272511", "revid": "287204", "url": "https://it.wikipedia.org/wiki?curid=272511", "title": "Ithaca Chasma", "text": "L'Ithaca Chasma \u00e8 una valle di notevoli dimensioni presente sulla superficie di Teti, satellite di Saturno. Con una larghezza di 100 km, una profondit\u00e0 che varia dai 3 ai 5 km e una lunghezza di oltre 1200 km, la valle percorre quasi i tre quarti dell'intera circonferenza di Teti. Il suo nome deriva da quello dell'isola greca di Itaca.\nSi ritiene che l'Ithaca Chasma abbia avuto origine in seguito alla solidificazione dell'acqua liquida anticamente presente all'interno di Teti; in questo modo il satellite si espanse e la superficie ghiacciata si frattur\u00f2. Una teoria alternativa \u00e8 che Teti si sia formata contemporaneamente all'Odysseus Crater, sul lato opposto della luna; in seguito all'impatto che origin\u00f2 il cratere, un'onda d'urto potrebbe aver attraversato la struttura interna di Teti e fratturato la superficie ghiacciata dall'altro lato del satellite.\nSebbene il centro della struttura ricada nella maglia Ste-6, le sue dimensioni sono tali che essa attraversi pi\u00f9 maglie di Teti ed \u00e8 la struttura eponima della maglia Ste-11."}
{"id": "272513", "revid": "198277", "url": "https://it.wikipedia.org/wiki?curid=272513", "title": "Soggetto Verbo Oggetto", "text": "In tipologia linguistica, si dice che una lingua \u00e8 SVO quando le frasi seguono, generalmente, un ordine Soggetto Verbo Oggetto.\nLa lingua italiana \"auditiva\" \u00e8 una lingua di questo genere (\"il gatto mangia il topo\"), mentre la lingua italiana \"visiva\" o la cosiddetta lingua dei segni italiana e il giapponese sono invece lingue SOV, e il gaelico VSO.\nQuest'ordine evidenzia la funzione attiva di \"chi compie l'azione\", ponendo l\"'azione\" di transizione in mezzo e \"chi la subisce/il ricevente\" al fondo della frase; in questo modo il verbo separa le due parti nominali della frase."}
{"id": "272522", "revid": "125955702", "url": "https://it.wikipedia.org/wiki?curid=272522", "title": "Verein f\u00fcr Leibes\u00fcbungen Bochum 1848", "text": "Il Verein f\u00fcr Leibes\u00fcbungen Bochum 1848, meglio noto come VfL Bochum o solo Bochum, \u00e8 una societ\u00e0 calcistica tedesca con sede nella citt\u00e0 di Bochum. Disputa le partite casalinghe nel Vonovia Ruhrstadion. Nella stagione 2021-2022 milita in Bundesliga.\nNella sua storia ha partecipato a 34 edizioni di Bundesliga, ottenendo come miglior risultato due quinti posti, che hanno permesso al club di disputare in entrambe le occasioni la Coppa UEFA. Ha giocato in due occasioni la finale della Coppa di Germania, uscendone sempre sconfitto.\nStoria.\nIl club viene fondato il 26 luglio 1848 dopo la pubblicazione di un articolo su un giornale locale, il \"M\u00e4rkischer Sprecher\", in cui viene promossa la creazione di una societ\u00e0 di ginnastica; \u00e8 pertanto uno dei pi\u00f9 antichi della Germania. Il \"Bochumer Turnverein\" nasce ufficialmente il 18 febbraio 1849, per poi essere sciolto nel 1852; viene per\u00f2 rifondato nel 1860 con lo stesso nome. Infine, dopo essere stato rinominato \"TV Bochum 1848\" nel 1904, il 30 novembre 1911 gli viene aggiunta la sezione calcistica. \u00c8 del 1919 la nascita del \"TuS 48 Bochum\" in seguito alla fusione col \"SuS Bochum\", che nel 1924 ritorna all'originario \"TV Bochum 1848\". Il \"Vfl Bochum\" nasce infine il 15 aprile 1938, quando al sodalizio si aggregano anche il \"TuS 1908\" e lo \"SV Germania 1906 Bochum\".\nIntanto, in seguito alla riorganizzazione del calcio tedesco avvenuta nel 1933 nella Germania nazista, gioca in Gauliga Westfalen dal 1938 al termine della seconda guerra mondiale; ottiene in questo periodo un secondo posto nella prima stagione, e piazzamenti generalmente nella parte alta della graduatoria nelle restanti. Dal 1943 al 1945 si unisce temporaneamente al Prussia Bochum per formare il \"Kriegsspielgemeinschaft Bochum\".\nNel dopoguerra la citt\u00e0 di Bochum entra a far parte della Germania Ovest, e il club viene promosso nel 1953 in Oberliga West, una delle cinque massime divisioni di questo periodo. Qui non ottiene grandi risultati, e anzi retrocede nel 1961, due anni prima della nascita della Bundesliga e della conseguente riforma del calcio tedesco. La squadra si ritrova cos\u00ec a giocare in una delle terze divisioni, l'Amateurliga Westfalen, ma nel 1965 approda nella Regionalliga West. Notevole in questo periodo \u00e8 l'approdo alla finale della DFB-Pokal 1967-1968, anche se a vincere la coppa \u00e8 il Colonia.\nIl Bochum vince la seconda divisione nel 1970, dopo anni di piazzamenti al vertice, tuttavia la promozione sfugge ai play-off. Si verifica invece l'anno successivo, cos\u00ec il club arriva per la prima volta in Bundesliga nella stagione 1971-1972. Questa viene conclusa con un nono posto in campionato, ma a mettersi in luce \u00e8 soprattutto Hans Walitza, che diventa vice-capocannoniere con ventidue gol. La squadra rimane a lungo nella massima divisione, pur classificandosi generalmente nella met\u00e0 inferiore della graduatoria; nel 1977 gioca tre partite in Nazionale Franz-Josef Tenhagen, mentre il campionato 1978-1979 viene concluso con quello che sar\u00e0 a lungo il miglior piazzamento, un ottavo posto. In seguito il Bochum raggiunge nuovamente la finale nella DFB-Pokal 1987-1988, dove viene sconfitto dall'Eintracht Frankfurt.\nIntanto per\u00f2 il club comincia a classificarsi a ridosso della zona retrocessione; questa viene evitata una prima volta al termine della stagione 1989-1990 con la vittoria della sfida col Saarbr\u00fccken, ma non nel 1993, dopo ben ventidue stagioni consecutive trascorse in Bundesliga. Nei tre anni successivi il Bochum cambia sempre categoria, ottenendo per\u00f2 un buon quinto posto al termine della Bundesliga 1996-1997, che vale la qualificazione alla Coppa UEFA 1997-1998. Qui la squadra tedesca, in cui milita anche Dariusz Wosz, viene eliminata per\u00f2 negli ottavi dall'.\nIl Bochum retrocede per la terza volta nel campionato tedesco di seconda divisione al termine della stagione 1998-1999 e, dopo aver altalenato tra prima e seconda serie, ottiene un altro quinto posto in massima divisione nel 2003-2004. In Coppa UEFA la squadra viene poi eliminata al primo turno dallo , mentre la stagione 2004-2005 di Bundesliga termina con la retrocessione. Nel 2005-2006 il Bochum vince per la terza volta la Zweite Bundesliga, tornando cos\u00ec nel massimo livello calcistico tedesco. Il club rimane per quattro stagioni in massima divisione, prima della retrocessione del 2009-2010. Una nuova promozione viene sfiorata l'anno seguente, ma la squadra viene sconfitta dal Borussia M\u00f6nchengladbach nello spareggio promozione-retrocessione, dopo il terzo posto ottenuto nella stagione regolare. Nella stagione 2020-2021 vince il campionato di seconda serie e torna in Bundesliga dopo 11 anni.\nColori e simboli.\nColori.\nI colori della maglia del Bochum sono il blu, che \u00e8 il colore principale, il bianco. Infine, i pantaloncini e i calzettoni sono blu.\nSimboli ufficiali.\nStemma.\nIl simbolo del Bochum \u00e8 composto da uno scudo con una sezione blu sulla sinistra che contiene le lettere, in bianco, \"VfL\" e l'altra, in bianco con la scritta \"Bochum 1848\" in blu.\nStrutture.\nStadio.\nDal 1911 il club disputa le proprie gare interne nel Vonovia Ruhrstadion, che sorge a Bochum e che pu\u00f2 ospitare 27.599 spettatori. Pi\u00f9 volte rimodernato ha cambiato diverse volte il nome; tra questi si ricordano \"rewirpowerSTADION\", \"Ruhrstadion\" e prima ancora \"Stadion an der Castroper Stra\u00dfe\". Nella sua storia ha ospitato inoltre alcune gare, inclusa la finale, del Campionato europeo di calcio Under-21 2004, che \u00e8 stata vinta dall'Italia.\nAllenatori e presidenti.\nTutti gli allenatori a partire dal 1963, anno di nascita della Bundesliga:\nStatistiche e record.\nPartecipazione ai campionati e ai tornei internazionali.\nCampionati nazionali.\nIl Bochum ha trascorso 22 stagioni consecutive in Bundesliga; qui ha ottenuto come massimo traguardo, in due occasioni, il quinto posto: nel 1996-1997 e nel 2003-2004.\nDalla stagione 1963-1964 alla 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo il raggiungimento degli ottavi nella Coppa UEFA 1997-1998, dove \u00e8 stato battuto dall'.\nAlla stagione 2020-2021 il club ha ottenuto le seguenti partecipazioni ai tornei internazionali:\nTifoseria.\nGemellaggi e rivalit\u00e0.\nLa tifoseria del Bochum \u00e8 gemellata con la tifoseria del Bayern Monaco e intrattiene rapporti di amicizia con gli ultras del Bologna.\nMolto sentite le rivalit\u00e0 con Schalke 04, Borussia Dortmund, Fortuna D\u00fcsseldorf e Monaco 1860.\nOrganico.\nRosa 2021-2022.\n\"Aggiornata al 2 febbraio 2022.\"\nRosa 2020-2021.\n\"Rosa aggiornata al 12 febbraio 2021.\""}
{"id": "272526", "revid": "1543377", "url": "https://it.wikipedia.org/wiki?curid=272526", "title": "Riad", "text": "Riad ( \"giardini\", pronuncia o ) o Riyad, \u00e8 la capitale dell'Arabia Saudita e la sua citt\u00e0 pi\u00f9 grande; \u00e8 capoluogo dell'omonima provincia, appartenente alle regioni storiche di Najd e al-Yam\u0101ma. \u00c8 situata al centro della penisola arabica su un grande altopiano, conta abitanti circa ed \u00e8 il centro di una regione con una popolazione di circa dieci milioni di persone.\nLa citt\u00e0 \u00e8 divisa in quindici municipi, gestiti dal comune di Ria\u1e0d, guidato dal sindaco di Riad e dalle autorit\u00e0 per lo sviluppo di Ria\u1e0d, presieduto dal governatore della provincia di Riad, il principe Satt\u0101m b. \u02bfAbd al-\u02bfAz\u012bz. L'attuale sindaco di Riad \u00e8 \u02bfAbd All\u0101h b. \u02bfAbd al-Ra\u1e25m\u0101n al-Muqbel. Riad ha la pi\u00f9 grande universit\u00e0 femminile del mondo, la \"Princess Nora bint Abdulrahman University\" ().\nOrtografia del nome.\nNell'ambito italofono la corretta ortografia del nome della citt\u00e0 non \u00e8 stabilita univocamente. La traslitterazione araba scientifica del nome \u00e8 \"al-Riy\u0101\u1e0d\". Il DOP mette a lemma \"ar-Riy\u0101\u1e0d\" (pronuncia \"ar rii\u032f\u00e0a\u1e0d\"), ma accetta anche l'adattamento \"Riad\" (pronuncia \"ri-\u00e0d\", con un iato e senza il dittongo ascendente che compare nella parola araba), mentre rifiuta \"Ryad\". Il \"DiPI\" riporta solo \"Riad\". La Treccani riporta \"Riyad\", ma anche \"er-Riy\u0101\u1e0d\" ed \"er-Riy\u0101'\u1e0d\".\nStoria.\nCapitale del Najd, da cui proviene la famiglia degli \u0100l Sa\u02bf\u016bd, Riad \u00e8 una citt\u00e0 moderna in cui risiedono le varie delegazioni diplomatiche accreditate con lo Stato saudita nonch\u00e9 le societ\u00e0 commerciali con cui l'Arabia Saudita ha i suoi rapporti d'affari. La citt\u00e0 contava, nella prima met\u00e0 degli anni novanta, abitanti circa.\nFu conquistata dall'\u0100l (\"casato\") Sa\u02bf\u016bd di al-Dir\u02bfiyya nel 1773 e divenne la citt\u00e0 di riferimento della stessa dinastia con Turk\u012b b. \u02bfAbd All\u0101h \u0100l Sa\u02bf\u016bd nel 1823. Nel 1865 Riad fu conquistata dalla rivale famiglia dell'\u0100l Rash\u012bd di Ha'il, ma di nuovo fu ripresa nel 1902 da \u02bfAbd al-\u02bfAz\u012bz b. Sa\u02bf\u016bd b. Fay\u1e63al.\nCon l'ingresso a La Mecca dei sauditi il 13 dicembre 1924 e la loro presa di potere a danno della famiglia dello Shar\u012bf di La Mecca al-\u1e24usayn ibn \u02bfAl\u012b, che aveva proclamato la rivolta araba nel corso della prima guerra mondiale a fianco degli Alleati, il regno del Hegiaz si trasform\u00f2, con i possedimenti gi\u00e0 acquisiti dai sauditi (tra cui al-Hasa), nel regno dell'Arabia Saudita.\nGeografia fisica.\nLa citt\u00e0 \u00e8 situata sul vasto altopiano del Najd, al centro della penisola arabica. Ha una superficie di , l'altezza media del territorio cittadino \u00e8 di ed \u00e8 circondata dal deserto. In citt\u00e0 risiede circa il 18% della popolazione complessiva dello Stato.\nPopolazione.\nLa citt\u00e0 ha registrato tassi molto elevati di crescita della popolazione: da abitanti nel 1960 a oltre sette milioni, secondo le fonti pi\u00f9 recenti. Qui sotto viene fornita una tabella della crescita demografica di Riad.\nSuddivisione amministrativa.\nRiad \u00e8 divisa in quindici municipi, oltre al quartiere diplomatico. Ogni municipio, a sua volta, \u00e8 diviso in diversi distretti, 130 in totale, anche se alcuni distretti sono condivisi tra pi\u00f9 di un municipio.\nI municipi di Riad sono \"al-Shumays\u012b\", \"\u02bfIrqa\", \"al-Ma\u02bf\u1e0dar\", \"al-\u02bfUliya\", \"al-\u02bfAz\u012bziyya\", \"al-Malaz\", \"al-Saliya\", \"Nemar\", \"al-Nas\u012bm\", \"al-Shif\u0101\", \"al-\u02bfUrayj\u0101\u02be\", \"al-Ba\u1e6d\u1e25\u0101\u02be\", \"al-\u1e24\u0101\u02beir\", \"al-Raw\u1e0da\", e \"al-Shim\u0101l\". I principali distretti sono:\nClima.\nRiad \u00e8 situata nella fascia climatica tropicale. La temperatura media \u00e8 pari a e le precipitazioni annue sono pari a 118 millimetri. Le temperature estive di giorno sono pari a mentre di notte scendono a .\nIl mese pi\u00f9 caldo \u00e8 luglio, con una media di ; quello pi\u00f9 freddo gennaio con . Il mese pi\u00f9 piovoso \u00e8 aprile, mentre tra giugno e ottobre le precipitazioni sono inesistenti.\nLe occasionali precipitazioni vengono captate grazie a bacini d'invaso regolati da cinque dighe. Al fabbisogno idrico provvedono inoltre novantasei sorgenti e circa di tubi che portano enormi quantitativi d'acqua dagli impianti di desalinizzazione situati sulle rive del Golfo Persico. Le acque sono riciclate per l'irrigazione del verde pubblico con cui si tenta di arrestare la progressione del circostante deserto.\nSociet\u00e0.\nLingue e dialetti.\nNell'area della citt\u00e0 di Riad si parla il dialetto najdiano. L'inglese \u00e8 diffusamente parlato e capito da molti residenti.\nEconomia.\nUna volta piccola citt\u00e0 murata, oggi Riad si \u00e8 trasformata in una metropoli dinamica. Insieme alle aree urbane di Dhahran, Dammam, Khobar e Gedda, Riad \u00e8 diventata un punto focale per il commercio. Oltre a essere il centro del potere saudita la citt\u00e0 \u00e8 anche un centro commerciale. Numerose organizzazioni educative, finanziarie, agricole, culturali, tecniche e sociali hanno costituito la loro sede nella citt\u00e0. Fin dall'inizio della ricerca petrolifera il governo ha promosso la crescita nel settore privato da parte delle industrie impiegate nel settore dell'energia e delle telecomunicazioni. L'Arabia Saudita ha annunciato piani per la privatizzazione delle societ\u00e0 elettriche. Molte sedi di banche si trovano in citt\u00e0. A causa di ci\u00f2 Riad \u00e8 considerata il centro finanziario e commerciale del Vicino Oriente. Il King Khalid International Airport ha un forte impatto sul movimento commerciale di Riad, fornendo il trasporto aereo per milioni di persone ogni anno e la spedizione delle merci in citt\u00e0 da tutti i continenti.\nViale re Fahad.\nViale re Fahd \u00e8 la strada principale della citt\u00e0, sede di grandi imprese e organizzazioni, enormi centri commerciali e grattacieli. L'estremit\u00e0 settentrionale della strada raggiunge l'aeroporto. Secondo molti il viale re Fahd \u00e8 una delle strade pi\u00f9 belle dell'Arabia Saudita, rendendola una popolare attrazione turistica. Monumenti famosi come il Kingdom Centre, la Torre al-Anud e il Ministero degli Interni saudita si trovano su Viale re Fahd.\nLa citt\u00e0 industriale.\nLe zone industriali sono situate a oriente e a nordest della citt\u00e0, e comprendono grandi fabbriche petrolifere, dell'high-tech e alimentari. Aramco ha grandi raffinerie di petrolio, mentre centrali elettriche e impianti per il trattamento dell'acqua riforniscono Riad e le citt\u00e0 vicine con energia e acqua.\nCultura.\nArchitetture religiose.\nLa citt\u00e0 ha oltre moschee. I non-musulmani non sono autorizzati a praticare la loro religione in pubblico, e quindi devono pregare privatamente nelle loro case e in ambienti chiusi al pubblico.\nCucina.\nCome in altre citt\u00e0 saudite il \"kabsa Nejdi\" \u00e8 il piatto tipico di Riad. Il \"Mandi yemenita\" \u00e8 un altro pasto molto popolare. Il fast food \u00e8 diffuso anche a Riad. La carne suina \u00e8 severamente proibita dalla legge, in base al disposto coranico.\nPalazzi, musei e monumenti.\nNella periferia occidentale della citt\u00e0 si trova il Palazzo al-Yamama, residenza ufficiale del sovrano e sede della corte reale, del consiglio dei ministri e dell'Assemblea Consultiva.\nNel 1999 \u00e8 stato costruito a Riad un nuovo Museo centrale, situato a ovest di al-Bat'\u0101h. Questo museo, il \"Museo Nazionale dell'Arabia Saudita\", possiede diverse collezioni e pezzi che fino ad allora erano dislocati in diversi musei e collezioni di Riad e del Regno, con una ricca collezione di manufatti e reperti archeologici che vanno dall'et\u00e0 della pietra fino alla nascita dell'Islam.\nIl \"Royal Saudi Air Force Museum\" (o \"Saqr al-Jaz\u012bra\") contiene una collezione di aeromobili e di prodotti relativi alla navigazione aerea utilizzati dall'Aeronautica militare saudita (Al-Quwwat al-Jawwiyya al-Sa'udiyya, all'inglese Saudi Royal Air Force).\nAltri luoghi interessanti sono la Fortezza Masmak, una cittadella al centro di al-Ba\u1e6d\u1e25\u0101, costruita intorno al 1865 e restaurata negli anni ottanta del XX secolo. Ospita il museo dedicato ad \u02bfAbd al-\u02bfAz\u012bz b. Sa\u02bf\u016bd e all'unificazione del regno dell'Arabia Saudita, e la Porta di al-Thumayr\u012b, nel centro della citt\u00e0, una delle porte ricostruite (delle originarie nove) delle mura di cinta (abbattute nel 1950) che circondavano la citt\u00e0.\nLa Torre della TV di Riyad \u00e8 alta 170 metri e ha una piattaforma di osservazione. La torre, iniziata nel 1978 e terminata nel 1981, \u00e8 di propriet\u00e0 del Ministero dell'Informazione.\nLa cittadella della Princess Nora University, la pi\u00f9 grande universit\u00e0 femminile al mondo, dove \u00e8 presente una lampada a catodo freddo (neon) da 80 chilometri, il progetto di illuminazione pi\u00f9 grande al mondo nel suo genere.\nKingdom Tower.\nIl Kingdom Centre \u00e8 il grattacielo pi\u00f9 alto della citt\u00e0 con i suoi 302 metri di altezza e il secondo pi\u00f9 alto dell'Arabia Saudita.\nSport.\nIl calcio \u00e8 lo sport pi\u00f9 popolare a Riad. La citt\u00e0 ospita quattro importanti squadre di calcio: Al Shabab, fondata nel 1947; Club Al-Nasr, sei volte campione della Lega saudita e fondata nel 1955; Al-Hilal Club, fondato nel 1957; al-Riyadh SC, fondato nel 1953. La citt\u00e0 ospita diversi stadi, come il King Fahd International Stadium con una capienza di 70.000 posti. Lo stadio ha ospitato la FIFA Confederations Cup per tre volte (nel 1992, 1995 e 1997) e anche la Coppa del Mondo FIFA Under20 nel 1989. Il cricket \u00e8 il secondo sport pi\u00f9 popolare a Ria\u1e0d, in gran parte giocato dagli immigrati del subcontinente indiano.\nUniversit\u00e0.\nNella citt\u00e0 hanno sede diversi atenei, il pi\u00f9 antico e importante \u00e8 l'Universit\u00e0 Re Sa'ud.\nInfrastrutture e trasporti.\nAeroporti.\nL'aeroporto internazionale re Kh\u0101lid, situato a 36 chilometri a nord, \u00e8 l'aeroporto principale della citt\u00e0. \u00c8 uno dei quattro aeroporti internazionali del paese che servono oltre venti milioni di passeggeri all'anno.\nStrade.\nLa citt\u00e0 \u00e8 servita da un moderno sistema di autostrade. La principale arteria stradale \u00e8 la \"Circonvallazione orientale\", che collega il sud e il nord della citt\u00e0, mentre la \"Circonvallazione settentrionale\" collega l'est e l'ovest di Riad. La via principale, il \"viale re Fahd\", corre attraverso il centro della citt\u00e0 da nord a sud. La \"strada di Mecca\" (Mecca Road), che corre da est a ovest attraverso il centro della citt\u00e0, collega i quartieri orientali con il principale quartiere degli affari della citt\u00e0 e con il quartiere diplomatico.\nFerrovie.\nLa \"Saudi Railway Authority\" gestisce le linee di trasporto delle merci tra Riad e Dammam passando attraverso Hofuf e Haradh. La \"Saudi Public Transport Co.\" (SAPTCO) gestisce gli autobus che forniscono il trasporto all'interno della citt\u00e0.\nMetropolitana.\n\u00c8 attualmente in costruzione una rete di metropolitana, lunga , articolata in sei linee e di 84 stazioni, la cui inaugurazione era prevista per il 2019.\nA servizio del nuovo campus dell'Universit\u00e0 Principessa Noura, \u00e8 presente un sistema di metropolitana leggera realizzata da AnsaldoBreda lunga che conta quattordici stazioni e ventidue treni automatici."}
{"id": "272528", "revid": "767487", "url": "https://it.wikipedia.org/wiki?curid=272528", "title": "Windows 2.1x", "text": "Windows 2.1x fu una famiglia di ambienti operativi basati su interfaccia grafica sviluppata da Microsoft, che comprendeva Windows/286 e Windows/386.\nWindows/286 fu distribuito il 27 maggio del 1988, meno di un anno dopo la distribuzione di Windows 2.0. Queste versioni sfruttarono per la prima volta le caratteristiche specifiche dei processori Intel 80286 e 80386. Un disco rigido era richiesto per la prima volta per installare Windows: le precedenti versioni funzionavano anche tramite floppy disk.\nBench\u00e9 funzionalmente simili al predecessore Windows 2.0, i nuovi sistemi operativi introdussero il supporto per la tecnologia a 32 bit ed offrivano la possibilit\u00e0 di eseguire contemporaneamente diverse applicazioni DOS in memoria estesa grazie al supporto per la modalit\u00e0 protetta, che rappresentava un passo decisivo per lo sviluppo del multitasking nelle prime \"moderne\" CPU (Windows/386).\nWindows/286.\nWindows/286 utilizzava l'HMA (High Memory Area) per incrementare la memoria disponibile per i programmi Windows grazie all'introduzione del driver codice_1 e includeva inoltre il supporto per diverse schede di memoria espansa (EMS). Nonostante il suo nome, Windows/286 funzionava perfettamente sui processori 8088 e 8086: ad esempio, il PS/2 Model 25 poteva essere acquistato con un kit contenente il DOS 4.00 e Windows.\nWindows/386.\nDopo il lancio di Windows/286, Microsoft continu\u00f2 a distribuire Windows 2.0 con la nuova omogenea denominazione di Windows/386. Nonostante le significative innovazioni ed il prezzo contenuto di 100 dollari, Windows/386 non riscosse grande popolarit\u00e0.\nWindows/386 era pi\u00f9 avanzato: esso introduceva nel kernel una modalit\u00e0 protetta su cui l'interfaccia grafica e le applicazioni erano eseguite in modalit\u00e0 8086 virtuale: grazie ad essa, anche diversi programmi MS-DOS potevano girare contemporaneamente in memoria, non solo le applicazioni Windows. Windows/386 poteva inoltre gestire l'EMS in emulazione grazie al gestore della memoria dell'80386, permettendo cos\u00ec di accedere alla memoria oltre i 640 KB come normale memoria di sistema. Windows/386 non supportava i drive virtuali.\nWindows 2.11.\nIl 13 marzo 1989 fu distribuito Windows 2.11 in entrambe le versioni Windows/286 e Windows/386: Rispetto alla versione 2.10 presentava piccoli cambiamenti nella gestione della memoria, il supporto per l'AppleTalk e driver per la stampa pi\u00f9 veloci ed aggiornati.\nWindows 2.11 fu sostituito un anno dopo da Windows 3.0 ma fu supportato da Microsoft fino al 31 dicembre 2001."}
{"id": "272529", "revid": "287204", "url": "https://it.wikipedia.org/wiki?curid=272529", "title": "Riad (disambigua)", "text": ""}
{"id": "272539", "revid": "1632387", "url": "https://it.wikipedia.org/wiki?curid=272539", "title": "Dejan Savi\u0107evi\u0107", "text": "Ritenuto da molti il miglior giocatore montenegrino di sempre, rappresent\u00f2 la a livello internazionale e, dopo il ritiro dall'attivit\u00e0 agonistica, fu allenatore della stessa selezione.\nCaratteristiche tecniche.\nGiocatore.\nInterno, trequartista, regista e mezzapunta, oltre che occasionalmente attaccante vero e proprio, \u00e8 stato impiegato anche nel ruolo di esterno di centrocampo. Fantasista agile, veloce e talentuoso, mancino di piede e abile nel fornire assist per i compagni, era specializzato in grandi giocate e dribbling; molto dotato anche sul piano atletico, per la sua notevole imprevedibilit\u00e0 e fantasia fu ribattezzato \"Il Genio\". Giocatore dal carattere controverso, discontinuo nel rendimento e poco disciplinato tatticamente, in carriera gli \u00e8 stata contestata anche una scarsa attitudine alla fase difensiva.\nCarriera.\nGiocatore.\nClub.\nDalle giovanili alla Stella Rossa.\nMessosi in luce nel Budu\u0107nost Titograd dal 1982 al 1988, a 22 anni \u00e8 ingaggiato dalla . Nella partita valida per il ritorno degli ottavi di finale della Coppa dei Campioni 1988-1989, disputata il 9 novembre 1988 a Belgrado fra i padroni di casa e il , e sospesa per nebbia al 57' sul risultato di 1-0 per la \"Zvezda\", \u00e8 proprio Savi\u0107evi\u0107 a segnare il momentaneo gol del vantaggio contro la sua futura squadra. Con la Stella Rossa, Savi\u0107evi\u0107 vince una coppa e tre campionati jugoslavi.\nElemento chiave della squadra che si aggiudica la Coppa dei Campioni 1990-1991, nell'estate seguente Savi\u0107evi\u0107 giunge secondo nella classifica del Pallone d'oro dietro a Jean-Pierre Papin. Nel dicembre 1991, sempre con la formazione belgradese, vince anche la Coppa Intercontinentale.\nMilan.\nL'anno successivo approda al di Fabio Capello per 10 miliardi di lire. Nella squadra rossonera militer\u00e0 per sei stagioni, dal 1992 al 1998, vincendo tre scudetti, tre Supercoppe italiane, una Supercoppa UEFA e una UEFA Champions League.\nEsordisce coi colori rossoneri il 26 agosto 1992, nella sfida di Coppa Italia vinta per 4-0 in casa contro la , e in cui trova anche i suoi primi due gol con la nuova maglia. A causa della regola che imponeva non pi\u00f9 di tre stranieri in campo contemporaneamente in una stessa squadra, nella prima stagione in Italia il montenegrino trova complessivamente uno scarso minutaggio, anche per via dell'agguerrita concorrenza in un Milan ricco di stelle. Nel corso di quel vittorioso campionato, sempre a San Siro, dapprima risolve su calcio di rigore la partita interna contro il \u2014 gara che \"a posteriori\" segna un cambio di passo nella sua esperienza milanista, dopo lo scialbo semestre iniziale \u2014, poi sblocca il risultato nella goleada al e infine realizza una doppietta decisiva nel successo sulla . Non \u00e8 incluso da Capello nella squadra che perde la finale di UEFA Champions League a Monaco di Baviera contro l'.\nA centro di numerose voci di mercato, nell'estate seguente il calciatore decide di rimanere al Milan. Le partenze di Frank Rijkaard e Ruud Gullit, unite alla lungodegenza di Marco van Basten, rendono il 1993-1994 la stagione della svolta per il montenegrino, che si ritaglia uno spazio via via sempre maggiore nelle dinamiche rossonere. Malgrado inizialmente Capello gli preferisca Roberto Donadoni nella formazione titolare, Savi\u0107evi\u0107, insieme a Zvonimir Boban e al neoacquisto Marcel Desailly, emerger\u00e0 infatti tra le figure chiave di una stagione rimasta nella storia del club, impreziosita dalle vittorie della Supercoppa italiana, del terzo scudetto consecutivo e, soprattutto, della UEFA Champions League, nella seconda finale consecutiva disputata dai lombardi. Nonostante quella del fantasista non sia una stagione molto prolifica sottorete, \u00e8 molto positiva in termini di prestazioni e contributo alla causa rossonera. Gi\u00e0 nella fase a gironi della competizione europea, realizza due importanti gol contro il ; infine il 18 maggio 1994, nella finale di Atene che vede il Milan battere in goleada il (4-0), Savi\u0107evi\u0107 dapprima serve l'assist a Daniele Massaro per il gol che sblocca il punteggio, ed \u00e8 poi autore del momentaneo 3-0 con un pregevole pallonetto a beffare Andoni Zubizarreta.\nGioca da protagonista a Milano anche nel successivo biennio, peraltro in termini numerici il pi\u00f9 positivo sul piano personale: con la squadra lombarda, nella stagione 1994-1995 \u00e8 per la terza volta finalista di UEFA Champions League, ma uno stiramento alla coscia sinistra gli impedisce di scendere in campo nella sconfitta di Vienna contro l'. Nel campionato 1995-1996 si fregia della vittoria del quindicesimo scudetto rossonero, successo che di fatto chiude il ciclo di Capello sulla panchina milanista.\nNella tribolata annata 1996-1997, Savi\u0107evi\u0107 finisce invischiato nella crisi sportiva che colpisce la squadra rossonera; il montenegrino si segnala per il gol realizzato nella sfida agostana di Supercoppa italiana, persa a San Siro contro la Fiorentina (1-2). Nonostante il ritorno di Capello nell'estate 1997, il Milan vive un'altra stagione di sofferenza, non mitigata dal raggiungimento della finale di Coppa Italia: in tale competizione Savi\u0107evi\u0107 segna l'ultimo gol in maglia rossonera l'8 gennaio 1998, nel derby di andata contro l' valido per l'andata dei quarti di finale, che si chiude con lo storico punteggio di 5-0 per il Milan.\nChiude l'esperienza milanese con un bilancio totale di 144 presenze e 34 gol.\nRitorno in patria e Austria.\nDopo essere stato inattivo dal giugno 1998 al gennaio 1999, torna per cinque mesi alla , club dove aveva iniziato la carriera. Con la squadra di Belgrado gioca tre partite, prima di disputare ulteriori due stagioni nel , l'ultima squadra prima del ritiro, avvenuto nel 2001 \nNazionale.\nFu titolare della nazionale jugoslava. Prima giocatore, poi commissario tecnico della Serbia e Montenegro, fu esonerato il 20 giugno 2003 e sostituito da Ilija Petkovi\u0107."}
{"id": "272548", "revid": "125481667", "url": "https://it.wikipedia.org/wiki?curid=272548", "title": "B\u014d", "text": "Il b\u014d (\u68d2: \u307c\u3046) \u00e8 un bastone lungo circa 180 centimetri usato nel combattimento, solitamente costruito in legno o bamb\u00f9. Il \"b\u014d\" standard \u00e8 talvolta chiamato rokushakubo (\u516d\u5c3a\u68d2). Il nome \u00e8 composto dalle parole giapponesi \"roku\" (ossia \"sei\"), \"shaku\" (un'unit\u00e0 di misura giapponese) e \"b\u014d\" (cio\u00e8 \"bastone\"). Quindi \"rokushakub\u014d\" indica un'asta di legno lunga sei \"shaku\" (181.8\u00a0cm). Altri tipi di \"b\u014d\" sono di diversi materiali, leggeri, pesanti, rigidi o flessibili, da un semplice pezzo di legno raccolto per strada ad armi ornamentali decorate artisticamente.\nUtilizzo.\nL'arte marziale dell'uso del b\u014d \u00e8 detta \"b\u014djutsu\" (\u68d2\u8853, arte del bastone). Il principio d'uso \u00e8 l'aumento della forza del colpo tramite la leva. Vengono utilizzati fendenti e colpi di punta, oltre a tecniche di disarmo e di immobilizzazione, nonch\u00e9 leve articolari.\nAnche se la tecnica odierna pi\u00f9 diffusa \u00e8 fondamentalmente di derivazione giapponese, esistono arti marziali che utilizzano il bastone in praticamente tutti i continenti: in Italia vi \u00e8 ad esempio la scuola del bastone siciliano, o paranza, oggi integrata nel liu-bo.\nI movimenti prodotti dall'utilizzo del b\u014d compongono spesso cerchi, semicerchi e sfere, difendendo l'utilizzatore dagli avversari da ogni lato, tenendoli lontani e permettendo di attaccarli senza che possano avvicinarsi."}
{"id": "272555", "revid": "599013", "url": "https://it.wikipedia.org/wiki?curid=272555", "title": "Jonathan Bachini", "text": "Carriera.\nClub.\nCresciuto nelle giovanili di Alessandria e Udinese, esordisce nel 1994 Serie C1 con l'Alessandria. Tornato a Udine, dopo i prestiti a e Lecce, esordisce in Serie A il 31 agosto 1997 contro la . Con la maglia friulana riesce anche a conquistare la convocazione in nazionale.\nNell'estate 1999 passa alla . Sotto la guida di Carlo Ancelotti, in due stagioni disputa 13 partite in Serie A senza tuttavia riuscire a emergere, cos\u00ec nel gennaio 2001 passa in prestito al Brescia. Nell'estate seguente rientra come conguaglio tecnico nell'affare che porta Gianluigi Buffon a Torino, accasandosi al a titolo definitivo: la sua valutazione \u00e8 di 30 miliardi di lire.\nL'esperienza emiliana dura pochi mesi, e gi\u00e0 in settembre ritorna a Brescia dove riesce a ritagliarsi gradualmente uno spazio fino alla stagione 2004-2005 quando, dopo essere stato trovato positivo ai metaboliti della cocaina, il 26 novembre 2004 viene squalificato per nove mesi e licenziato dai lombardi. La squalifica viene poi aumentata a un anno dalla Commissione di Appello Federale.\nNell'estate 2005 viene ingaggiato dal , ma nel gennaio 2006 viene trovato nuovamente positivo al test della cocaina, richiesto in seguito a delle osservazioni nella gara del precedente 4 dicembre contro la , sicch\u00e9 nel mese successivo il club toscano rescinde il contratto con il giocatore. Bachini viene dapprima sospeso in via cautelativa il 3 marzo 2006 e infine squalificato a vita, con conseguente radiazione, il 30 dello stesso mese.\nIn carriera ha totalizzato complessivamente 149 presenze e 13 reti in Serie A e 23 presenze e 2 reti in Serie B.\nNazionale.\nDopo 4 presenze nella nazionale Under-21 di Rossano Giampaglia, nel 1998, quando giocava con l'Udinese, viene convocato dal commissario tecnico Dino Zoff in nazionale maggiore, esordendo il 10 ottobre nella vittoria contro la Svizzera. Due mesi dopo partecipa all'amichevole contro la selezione World Stars e colleziona la seconda e ultima presenza in maglia azzurra."}
{"id": "272560", "revid": "984922", "url": "https://it.wikipedia.org/wiki?curid=272560", "title": "Roncevaux Terra", "text": "Roncevaux Terra \u00e8 il nome comunemente usato in esogeologia per riferirsi a parte settentrionale del brillante emisfero del satellite di Saturno Giapeto. La parte sud dell'emisfero \u00e8 chiamato \"Saragossa Terra\". L'emisfero opposto, noto come Cassini Regio, \u00e8 notevolmente pi\u00f9 scuro. Si ritiene che quella della Roncevaux Terra sia in realt\u00e0 la riflettivit\u00e0 naturale del satellite Giapeto, mentre la Cassini Regio sia ricoperta da materiale pi\u00f9 scuro depositatosi in un secondo momento.\nIl continente deve il suo nome alla Battaglia di Roncisvalle, cantata nella \"Chanson de Roland\", il poema epico francese i cui personaggi danno il nome alle restanti formazioni geologiche di Giapeto."}
{"id": "272567", "revid": "1181", "url": "https://it.wikipedia.org/wiki?curid=272567", "title": "Operatore di Kronecker", "text": ""}
{"id": "272576", "revid": "47767", "url": "https://it.wikipedia.org/wiki?curid=272576", "title": "Eugenio", "text": "Origine e diffusione.\nDeriva dal nome latino \"Eugenius\", a sua volta dal greco \u0395\u03c5\u03b3\u03ad\u03bd\u03b9\u03bf\u03c2 (\"Eug\u00e9nios\") . Eug\u00e9nios \u00e8 basato sul termine \u03b5\u03c5\u03b3\u03b5\u03bd\u03b7\u03c2 (\"eugenes\"), composto da \u03b5\u03c5 (\"eu\", \"bene\") e \u03b3\u03b5\u03bd\u03b7\u03c2 (\"genes\", \"nato\"), e pu\u00f2 quindi essere interpretato come \"ben nato\" oppure \"di buona/nobile stirpe\", in senso lato \"nobile\"; lo stesso significato \u00e8 condiviso con il nome Adelaide.\nRiguardo alla forma abbreviata Gene, va considerato che alcune fonti la legano a Genesio piuttosto che a Eugenio, mentre l'ipocoristico russo \u0416\u0435\u043d\u044f (\"\u017denja\") \u00e8 condiviso col nome \u0413\u0435\u043d\u043d\u0430\u0434\u0438\u0439 (\"Gennadij\").\nIl nome non era molto comune nell'Europa occidentale (Inghilterra compresa) durante il Medioevo; il suo uso si intensific\u00f2 pi\u00f9 tardi in parte grazie alla notoriet\u00e0 del principe Eugenio di Savoia.\nOnomastico.\nL'onomastico si pu\u00f2 festeggiare in memoria di numerosi santi e beati, fra i quali, nelle date seguenti:"}
{"id": "272578", "revid": "767487", "url": "https://it.wikipedia.org/wiki?curid=272578", "title": "Roventino", "text": "Il roventino o migliaccio \u00e8 una frittella di sangue di maiale fatta senza uova ma solo con un po' di farina, con l'aggiunta di spezie, da mangiarsi caldo.\nIl nome \"roventino\" deriva da rovente, perch\u00e9 si mangiano ben calde.\nPiatto della cucina toscana, tipico della zona di Firenze, viene condito a piacere con formaggio grattugiato (in genere Parmigiano Reggiano ma anche pecorino toscano) o con zucchero.\nLa sua massima diffusione \u00e8 nella zona di Sesto Fiorentino e Campi Bisenzio. D'altronde le leggi e le disposizioni in materia sanitaria e alimentare hanno limitato la sua diffusione in ambito commerciale."}
{"id": "272591", "revid": "1543377", "url": "https://it.wikipedia.org/wiki?curid=272591", "title": "Lorenzo Sanz", "text": "Biografia.\nAssunse la guida del Real Madrid il 26 novembre 1995 dopo le dimissioni di Ram\u00f3n Mendoza, costretto a lasciare a causa dei problemi economici e sportivi del club della capitale.\nCon gli acquisti di Davor \u0160uker e Predrag Mijatovi\u0107 il Real fu in grado di vincere il campionato spagnolo nel 1997, sotto la guida dell'allenatore italiano Fabio Capello. A questo trofeo seguirono la Champions League, conquistata nel 1998 dopo trentadue anni e nel 2000.\nNel 1998 la squadra di Sanz aveva vinto anche la Coppa Intercontinentale. Nel 2000, alcune settimane dopo la vittoria in Champions League, Sanz perse le elezioni che lo vedevano opposto a Florentino P\u00e9rez.\nIl suo nome torn\u00f2 alla ribalta in seguito alla trattativa per l'acquisto del nel 2005; la trattativa in seguito fall\u00ec e l'immobiliarista perse i 7,5 milioni di euro gi\u00e0 versati a titolo di caparra. Nel 2008 Sanz entr\u00f2 in trattativa per l'acquisto di un altro club italiano, il , ma anche questo affare non si concretizz\u00f2.\nNel 2006 acquist\u00f2 il M\u00e1laga; rest\u00f2 alla guida del club fino al giugno 2010 quando cedette l'intero pacchetto azionario allo sceicco Abdullah Al Thani per 36 milioni di euro.\nMorte.\n\u00c8 morto il 21 marzo 2020 a Madrid, all'et\u00e0 di 76 anni, a seguito di complicanze derivate dall'aver contratto la COVID-19."}
{"id": "272600", "revid": "984922", "url": "https://it.wikipedia.org/wiki?curid=272600", "title": "Cassini Regio", "text": "La Cassini Regio, nella nomenclatura ufficiale delle formazioni geologiche extraterrestri predisposta dall'Unione Astronomica Internazionale, \u00e8 una vasta regione del satellite di Saturno Giapeto caratterizzata dalla riflettivit\u00e0 molto minore rispetto a quella del resto della superficie.\nLa natura del materiale che ha alterato l'albedo di questa regione \u00e8 ancora sconosciuta, ma si ritiene che si tratti di una spessa coltre, forse depositatasi in conseguenza di processi di natura criovulcanica. Si spera che la sonda Cassini, attualmente in orbita attorno a Saturno, possa contribuire a far luce su questo problema.\nRisale al 2004 l'individuazione di una catena montuosa di lunghezza imponente che attraversa il centro di Cassini Regio, seguendo quasi perfettamente l'equatore di Giapeto. L'origine di questa struttura geologica assolutamente inusuale \u00e8 tuttora ignota.\nLa regione prende il nome dall'astronomo Giovanni Domenico Cassini."}
{"id": "272605", "revid": "1969994", "url": "https://it.wikipedia.org/wiki?curid=272605", "title": "Video jockey", "text": "Un VJ o vee-jay, contrazioni che stanno per video jockey, \u00e8 un artista-performer che mixa (in diretta, dal vivo), proietta o allestisce uno spettacolo di luci o effetti visivi utilizzando spezzoni di video, diapositive, fari, laser o altro, a ritmo di musica (spesso \u00e8 la musica elettronica ad essere accompagnata da vjing), in discoteche o anche come spettacolo a s\u00e9 stante. Il VJ in questa veste pu\u00f2 anche creare delle video-installazioni o essere un performer staccato dall'attivit\u00e0 di intrattenimento.\nDa VJ \u00e8 sorto il neologismo \"Vjing\", che \u00e8 l'arte di miscelare flussi video in rafforzamento di tappeti musicali.\nIl termine VJ o veejay, pu\u00f2 indicare colui che mixa i videoclip musicali, in maniera analoga a un disc jockey che mixa brani musicali. Il termine \u00e8 molto usato nell'ambito del canale televisivo MTV, dove in pratica indica il presentatore dei programmi televisivi in cui vengono trasmessi i videoclip musicali.\nUltimamente, il termine VJ \u00e8 associato erroneamente al video mapping: sostanzialmente il Vjing ha un concept totalmente astratto, con temi casuali che mirano ad una visione artistica senza contenuti; diversamente il video mapping ha uno storyboard relativo all'evento con tematiche concrete e mirate a sensibilizzare il pubblico."}
{"id": "272607", "revid": "287204", "url": "https://it.wikipedia.org/wiki?curid=272607", "title": "Motore monocilindrico", "text": "Il motore monocilindrico \u00e8 un motore a combustione interna generalmente a ciclo Otto dotato di un solo cilindro. Tale tipologia di motore per via della elevata elementarit\u00e0 \u00e8 impiegato in numerose applicazioni, tra cui ciclomotori, motocicli, tosaerba.\nPu\u00f2 essere a due tempi o quattro tempi, con raffreddamento ad aria o a liquido.\nMotociclismo.\nIn campo motociclistico, un motore monocilindrico ha pi\u00f9 coppia motrice ai bassi regimi di rotazione rispetto a motori a due o pi\u00f9 cilindri, ma produce pi\u00f9 vibrazioni agli alti regimi di rotazione. Il vantaggio principale rispetto a motori con pi\u00f9 cilindri \u00e8 un peso minore e una maggiore reattivit\u00e0.\nI monocilidrici, spesso a due tempi (ma ultimamente a quattro tempi per le norme anti-inquinamento sempre pi\u00f9 restrittive), sono impiegati largamente su motociclette da enduro o da motocross cos\u00ec come su motociclette stradali di media cilindrata, grazie alla loro risposta pronta. \nSono il tipo di motore pi\u00f9 diffuso sugli scooter compresi tra 50cc e 500cc di cilindrata, questi ultimi con potenza di circa 40 cavalli.\nUno dei pi\u00f9 grossi motori monocilindrici ad uso motociclistico fu quello impiegato sulla Suzuki DR750 poi aumentato nella DR800."}
{"id": "272609", "revid": "182193", "url": "https://it.wikipedia.org/wiki?curid=272609", "title": "Stadio Comunale di Torino", "text": ""}
{"id": "272612", "revid": "7336", "url": "https://it.wikipedia.org/wiki?curid=272612", "title": "Indice di cetano", "text": ""}
{"id": "272625", "revid": "1931747", "url": "https://it.wikipedia.org/wiki?curid=272625", "title": "Brigidino di Lamporecchio", "text": "I brigidini sono dei dolci tipici di Lamporecchio, comune in provincia di Pistoia. Sono delle cialde color giallo-arancio dalla superficie curva, molto friabili, con forma grossolanamente circolare, di circa 5 centimetri di diametro. Gli ingredienti della pasta usata per fabbricarli sono: zucchero, farina, uova ed essenza liquida di anice (nelle ricette tradizionali e casalinghe si possono usare anche i semi).\nOrigine.\nL'origine del nome della specialit\u00e0 sembra derivare dalle \"brigidine\", monache di un convento di Pistoia devote di Santa Brigida che, verso la met\u00e0 del XVI secolo, inventarono questi biscotti.\nDiffusione.\nQuesto dolce \u00e8 reperibile nella quasi totalit\u00e0 delle fiere, manifestazioni e sagre toscane (e spesso anche in altre regioni), nei luna park e in altre situazioni simili, venduto da ambulanti che lo preparano sul momento.\nDebbono il nome a Luigi Alberto Dini detto Brigi, per assonanza cacofonica, un famoso cittadino di Lentorecchio, che dopo la sua partenza per la provincia di Arezzo divento' Lamporecchio.\nPreparazione.\nAttualmente la preparazione avviene con un macchinario elettrico automatizzato che deposita la pasta su formelle di alluminio, in genere con inciso il disegno da realizzare sulla cialda, e la preme su di esse tramite pistoni ad aria compressa (), per poi staccare dalla piastra il brigidino appena fatto tramite uno sportello. Una volta raffreddati e induriti (appena fatti sono malleabili), i brigidini vengono confezionati in tipici sacchetti trasparenti dalla forma stretta e allungata."}
{"id": "272626", "revid": "39224", "url": "https://it.wikipedia.org/wiki?curid=272626", "title": "Linea ad alta velocit\u00e0", "text": ""}
{"id": "272630", "revid": "7336", "url": "https://it.wikipedia.org/wiki?curid=272630", "title": "Nucleosidi", "text": ""}
{"id": "272635", "revid": "2730", "url": "https://it.wikipedia.org/wiki?curid=272635", "title": "John Kenneth Galbraith", "text": "\u00c8 stato fra i pi\u00f9 celebri e influenti economisti del suo tempo, nonch\u00e9 critico della teoria capitalista tradizionale.\nBiografia.\nInsegn\u00f2 nelle universit\u00e0 di California, di Princeton, di Cambridge e di Harvard. Acquist\u00f2 rinomanza come economista \"liberal\" ed ebbe notevole influenza sul pensiero economico del XX secolo, anche per il suo diretto impegno in politica. Dal suo matrimonio con Catherine Merriam Atwater nacquero quattro figli: John Alan, Douglas, Peter, James Kenneth.\nGalbraith era dichiaratamente un Democratico, e sostenne subito John Fitzgerald Kennedy e le sue aspirazioni presidenziali, ricoprendo anche alcuni incarichi pubblici sotto la sua amministrazione come gi\u00e0 sotto quella di Franklin Delano Roosevelt.\nI suoi principali incarichi politico-amministrativi furono:\nContribu\u00ec a elaborare il programma di \"Grande societ\u00e0\" del presidente Lyndon B. Johnson e scrisse il discorso presidenziale in cui quel programma venne illustrato.\nSuccessivamente ruppe con Johnson a causa della guerra in Vietnam.\nRaggiunse la notoriet\u00e0 negli anni 1960 col libro \"The Affluent Society\", che, secondo quanto ha scritto il \"New York Times\", costrinse la nazione americana a riesaminare i suoi valori: nell'opera si sostiene che gli Stati Uniti erano diventati ricchi in merci di consumo, ma poveri nel campo dei servizi sociali. L'opera introduce il concetto che in italiano \u00e8 tradotto con la fortunata formula di \"societ\u00e0 opulenta\".\n\u00c8 stato premiato due volte con la Medaglia presidenziale della libert\u00e0: nel 1946 dal Presidente Truman e nel 2000 dal Presidente Clinton.\nHa scritto anche due romanzi: \"The Triumph\" (1968) e \"A Tenured Professor\" (1990).\nLe sue opere sono parte di una vasta e continua produzione che ha toccato, in pratica, tutte le tematiche economiche, spingendosi spesso nel sociale e nel politico: sbocchi ed evoluzioni obbligate per un pensiero economico che non misuri tutto con la percentuale di incremento o declino del prodotto interno lordo, perch\u00e9, come afferma proprio JKG, \"... quando non potremo pi\u00f9 respirare l'aria, bere l'acqua e mangiare del cibo non inquinato, non ci preoccuperemo forse pi\u00f9 di quanto aumenter\u00e0 quest'anno il prodotto interno lordo...\"\nPrincipali opere.\nNegli anni sessanta, Galbraith \u00e8 stato insieme ad Herbert Marcuse - sul piano pi\u00f9 strettamente filosofico e ideologico - uno dei \"guru\" dei movimenti di contestazione giovanile e dei movimenti pacifisti (essenzialmente statunitensi anti Vietnam), che dovevano sfociare nel 1968 con le lotte studentesche del maggio parigino e nel resto del mondo.\nIn particolare, un punto di vista sul quale convergevano il pensiero filosofico di Marcuse e quello economico-sociologico di Galbraith, era il fatto che l'uomo sociale, il cittadino, fosse stato ridotto, dalla volont\u00e0 delle grandi corporation supportata dalle nuove (per gli anni sessanta) aggressive metodologie di marketing, a un \"consumatore\", ovvero a un soggetto che ha una sua esistenza, e, in definitiva, una sua dignit\u00e0, solo in quanto capace di consumare beni e servizi, e nella misura in cui ottempera a questa sua unica e imprescindibile funzione. Occorre ricordare che \u00e8 del 1957 il primo riuscito esperimento di pubblicit\u00e0 subliminale, ed \u00e8 del 1958 il famoso libro \"I persuasori occulti\" di Vance Packard.\nNon hanno dunque importanza le aspirazioni, le necessit\u00e0, i sogni di un qualunque essere umano, ma hanno solo importanza i suoi 'bisogni', che generano la funzione primaria ed unica del consumo. Per cui, stante l'importanza della definizione degli stessi bisogni da parte del sistema economico, la modellazione di questi bisogni non pu\u00f2 essere lasciata al caso, ma deve diventare la principale funzione del sistema economico, impersonato dalle grande aziende che lo dominano; cosa si produce \u00e8, in questo scenario, secondario, in quanto non \u00e8 pi\u00f9 necessario produrre ci\u00f2 che serve, in quanto ci\u00f2 che serve \u00e8 definito a monte, ed in maniera precisa, da una ristretta cerchia di soggetti economici che definiscono i bisogni in funzione delle proprie esigenze, e non di quelle dei cittadini, ridotti al rango di meri consumatori.\nMarcuse esprime questo concetto in quella che possiamo definire la sua opera principale, e certamente la pi\u00f9 nota, \"L'uomo ad una dimensione\", quella del consumo, appunto, in cui analizza il tema dei 'bisogni' di un essere umano, e di come 'il sistema capitalistico' controlli tali bisogni ed i meccanismi della loro definizione e creazione.\nGalbraith esprime il concetto speculare nella \"Societ\u00e0 opulenta\", in cui invece descrive perch\u00e9, a suo modo di vedere, il sistema economico, rappresentato in primis dalle grandi corporation, ha necessit\u00e0, per i suoi fini intrinseci, di controllare i bisogni, del singolo e delle collettivit\u00e0, in modo assoluto, senza poter lasciare al caso e alla spontanea evoluzione umana la definizione di tali bisogni.\n\"La societ\u00e0 opulenta\".\nIn questo libro Galbraith esprime la tesi secondo cui l'evoluzione della societ\u00e0 e dell'economia va verso una direzione in cui ci\u00f2 che conta sono soprattutto, se non soltanto, i livelli dei consumi che i consumatori, appunto, esprimono, tanto che, da quegli anni in poi, i cittadini non vengono quasi pi\u00f9 considerati persone portatrici di idee e valori, ma solo \"consumatori\", esplicitando, in tal modo, il fatto che a livello sociale si conta solo in funzione del proprio livello di consumi.\nSiamo alla fine degli anni 1950 quando Galbraith pubblica negli Stati Uniti questa opera, per molti versi profetica, e il tono polemico e dichiaratamente negativo con cui illustra questa tendenza che vede affermarsi, gli vale le prime feroci critiche da parte dell'establishment politico ed economico statunitense, che \u00e8 tutto proiettato, invece, alla massimizzazione degli indici quantitativi di crescita economica.\nL'idea che si potesse mettere in discussione il \"progresso\" economico, inteso come sviluppo industriale e misurato esclusivamente da indicatori quantitativi come la crescita del prodotto interno lordo, per motivi, ad esempio, ambientali suonava come un'eresia, e venne bollata come qualcosa a met\u00e0 fra il luddismo e la negazione della libera iniziativa, con pericolose propaggini verso il bolscevismo, specie poi se ci\u00f2 accadeva negli anni dell'escalation della guerra fredda con l'Unione Sovietica, e della caccia alle streghe del maccartismo.\n\"Il nuovo Stato industriale\".\nQuesto libro, pubblicato in America nel 1968, in piena contestazione giovanile, \u00e8 di dieci anni successivo alla \"Societ\u00e0 opulenta\"; si pu\u00f2 dire che rappresenta l'opera pi\u00f9 importante di Galbraith, e quella che abbraccia a 360 gradi le principali tematiche economiche e sociologiche, con quell'approccio misto di economia e sociologia tipico di tutto il pensiero di Galbraith.\nL'idea centrale de \"Il nuovo Stato Industriale\" \u00e8 piuttosto semplice, e sembra persino di per s\u00e9 evidente, oggi, ma all'epoca non manc\u00f2 di suscitare rumore ed accese polemiche: Galbraith parte dalla considerazione che, mentre una volta lo scenario economico era dominato dall'imprenditore, figura centrale del progresso e incarnazione stessa della \"mano invisibile\" di Adam Smith (su questo, l'accordo era pressoch\u00e9 totale, perch\u00e9 anche Karl Marx partiva da questa concezione, anche se con intenti contrari a quelli celebrativi di Smith), al giorno d'oggi (inteso come l'oggi in cui Galbraith scrive e pubblica il libro, cio\u00e8 gli anni 1960), semplicemente, i processi aziendali sono diventati talmente complessi che \u00e8 impensabile che una sola persona sia in grado di detenere le conoscenze necessarie a guidare ed indirizzare l'intero processo produttivo, o meglio l'intero processo che va dall'intuizione di un nuovo prodotto/servizio che potrebbe interessare il \"consumatore\" all'avere pronto il prodotto/servizio presso il consumatore che lo pu\u00f2 cos\u00ec acquistare, che \u00e8 ben pi\u00f9 complicato del solo processo produttivo.\nGalbraith, alla fine di una serie di descrizioni della realt\u00e0 delle varie \"corporation\" statunitensi, cio\u00e8 delle grandi imprese, in genere multinazionali, che rappresentano il nerbo delle economie dei grandi paesi sviluppati, espone la tesi che il potere in queste grandi imprese - dal punto di vista della \"quantit\u00e0\" del potere gestito assimilabili a dei moderni imperi - \u00e8 passato dall'imprenditore, figura mitica ed obsoleta, all'insieme delle persone i cui talenti, capacit\u00e0, esperienza, competenze e ambizioni concorrono a prendere le decisioni fondamentali che orientano l'attivit\u00e0 di questi colossi economici. Galbraith battezz\u00f2 questo insieme \"Tecnostruttura\", sintetizzando, in questo nome, i due concetti di insieme, appunto, strutturato di persone e delle loro competenze \"tecniche\"; non tecniche solo in senso di tecnologiche, ma dei vari aspetti che intervengono nella vita aziendale, a cominciare dal marketing, dal commerciale, alla produzione, alla logistica, alla manutenzione, all'assistenza alla clientela e cos\u00ec via. Il potere decisionale non \u00e8 pi\u00f9, dunque, nelle mani dell'imprenditore singolo, che accentrava il potere in azienda e che, salvi i pochi casi di resistenza della figura carismatica del fondatore, in quanto tale non esiste pi\u00f9.\nA questo punto occorre chiedersi, fa notare Galbraith, a chi risponda la tecnostruttura. Non certo agli azionisti, che dovrebbero essere i suoi padroni, ma che, essendo anche centinaia di migliaia di piccoli azionisti, non hanno di fatto rappresentanza, essendo i consigli di amministrazione dei vecchi orpelli rimasti a coprire, come una foglia di fico, la realt\u00e0. La quale, a chi la guarda con occhi disincantati, \u00e8 del tutto evidente, ed \u00e8 quella di grandi aziende guidate da una struttura \"a cerchi concentrici\", cos\u00ec come la definisce Galbraith. Per cui, continua Galbraith, la Tecnostruttura \u00e8 autoreferenziale, e non risponde di fatto a nessuno, se non a se stessa.\nProva di questo fatto sono le remunerazioni del top management, che fanno raggiungere il rapporto fra il loro salario e quello di coloro che stanno in fondo alla scala delle retribuzioni un livello mai registrato in tutta la storia economica.\nA questo punto, Galbraith fa il passo che, da una parte, lo far\u00e0 marchiare come \"bolscevico\" dall'establishment economico americano dell'epoca e che, dall'altra, lo far\u00e0 eleggere a guru ispiratore per le generazione della montante contestazione studentesca, insieme all'altro guru sul versante filosofico-politico, ossia Herbert Marcuse il quale, nella sua fondamentale opera 'L'uomo ad una dimensione', stigmatizzava una situazione per cui il capitalismo lasciava in pratica al cittadino consumatore non la libert\u00e0 di decidere \"cosa fare\" della sua vita, ma semplicemente di poter scegliere \"cosa consumare\" fra quello che gli viene messo sugli scaffali dei supermercati.\nIl passo consiste nel domandarsi, visto che la tecnostruttura \u00e8 autoreferenziale e ha dei comportamenti che rispondono non tanto a logiche di profitto, quanto a quelle della perpetuazione e dell'accrescimento del potere della Tecnostruttura stessa, perch\u00e9 la propriet\u00e0 dei mezzi di produzione non potrebbe essere statale, in modo che ci possa essere almeno un controllo pubblico sul funzionamento di questi imperi economici. O meglio, poich\u00e9 i piccoli azionisti possono anche rimanere, perch\u00e9 lo Stato non dovrebbe prendere il controllo dei consigli di amministrazione, in modo da trasformare questi inutili orpelli in organismi che possano almeno parzialmente orientare lo sviluppo di queste strutture su vie che tengano in maggiore considerazione l'interesse generale?\nIn definitiva, \u00e8 pi\u00f9 o meno lo stesso percorso che ha portato ai monopoli statali, alcuni dei quali sono ancora in piedi in questo terzo millennio. Nei secoli precedenti, all'incirca a partire dal 1500, con la scoperta del Nuovo Mondo e la spinta al colonialismo delle potenze dell'epoca, gli stati concedevano, in cambio di una tassa, il monopolio su determinati commerci o produzioni ad un individuo o ad una azienda. Perch\u00e9, si chiesero ad un certo punto vari re, imperatori, statisti, filosofi, economisti, lasciare a dei privati gli enormi profitti derivanti da questa posizione di privilegio e non, invece, statalizzare questi profitti con l'istituzione, appunto, dei monopoli di stato?\n\"Il nuovo Stato Industriale\" \u00e8 stato pesantemente attaccato da altri economisti e manager di grandi aziende.\nFamoso l'articolo \"Where Is the New Industrial State?\", in cui si tenta di abbattere i pilastri ideologici su cui si basa \"Il nuovo Stato Industriale\", sostenendo, in sintesi, che lo scenario descritto da Galbraith non esiste, o meglio non esistono i presupposti del controllo da parte della Tecnostruttura, ed il capitalismo \u00e8 sostanzialmente quello di una volta, in cui imprenditori coraggiosi impiantano e fanno diventare grandi le aziende, poich\u00e9 le regole imposte dal governo o da chiunque altro sono degli inutili ostacoli all'armonico e spontaneo sviluppo di una vigorosa economia.\n\"Facce note\".\n\"Facce note\" \u00e8 un breve libro che riporta i ritratti di importanti personaggi politici e storici nel periodo 1940-1950, come il presidente Roosevelt, il suo successore Truman, vari politici americani del periodo e anche i principali capi nazisti, questi ultimi apostrofati come \"imbecilli\". Di Hitler, ad esempio, Galbraith dice che solo un completo incompetente di strategia militare avrebbe preteso la difesa di Stalingrado da parte delle truppe naziste votate platealmente ad una completa distruzione. Hermann G\u00f6ring, il capo della Luftwaffe, l'aviazione tedesca che aveva terrorizzato Londra, viene dipinto come un ubriacone che doveva essere fisicamente sorretto dagli ufficiali suoi pi\u00f9 stretti collaboratori per non cadere, collaboratori che, in realt\u00e0, gestivano la stessa aviazione.\n\"L'et\u00e0 dell'incertezza\".\nScritto nel 1977, \u00e8 un'altra delle opere che fanno di Galbraith un pessimista sull'evoluzione dei sistemi economici e sociali. La tesi centrale del libro \u00e8 che, contrariamente a quello che si potrebbe pensare in funzione delle evidenze comuni, le grandi \"corporation\", cio\u00e8 le pi\u00f9 grandi aziende del sistema capitalistico occidentale, contribuiscono all'incertezza sul futuro dei sistemi sociali ed economici in quanto perseguono obiettivi che non sono compatibili con gli interessi generali ed il bene comune in senso lato. Questo in quanto non si preoccupano di quanto inquinano, di quante risorse non rinnovabili consumano, e cos\u00ec via. Il tutto, nella generale incapacit\u00e0 della politica a gestire invece questi processi."}
{"id": "272640", "revid": "287204", "url": "https://it.wikipedia.org/wiki?curid=272640", "title": "Hemingway", "text": ""}
{"id": "272646", "revid": "111433", "url": "https://it.wikipedia.org/wiki?curid=272646", "title": "Smegma", "text": "Lo smegma \u00e8 un prodotto di secrezione dei genitali maschili e femminili, cui si associano cellule epiteliali esfoliate provenienti dalle mucose, sebo e materiali umidi, in genere di provenienza urinaria.\nEtimologia.\nIl termine \" smegma\" deriva dal greco \"\u03c3\u03bc\u1fc6\u03b3\u03bc\u03b1\" e letteralmente significa \"sapone\".\nFisiologia nell'uomo.\nEntrambi i sessi producono smegma. Nei maschi lo smegma \u00e8 prodotto e si viene a raccogliere sotto il prepuzio. Nelle femmine lo smegma si raccoglie intorno al clitoride e nelle pieghe delle piccole labbra.\nFemmine.\nLo smegma viene prodotto dalle ghiandole apocrine del clitoride, e inoltre da particolari ghiandole sebacee rintracciabili a livello delle piccole labbra. Nella piena maturit\u00e0 sessuale queste ghiandole secernono appunto una sostanza bianca, simile allo smegma prepuziale. Come gi\u00e0 accennato, al materiale di provenienza ghiandolare si aggiungono cellule epiteliali di sfaldamento delle mucose e materiali umidi, in genere componenti dell'urina.\nMaschi.\nLo smegma nel maschio \u00e8 prodotto dalle ghiandole del solco balano-prepuziale (ghiandole riscontrabili alla base del glande del pene). Lo smegma \u00e8 di colore biancastro. Originariamente si riteneva che lo smegma fosse prodotto dalle ghiandole sebacee situate vicino al frenulo, chiamate ghiandole di Tyson. Tuttavia, studi successivi non sono riusciti a dare una conferma di questa tesi. Secondo Wright, lo smegma viene prodotto dalle cellule della mucosa del prepuzio. Queste cellule si accrescono e tendono a migrare verso la superficie della mucosa, si distaccano e subiscono una degenerazione grassa, dando cos\u00ec luogo allo smegma. A parere di Parkash, poich\u00e9 si \u00e8 visto che lo smegma contiene il 26,6% di grassi e il 13,3% di proteine, questo fatto indica con ragionevole certezza che si tratta di composti derivanti da detriti necrotici epiteliali.\nRecentemente si \u00e8 pensato che lo smegma fosse ricco in squalene e secrezioni prostatiche e seminali, nonch\u00e9 di cellule epiteliali e di mucina probabilmente originata dalle ghiandole uretrali di Littre. Alcuni autori affermano che lo smegma contiene enzimi con attivit\u00e0 antibatterica, come il lisozima e ormoni come l'androsterone, sebbene altri autori non concordino con queste indicazioni.\nSecondo Wright la quantit\u00e0 di smegma prodotta durante l'infanzia \u00e8 molto limitata, anche se nel prepuzio \u00e8 possibile riscontrare la presenza di alcune ghiandole sebacee. A parere di questo autore, la produzione di smegma aumenta dalla adolescenza fino alla maturit\u00e0 sessuale, quando la funzione lubrificatoria dello smegma assume il suo pieno valore. A partire dalla mezza et\u00e0 la produzione di smegma si riduce, fino a scomparire completamente nella vecchiaia. Oster in un suo lavoro scientifico riferisce che l'incidenza di smegma aumenta dell'1% tra i 6-7 anni e dell'8% tra i 16-17 anni (con un'incidenza complessiva del 5%).\nFisiologia nei mammiferi.\nNegli animali sani lo smegma aiuta a pulire e lubrificare i genitali. In medicina veterinaria, l'analisi dello smegma \u00e8 talvolta utilizzata per rilevare eventuali agenti patogeni delle vie urogenitali, ad esempio il \"Tritrichomonas foetus\". L'accumulo di smegma nelle pieghe prepuziali degli equini, nella fossa uretrale e nel diverticolo uretrale pu\u00f2 comportare la formazione di grandi granuli e favorire l'infezione da \"Taylorella equigenitalis\", l'agente eziologico della metrite equina contagiosa. Alcuni veterinari hanno raccomandato la pulizia periodica dei genitali maschili per migliorare la salute degli animali.\nComplicanze.\nLa presenza di smegma, materiale umido e ricco di proteine, rappresenta un ideale terreno di replicazione e crescita per molti microrganismi (batteri e funghi). In conseguenza di questa replicazione aumenta la frequenza di processi infettivi e infiammatori a carico di glande e prepuzio: le balaniti e balanopostiti.\nLo smegma e i processi infiammatori a carico di glande e prepuzio potrebbero coinvolgere un'eventuale partner sessuale femminile inducendone vaginiti, cerviciti e perfino il carcinoma della cervice. I processi flogistici ripetuti a carico del pene possono determinare cronicamente un restringimento cicatriziale del prepuzio. Questo processo \u00e8 noto con il nome di fimosi.\nSmegma, circoncisione e cancro del pene.\nNei paesi anglosassoni, e in particolare negli USA molti medici sono stati accesi sostenitori della circoncisione. Alcuni studi scientifici mettevano in evidenza come la pratica della circoncisione facilitasse una buona igiene intima ed evitasse il permanere dello smegma a contatto della mucosa del glande. Si riteneva infatti che lo smegma potesse avere un'azione di cancerogenesi sulle cellule epiteliali del glande. Recenti studi hanno per\u00f2 messo in evidenza come il cancro del pene abbia un'incidenza bassissima prima dei 65 anni, indipendentemente dal fatto che il paziente sia circonciso o meno.\nLo sviluppo del cancro del pene sarebbe perci\u00f2 correlato non tanto all'azione dello smegma, quanto all'infezione da HPV e al tabagismo. Tuttavia ancora oggi l'American Cancer Society ritiene che gli uomini con smegma abbiano un rischio aumentato di cancro del pene. Gli uomini circoncisi avrebbero meno probabilit\u00e0 di rimanere infettati con il virus del papilloma umano (HPV), anche dopo aver considerato le differenze di comportamento sessuale. Sempre secondo questa fonte la maggior parte degli esperti oggi ritiene che lo smegma di per s\u00e9 non provochi il cancro del pene, ma possa irritare e infiammare il pene, aumentando in modo indiretto il rischio di cancro."}
{"id": "272649", "revid": "1833487", "url": "https://it.wikipedia.org/wiki?curid=272649", "title": "Gioacchino Cavaro", "text": " \nEsegu\u00ec diversi retabli nell'isola, tra cui quelli di Castelsardo (che si trova nella cattedrale locale), della Porziuncola (Cagliari, Pinacoteca Nazionale), proveniente dalla chiesa di San Francesco di Stampace a Cagliari e di Tuili (nella parrocchiale), che costituiscono i pi\u00f9 importanti esempi di arte rinascimentale quattrocentesca della Sardegna.\nIl suo nome, altrimenti non documentato, deriva dalla lettura di un'epigrafe posta lungo lo scudo dell'Arcangelo Michele del retablo di Castelsardo, secondo una lettura fatta da Luigi Agus.\nQuesto pittore risente fortemente di influssi italiani circolanti in ambito iberico attraverso l'opera di Pedro Berruguete attivo in Castiglia. In effetti le recenti scoperte relative ai committenti dei retablo di Castelsardo, i Guzm\u00e1n, e quelli gi\u00e0 noti del retablo di Tuili, i Santa Cruz, portano a ritenere che questo sia un pittore circolante in ambito valenzano e castigliano, pi\u00f9 che barcellonese, come si era ipotizzato.\nA questo pittore vengono attribuiti anche una \"Madonna con Bambino\" (Birmingham, Museum of Art), due retabli in Corsica (Tallano, Chiesa di S. Maria), una \"Madonna del Latte\" (Barcellona, Museu d'Art de Catalunya) e una \"Crocifissione\" in collezione privata."}
{"id": "272651", "revid": "1543377", "url": "https://it.wikipedia.org/wiki?curid=272651", "title": "Kawasaki KLE", "text": "La KLE \u00e8 una motocicletta prodotta dalla Kawasaki e commercializzata in Italia nella sola cilindrata da circa 500\u00a0cm\u00b3, \u00e8 equipaggiata con un motore bicilindrico in linea a quattro tempi a benzina derivato dalla stradale GPZ 500, a sua volta originariamente ottenuto \"tagliando a met\u00e0\" l'unit\u00e0 a 4 cilindri della GPZ 1000 RX. Appartenente alla categoria deserto-stradale, pu\u00f2 essere usata sia in fuoristrada leggero che su strada. Il primo modello \u00e8 stato presentato nel 1991.\nDescrizione.\n\u00c8 dotata di un coprimotore che protegge la coppa dell'olio nell'utilizzo in fuoristrada.\nLa protezione aerodinamica pu\u00f2 contare solo su un cupolino e a seconda della statura la testa e la parte superiore del busto sono esposti al vento, la situazione migliora notevolmente con l'ausilio di cupolini accessori, disponibili come accessorio originale Kawasaki per il vecchio modello ma anche di altre marche per l'ultima serie, grazie all'intercambiabilit\u00e0 dei pezzi con la diffusa Z1000. La sella \u00e8 abbastanza ampia da ospitare comodamente guidatore e passeggero. La moto \u00e8 dotata di un ampio portapacchi posteriore.\nLa strumentazione comprende tachimetro/contachilometri, contagiri, spie per gli indicatori di direzione, il folle e gli abbaglianti. Non \u00e8 dotata della spia della riserva di carburante, per questo adopera il rubinetto del carburante ad azionamento manuale che consente il passaggio alla posizione \"riserva\", adotta l'avviamento elettrico e non \u00e8 presente il pedale (kickstarter) per l'avviamento manuale.\nDal modello 2005 in poi, come per tutti i motocicli, i fari anabbaglianti non possono essere spenti tramite i blocchetti al manubrio e di conseguenza restano sempre accesi.\nModello dal 2005.\nIl modello del 2005 nasce dall'esigenza di aggiornare il KLE alle norme anti inquinamento (\"Euro 2\") dell'Unione europea in quanto le emissioni del modello precedente rientravano nei parametri \"Euro 1\".\nNella necessit\u00e0 di rinnovare il modello, la casa madre approfitta per un restyling che ringiovanisca la linea, ormai appesantita dagli anni. In particolare viene ridisegnato il cupolino rendendolo simile a quello delle Kawasaki Z1000 e Kawasaki Z750, utilizzando lo stesso gruppo ottico. Vengono modificati anche gli indicatori di direzione e il quadro strumenti, viene tolta la carenatura del disco freno anteriore, retaggio del design anni ottanta, viene tolto uno dei due clacson, le leve di freno e frizione non sono pi\u00f9 regolabili. Tutte queste modifiche sono imposte da scelte economiche e da strategie di scala, in modo da poter riutilizzare pezzi gi\u00e0 prodotti per altre moto (faro, frecce). La Kawasaki in questo modo mantiene costante il prezzo gi\u00e0 basso e allunga la carriera del KLE di altri due anni."}
{"id": "272653", "revid": "174925", "url": "https://it.wikipedia.org/wiki?curid=272653", "title": "Fettunta", "text": ""}
{"id": "272657", "revid": "7336", "url": "https://it.wikipedia.org/wiki?curid=272657", "title": "Eug\u00e8ne Adam", "text": ""}
{"id": "272660", "revid": "24258", "url": "https://it.wikipedia.org/wiki?curid=272660", "title": "Confederazione italiana sindacati lavoratori", "text": ""}
{"id": "272675", "revid": "712828", "url": "https://it.wikipedia.org/wiki?curid=272675", "title": "Soresu", "text": ""}
{"id": "272676", "revid": "88740", "url": "https://it.wikipedia.org/wiki?curid=272676", "title": "Amadeo", "text": ""}
{"id": "272678", "revid": "46291", "url": "https://it.wikipedia.org/wiki?curid=272678", "title": "Betulaceae", "text": "Le Betulacee (Betulaceae ) sono una famiglia di alberi e arbusti appartenenti all'ordine Fagales diffusi in Europa, Asia, Nordafrica e nelle due Americhe in zone temperate e fredde. La famiglia prende nome dalla betulla (gen. \"Betula\"). Vi appartengono circa 150 specie di piante di altezze medie, a crescita rapida e poco longeve.\nDescrizione.\nLe Betulacee sono tutte piante legnose (sia arboree sia arbustive) a foglie semplici, alterne, quasi sempre caduche. Il margine delle foglie \u00e8 dentato e alla base del picciolo sono presenti le stipole caduche.\nI fiori sono poco appariscenti, riuniti in infiorescenze, unisessuali (le specie sono per\u00f2 monoiche). Le infiorescenze pendule prendono il nome di amenti. L'impollinazione \u00e8 effettuata dal vento.\nI frutti secchi (tecnicamente nucule) hanno aspetti vari (assomigliano a piccole pigne nel genere \"Alnus\", sono le ben note nocciole nel genere \"Corylus\") e sono generalmente riuniti in gruppi di 2-3 alla base di una squama che pu\u00f2 racchiuderli parzialmente.\nSistematica.\nLe Betulacee sono state da sempre attribuite all'ordine delle Fagali. Anche la recente classificazione APG conferma questa attribuzione.\nIn passato, nella classificazione di Cronquist, si mantenevano distinte due famiglie: Betulacee (con i generi \"Betula\" ed \"Alnus\") e Corilacee (con i generi \"Corylus, Ostrya, Carpinus, Ostyopsis\"). Questa distinzione \u00e8 ridotta dall'APG a livello di sottofamiglie.\nIn questa famiglia sono riconosciuti i seguenti generi:\nper un totale di circa 60 specie.\nper un totale di circa 50 specie.\nLe due sottofamiglie si riconoscono per alcuni caratteri:\nBetuloideae: hanno fiori femminili nudi e fiori maschili provvisti di perianzio, i frutti sono separati da brattee e bratteole\nCoryloideae: hanno fiori femminili perianziti e fiori maschili nudi, i frutti sono ricoperti da un involucro.\nTutti i generi, escluso \"Ostryopsis\", sono presenti nella flora spontanea italiana.\nStoria evolutiva della famiglia.\nSi pensa che la famiglia sia originaria della Cina centrale e si sia differenziata alla fine del Cretaceo (circa 70 milioni di anni fa). L'ipotesi \u00e8 supportata dal fatto che i sei generi della famiglia sono nativi di queste regioni e che molte delle 52 specie hanno comportamento endemico in Cina.\nFossili.\nI pi\u00f9 antichi fossili attribuiti a questa famiglia risalgono a circa 20 milioni di anni fa.\nUsi.\nAlla famiglia appartiene il nocciolo (\"Corylus avellana\" L.) specie ampiamente coltivata per i suoi frutti eduli. \nAltri generi, particolarmente le betulle, sono impiegati come essenze ornamentali nei parchi e nei giardini.\nIl legno del carpino, duro ed elastico, veniva usato tradizionalmente come legno da lavoro (utensili, manici di attrezzi, ecc.) nelle regioni del Nord Europa.\nIl legno dell'ontano \u00e8 resistente all'acqua e all'immersione, veniva utilizzato per la costruzione di palafitte (secondo alcune fonti parte dei pali su cui poggia Venezia sono od erano in legno di ontano nero, \"Alnus glutinosa\" L., oltre che di larice e di rovere). Ancora oggi trova impiego nel consolidamento dei versanti e nei lavori di sistemazione idraulica in cui vi sia immersione del palo.\ni frutti secchi (comunemente definite pignette di ontano), vengono usate in acquariofilia per abbassare il ph dell'acqua e per rilasciare acidi umici al fine di garantire il benessere di pesci ed invertebrati."}
{"id": "272679", "revid": "26630", "url": "https://it.wikipedia.org/wiki?curid=272679", "title": "Lestrigoni", "text": "I Lestrigoni sono un popolo leggendario di giganti antropofagi, che per ordine del loro re, Antifate, distrussero la flotta di Ulisse e uccisero tutti i marinai infilzandoli con enormi spiedi. Si salv\u00f2 dalla strage solo la nave dell'eroe, rimasta all'ancora fuori dal porto.\nNell'Odissea.\nSecondo Omero, nella terra dei Lestrigoni (generalmente identificata con la Sardegna) la notte \u00e8 cos\u00ec breve che il pastore che usciva col gregge al mattino incontrava lungo la strada quello che rientrava con il bestiame la sera. Secondo lo scrittore Felice Vinci si tratta di vaghi ricordi dell'estate nordica da parte di qualche viaggiatore (Cratete in scol. ib. 86, ripreso da Vinci nel suo \"Omero nel Baltico\").\nLa loro citt\u00e0 \u00e8 chiamata Lestrigonia o anche Lamia, da Lamo, suo fondatore all'epoca della guerra di Troia (XII secolo a.C.).\nSecondo altri autori.\nSecondo alcuni autori antichi, il nome Lamia derivava invece da quello di una fanciulla libica che Giove, in occasione di una delle sue numerose infedelt\u00e0 coniugali, aveva rapito e portato sul lido di Formia. L'identificazione dell'attuale Formia quale capitale dei Lestrigoni deriva dalla lettura di alcune fonti classiche come Plinio il Vecchio, che nel I secolo dell'era cristiana, scriveva: \"Formiae, Hormiae prius dictae olim, sedes antiqua Lestrigonum\" (\"Formia, prima detta, un tempo, Hormiae, fu antica sede dei Lestrigoni\").\nSecondo Angelo Paratico i Lestrigoni sarebbero derivati dalla visione dei giganti di Mont'e Prama in Sardegna.\nSecondo Strabone i Campi Flegrei erano la terra dei giganti Lestrigoni, i quali, al comparire della nave di Odisseo, lanciano pietre e fuoco. Le eruzioni flegree, cos\u00ec, vengono mitizzate come grossi macigni lanciati dai mostri (vulcani)."}
{"id": "272680", "revid": "712828", "url": "https://it.wikipedia.org/wiki?curid=272680", "title": "Darth Plagueis", "text": ""}
{"id": "272682", "revid": "125680204", "url": "https://it.wikipedia.org/wiki?curid=272682", "title": "Monte San Giorgio (Unesco)", "text": "Il sito UNESCO di Monte San Giorgio \u00e8 formato da un piccolo gruppo montuoso posto tra il Cantone Ticino in Svizzera e la provincia di Varese in Lombardia (Italia), geologicamente costituito da rocce del mesozoico caratterizzate da un elevato contenuto fossilifero in ottimo stato di conservazione. Questa localit\u00e0 fossilifera prende il nome dalla maggior cima dell'area il Monte San Giorgio, che si trova in territorio svizzero. Di particolare interesse sono i ritrovamenti paleontologici entro la successione sedimentaria carbonatica marnosa del Triassico Medio, entro cui si riconoscono almeno sei livelli fossiliferi principali, ciascuno dei quali a sua volta suddivisibile in zone con differente associazione faunistica.\nIl riconoscimento e la segnalazione dell'interesse paleontologico dell'area risale alla met\u00e0 del secolo XIX, e le prime attivit\u00e0 di ricerca e raccolta fossilifera furono compiute da Antonio Stoppani nel 1862. Nel 2003 gli affioramenti triassici in territorio svizzero furono iscritti nel Patrimonio mondiale dell'UNESCO (decisione 27 COM 8C.7). L'area protetta interessa una superficie di 849 ettari, l'area tampone 1389 ettari. Nel 2010 anche quelli il versante italiano fu inserito nella \"World Heritage List\" (decisione 34 COM 8B.6), completando il riconoscimento del paleosito. Dal XIX secolo, in oltre 150 anni di ricerca, sono venuti alla luce decine di migliaia di scheletri fossili di rettili marini e di pesci, tra cui numerose specie rare o specifiche del sito, alle quali spesso sono attribuiti nomi che indicano toponimi locali come \"Daonella serpianensis\", \"Serpianosaurus mirigiolensis\", \"Serpianotiaris hescheleri\", \"Tanystropheus meridensis\", \"Luganoia lepidosteoides\", \"Ceresiosaurus\", \"Ticinosuchus ferox\", \"Besanosaurus leptorhynchus\", \"Lariosaurus\", nomi che ricordano i ricercatori che hanno lavorato sul Monte come \"Saurichthys curionii\", \"Mixosaurus cornalianus\", \"Macrocnemus bassanii\", \"Neusticosaurus peyeri\", \"Tintorina meridensis\", \"Cymbospondylus buchseri\" e nomi che ricordano le loro mogli come \"Cyamodus hildegardis\".\nLe principali collezioni dei reperti fossili sono conservate ed esposte presso il Museo dei fossili del Monte San Giorgio a Meride, il Museo dell'istituto di paleontologia dell'Universit\u00e0 di Zurigo e il Museo Civico di Storia Naturale di Milano, che conservano molti degli olotipi delle prime nuove specie fossili ivi rinvenute e classificate durante i primi scavi, e il Museo dei fossili di Besano.\nStoria degli scavi paleontologici.\nI primi scavi in territorio italiano.\nI primi fossili di rettili e di pesci furono probabilmente scoperti nelle miniere di scisto bituminoso in localit\u00e0 \"Vallone\" a Besano. A met\u00e0 Ottocento il geologo Giulio Curioni, tra i fondatori della Societ\u00e0 Italiana di Scienze Naturali, menzion\u00f2 la presenza di pesci fossili negli scisti di Besano. La prima pubblicazione scientifica sui fossili del Monte San Giorgio risale al 1854 e fu redatta da Emilio Cornalia. Nel 1863 il geologo e paleontologo Antonio Stoppani inizi\u00f2 i primi scavi nella Formazione di Besano in localit\u00e0 \"Vallone\" a Besano. Tra il 1866 e il 1878, sotto la direzione di Emilio Cornalia, allora direttore del Museo Civico di Storia Naturale di Milano e presidente della Societ\u00e0 Italiana di Scienze Naturali, continuarono gli scavi nella medesima localit\u00e0. La prima pubblicazione riguardante questa campagna di scavo risale a Francesco Bassani (1886). Nel 1907, durante i lavori d'estrazione a scopo industriale degli scisti bituminosi in localit\u00e0 \"Tre Fontane\", dai quali si ricavava tramite distillazione a freddo il \"Saurolo\", vennero alla luce ulteriori fossili di pesci e di rettili.\nBernhard Peyer e Emil Kuhn-Schnyder.\nNel 1919 il paleontologo e zoologo Bernhard Peyer, su consiglio dall'amico paleontologo di Monaco Ferdinand Broili s'interess\u00f2 per la prima volta dei fossili del Monte e diede in seguito un impulso decisivo alla ricerca scientifica, facendo del San Giorgio il \"Monte dei Sauri\". Dal 1924, grazie ad un credito di 1000 franchi, l'Istituto e il Museo di Paleontologia dell'Universit\u00e0 di Zurigo (PIMUZ) inizi\u00f2 gli scavi scientifici. Sino al 1975 ebbero luogo una cinquantina di campagne sistematiche di scavo a cielo aperto che portarono alla luce numerosissimi fossili. Nel 1925 Emil Kuhn-Schnyder, allora assistente di Bernhard Peyer, prese per la prima volta parte agli scavi. Nel 1927 i due ricercatori scoprirono i livelli fossiliferi della \"Cava inferiore\" e della \"Cava superiore\". Negli anni Trenta Bernhard Peyer offr\u00ec a Fritz Buchser, scalpellino di Meride, una formazione quale preparatore paleontologico. Quest'ultimo lavor\u00f2 poi al suo fianco per ben 47 anni, cercando e preparando i fossili del Monte San Giorgio. Grazie al suo intuito si scoprirono gli strati fossiliferi della \"Cassina\". Nel 1940 i ricercatori di Zurigo scoprirono fossili di pesci nella \"Kalkschieferzone\". Nel 1956 Emil Kuhn-Schnyder fu promosso a direttore dell'Istituto di paleontologia dell'Universit\u00e0 di Zurigo. L'Universit\u00e0 di Basilea sotto la guida di Louis Vonderschmitt descrisse la geologia e la stratigrafia delle Ticino meridionale. Tra le campagne di scavo pi\u00f9 significative dal profilo scientifico v'\u00e8 quella condotta da Emil Kuhn-Schnyder con geologi dell'Universit\u00e0 di Basilea in localit\u00e0 \"Mirigioli\" (\"Punto 902\") tra il 1950 e il 1968. La campagna di scavo interess\u00f2 inizialmente una superficie di 240 m2 (poi ridotti a 90 m2) e mostr\u00f2 per la prima volta la distribuzione delle numerose specie di fauna e flora lungo l'intero profilo della \"Formazione di Besano\". Grazie alle numerose scoperte scientifiche nel 1956 fu fondato l'Istituto Paleontologico dell'Universit\u00e0 di Zurigo. Nel 1965 fu aperta al pubblico la collezione di reperti fossili che dal 1991 divenne ufficialmente Museo Paleontologico dell'Universit\u00e0 di Zurigo. Emil Kuhn-Schnyder nel 1973 promosse l'apertura del Museo dei fossili del Monte San Giorgio a Meride.\nGli scavi recenti.\nDal 1975 il Museo civico di Storia Naturale di Milano riprese le ricerche nella \"Formazione di Besano\" in localit\u00e0 \"Vallone\" e \"Rio Ponticelli\" a Besano. Nel 1990 un secondo gruppo di ricerca del Dipartimento di Scienze della Terra dell'Universit\u00e0 degli Studi di Milano, sotto la direzione di Andrea Tintori, inizi\u00f2 scavi nella Kalkschieferzone (Calcare di Meride). Il Museo di Induno Olona collabor\u00f2 agli scavi in localit\u00e0 \"Ca' del Frate\" (Viggi\u00f9), mentre a Meride vi fu la collaborazione con il Museo Cantonale di Storia Naturale di Lugano. Parallelamente, tra il 1976 e il 2001, sotto la direzione di \"Hans Rieber\", professore di paleozoologia al Politecnico federale e all'Universit\u00e0 di Zurigo, fu rielaborato il materiale delle precedenti campagne di scavo, concentrandosi sullo studio dei pesci fossili. \"Hans Rieber\" inizi\u00f2 una nuova campagna di scavo nel 1983-1984 in localit\u00e0 \"Val Stelle\" a Meride, dedicandosi ai fossili invertebrati tra cui le \"Daonelle\" e le \"Ammoniti\", che si rivelarono eccezionali fossili guida, utili quindi alla datazione degli strati sedimentari. \"Andrea Tintori\" tra il 1996 e il 2003 condusse varie campagne su territorio svizzero e italiano, contribuendo in particolare allo studio dei pesci del Triassico medio (\"Kalkschieferzone\"). Parallelamente l'Universit\u00e0 di Zurigo, sotto la direzione di \"Heinz Furrer\", curatore dal 1994 del Museo dell'universit\u00e0, condusse numerose campagne di scavo negli strati sedimentari della \"Kalkschieferzone\" in localit\u00e0 \"Val Mara\" e \"Acqua del Ghiffo\". Il dipartimento di Scienze della Terra dell'Universit\u00e0 di Milano e il Museo di storia naturale di Milano affiancarono il gruppo di ricercatori di Zurigo.\nDal 2006 al 2014, in territorio svizzero, il Museo cantonale di storia naturale di Lugano sotto la direzione di Rudolf Stockar condusse altre ricerche e scavi scientifici. Dal 2010 in poi, in localit\u00e0 \"Cassina\", \"Val Mara\" e \"Val Sceltrich\", ebbero luogo gli ultimi scavi del Museo di storia naturale di Lugano, affiancato da studenti di altre universit\u00e0 e da volontari. Per questi studi Stockar, nel 2018, ha ricevuto il premio \"Friedrich von Alberti\", un importante riconoscimento in ambito paleontologico.\nIntroduzione geologica.\nLe Alpi Meridionali.\nLa catena delle Alpi Meridionali, lunga oltre 500\u00a0km e larga 50\u2013150\u00a0km, si estende dalla citt\u00e0 di Ivrea (a Ovest) sino alla Slovenia occidentale (a Est). Si tratta di un margine continentale passivo contraddistinto da una catena a falde sovrapposte con trend Est-Ovest e vergenza verso Sud. Le Alpi Meridionali sono il fronte orogenico meridionale della catena delle Alpi. Verso Nord le Alpi Meridionali sono tagliate dalla Linea Insubrica, una discordanza tettonica regionale che le divide dal massiccio centrale delle Alpi. Verso Ovest il contatto col massiccio centrale \u00e8 marcato dalla \"Linea del Canavese\", mentre ad Est interferiscono con le Alpi Dinariche. A Sud il fronte di catena \u00e8 invece sommerso sotto i depositi tardo e post orogenici della Pianura Padana.\nIl Monte San Giorgio nel contesto Sudalpino.\nIl Monte San Giorgio si trova nella parte occidentale della catena delle Alpi Meridionali in corrispondenza della \"Soglia di Arbostora\". Il sottosuolo \u00e8 caratterizzato dalla sovrapposizione strutturale di due Falde Orobiche (inferiore e superiore). Da Nord verso Sud, come mostrato nella carta geologica del Ticino meridionale, le rocce affioranti del San Giorgio sono vieppi\u00f9 giovani. Figura 2 mostra come la parte settentrionale del Monte abbia uno zoccolo cristallino pre-Permiano formato da gneiss e da affioramenti permiani con rocce vulcaniche (andesiti, rioliti e ignimbriti). Salendo da Nord verso la cima del Monte e scendendo poi sino alla localit\u00e0 di Meride s'incontano le sequenze sedimentarie triassiche. Proseguendo verso Sud, in localit\u00e0 di Arzo, affiorano sedimenti del Giurassico inferiore. La successione sedimentaria \u00e8 tagliata da faglie normali tardive con andamento Nord-Sud. La giacitura dei sedimenti ha un\u2019immersione di circa 30\u00b0 verso Sud e la sequenza sedimentaria Triassico-Giurassica sprofonda sotto i depositi quaternari della Pianura Padana. Stratificazioni bituminose simili a quelle del San Giorgio sono state riscontrate, infatti, a 4500 metri di profondit\u00e0 nei pozzi perforati da AGIP (gruppo ENI) in localit\u00e0 Gaggiano e Trecate-Villafortuna per la ricerca e la coltivazione di idrocarburi liquidi. A Sud del confine italo-svizzero affiorano infine i depositi del Gruppo della Gonfolite Lombarda, che delimitano verso Nord il fronte strutturale di un retroscorrimento regionale.\nLa laguna triassica del San Giorgio.\nOltre 230 milioni d'anni fa la regione del Monte San Giorgio si trovava 20 gradi a Nord dell'equatore lungo la costa settentrionale del mare della Tetide. Vi erano zone d'acqua bassa, banchi sabbiosi e alcune isolette che separavano lagune poco profonde dal mare aperto (vedi Figura 1). Sui fondali di una laguna subtropicale profonda 30-130\u00a0metri ed estesa 10\u201320\u00a0km con ristretta circolazione d'acqua si depositarono in assenza di ossigeno le rocce sedimentarie della Formazione di Besano (Zona Limite Bituminosa). In superficie l'acqua era al contrario ben ossigenata e ricca di vita. Le condizioni climatiche, simili a quelle degli attuali Caraibi, erano di tipo monsonico e l'acqua aveva una temperatura di 22-25\u00a0\u00b0C. Gli animali morti finivano sui fondali anossici della laguna, per poi essere ricoperti dal fango. Per questo motivo oggi \u00e8 possibile ritrovare scheletri fossili completi e perfettamente conservati. Se i fondali marini avessero costituito un ambiente favorevole alla vita, le carcasse sarebbero state divorate e si sarebbero inesorabilmente degradate. All'interno della fanghiglia i batteri decomposero lentamente la pelle, le squame e (spesso) le parti molli delle carcasse. Gli scheletri degli animali si conservarono invece sino ai giorni nostri. L'ambiente acquatico tipico della parte bassa e media della \"Zona Limite Bituminosa\" era di tipo salino, la parte alta presentava invece un regime meno salino.\nProfilo stratigrafico.\nBasamento e formazioni Permiane.\nBasamento cristallino Insubrico (pre Carbonifero, &gt; 300 Ma; Ma = milioni d'anni): il basamento cristallino Insubrico \u00e8 costituito da gneiss, metamorfizzati durante l'Orogenesi Varisica. Questa unit\u00e0 affiora spesso a Nord del lago di Lugano (Melide e Morcote). Nella regione del San Giorgio vi sono affioramenti tra la dogana di Brusino Arsizio e Porto Ceresio.\nRocce magmatiche e vulcaniche (Permiano, 260-299 Ma): lave e rocce piroclastiche permiane di composizione riolitica e andesitica. Salendo da Brusino Arsizio in direzione del Serpiano la prima litologia affiorante \u00e8 un'andesite molto degradata chiamata porfirite, pi\u00f9 in alto affiora invece una roccia riolitica detta porfido quarzifero. Entrambe le rocce vulcaniche si formarono da rapida cristallizzazione di lave. A occhio nudo \u00e8 facile distinguere le due rocce: le porfiriti hanno un colore di degradazione rosso-violaceo e tessitura microcristallina omogenea, il porfido quarzifero \u00e8 invece di colore marroncino e ha una tessitura leggermente porfirica (con due o pi\u00f9 generazioni di minerali di diversa granulometria). I minerali pi\u00f9 grandi sono feldspati (color bianco) e biotiti nere, immersi in una matrice a grana fine. I porfidi contengono pi\u00f9 quarzo rispetto alle porfiriti.\nFormazioni Triassiche.\nSerie sedimentaria triassica (208-247 Ma): numerose fratture si aprirono all'interno del supercontinente Pangea. Tra il continente africano a Sud e quello euroasiatico a Nord si form\u00f2 un bacino nel quale si insinu\u00f2, partendo da Est, un braccio di mare della Tetide. Questo spiega il passaggio da rocce vulcaniche, nella parte bassa del Monte, a rocce sedimentarie, nella parte alta.\nServino (Permiano superiore-Triassico inferiore, 250 Ma): litologia di spessore limitato, inferiore alle due precedenti, sovente ricoperta da depositi quaternari e difficilmente osservabile. Alla base vi sono sedimenti litorali trasgressivi arenacei e conglomeratici in contatto erosivo con le facies continentali permiane. La formazione presenta spesso brecce arcosiche a clasti riolitici ed \u00e8 caratterizzata da elementi spigolosi a granulometria variabile immersi in una matrice vulcanica microcrostallina.\nFormazione di Bellano (Triassico medio, Anisico medio-superiore): depositi silicoclastici conglomeratici e arenacei di colore rossastro. Si tratta di depositi alluvionali, fluviali o deltaici che indicano un incremento dell'attivit\u00e0 tettonica nella regione con successivo innalzamento del suolo ed erosione.\nDolomia del San Salvatore detta pure \"Dolomia Albiga\" (Triassico medio, Anisico medio/superiore-Ladinico): dolomia di piattaforma carbonatica marina, che testimonia l'inizio di un'ulteriore fase di trasgressione. Questa formazione \u00e8 ci\u00f2 che resta di un'antica barriera corallina o di una piattaforma carbonatica d'acqua bassa che separava il bacino del San Giorgio dal mare aperto. Alla base vi sono componenti sabbiose immerse in una matrice calcitica (poi dolomitizzata) formata da organismi marini di barriera tra cui bivalvi, lumache, coralli, spughe, granchi, crinoidi e alghe rosse.\nFormazione di Besano detta pure \"Zona Limite Bituminosa\" o \"Grenzbitumenzone\" (degli autori svizzero tedeschi) (Anisico superiore-Ladinico inferiore): \u00e8 tra le formazioni sedimentarie che hanno reso famoso il Monte San Giorgio a livello mondiale. Datazioni dei minerali di zircone contenuti in strati di tufo vulcanico (bentonite) hanno permesso di datare la roccia in 242.1 \u00b1 0.6 Ma. La Formazione di Besano costituisce uno fra i migliori esempi al mondo di un particolare giacimento fossilifero chiamato giacimento di conservazione (sottotipo stagnazione, tipo di biofacies letalpantostrato). La laguna del San Giorgio era nel lontano Triassico un lembo di mare della Tetide, protetto dal mare aperto dalla barriera corallina del San Salvatore. La profondit\u00e0 della laguna era di 30-130 metri, le acque erano calde e relativamente calme, tanto da rappresentare un ambiente favorevole per una numerosa fauna e flora. Negli scisti sono stati ritrovati fossili tipici di terraferma, come rami di conifere primitive, pollini e rettili terrestri. La laguna non distava quindi molto dalla terra emersa. Gli scisti bituminosi sono rocce di colore nero, ricche in bitume e in materia organica. Generalmente \u00e8 difficile ottenere sedimenti ad alto contenuto organico perch\u00e9, in presenza d'ossigeno, il materiale si degrada. Gli strati d'acqua al fondo della laguna del San Giorgio erano perlopi\u00f9 disaerobici con periodi anossici. L'allineamento di alcuni fossili di pesce e quindi una leggera circolazione d'acqua sembrano supportare questa ipotesi. Si pensa inoltre che i fondali fossero pressoch\u00e9 abiotici, con poche tracce di bioturbazione. Le carcasse di pesci e di rettili si depositarono sui fondali, senza essere divorate e senza degradarsi, permettendo cos\u00ec la loro conservazione sino ai giorni nostri. La sedimentazione di questa formazione richiese periodo assai lungo, tanto che in pochi millimetri di roccia sono racchiusi migliaia di anni. La \"Formazione di Besano\" ha uno spessore di 15\u201316 m ed \u00e8 costituita da un'alternanza di strati chiari di dolomia, spessi circa 30\u00a0cm e proveniente dalla barriera corallina del San Salvatore, e di livelli scuri di scisto bituminoso con una stratificazione assai sottile, detta laminazione. Gli scisti della \"Zona Limite Bituminosa\" hanno valori molto elevati di TOC (contenuto totale di carbonio organico) che raggiungono addirittura il 44% del peso, valori medi di TOC del 4% e contenuti di zolfo sino al 10%. Il potenziale di generazione d'idrocarburi fu stimato in 330'000 tonnellate di HC per km2. Nell'area del San Giorgio i sedimenti della \"Formazione di Besano\" sono solo marginalmente maturi, a causa del ridotto ricoprimento sedimentario. Nella Pianura Padana le stesse rocce presentano invece uno spesso ricoprimento sedimentario, sono molto mature e costituiscono la principale roccia madre del sistema petrolifero \"Meride / Riva di Solto\".\nDolomia del San Giorgio (Triassico Medio, Ladinico): formazione carbonatica di piattaforma (successivamente dolomitizzata) spessa 60 metri, depositatasi in ambiente d'acqua bassa e ricca di alghe.\nCalcare di Meride corrispondente alla \"Formazione di Cunardo\" (Triassico medio, Ladinico): a seguito dei processi estensionali la Tedite si ingrand\u00ec ulteriormente, i fondali marini divennero pi\u00f9 profondi e scesero sotto la zona fotica, arrestando la crescita della barriera corallina. Nel bacino si deposit\u00f2 una spessa (400-600 metri) unit\u00e0 carbonatica, il \"Calcare di Meride\", che inizia con il Carlare di Meride inferiore (90-150 metri). Il calcare \u00e8 perlopi\u00f9 omogeneo, con stratificazioni di spessore variabile interrotte da sedimenti ricchi in scisto bituminoso oppure da letti di bentonite giallastra. La bentonite (tufo vulcanico) \u00e8 una roccia tufacea di struttura plastica derivante dalla compattazione di ceneri vulcaniche. Questi orizzonti sono molto importanti perch\u00e9 permettono una precisa datazione della roccia e costituiscono dei \"marker\" temporali a livello regionale. Nel \"Calcare di Meride\" si distinguono quattro successioni fossilifere, elencate dal basso verso l'alto: \"Cava inferiore\" (spessa 1.5 m), \"Cava superiore\" (spessa 10 m, datata 241.07 \u00b1 0.13 Ma), \"Cassina\" (spessa 3 m, datata 240.63 \u00b1 0.13 Ma) e Sceltrich (spessa pochi decimetri). Il valore medio di TOC (contenuto totale di carbonio organico) del \"Calcare di Meride\" \u00e8 pari al 0.8%.\nKalkschieferzone \"Calcare di Meride superiore\" (Triassico medio, Ladinico superiore): parte superiore del Calcare di Meride dello spessore di 120 metri. La datazione di un letto di cenere vulcanica nella parte intermedia della \"Kalkschieferzone\" indica un'et\u00e0 di 239.51 \u00b1 0.15 Ma. Sono stratificazioni calcaree scistose con abbondanti componenti clastiche derivate da processi erosivi. Il luogo di deposizione era una laguna poco profonda, con grandi variazioni stagionali di salinit\u00e0. Litologie simili in Lombardia occidentale sono denominate \"Formazione di Cunardo\".\nMarna del Pizzella appartenenti al \"Gruppo di Raibl\" (Triassico superiore, Carnico): marne grigie fogliettate oppure marne bituminose nerastre, talora con resti di pesci e crostacei, intercalate a strati maggiormente carbonatici di spessore da centimetrico a decimetrico. Questa formazione costituisce un orizzonte spesso poche decine di metri, che presenta una maggiore erodibilit\u00e0 rispetto alle unit\u00e0 adiacenti.\nDolomia principale (Triassico superiore, Norico): la trasgressione marina tardo Triassica favor\u00ec la deposizione di uno spesso pacchetto di roccia carbonatica (poi dolomitizzata), chiamata Dolomia Principale (\"Hauptdolomit\" degli autori svizzero tedeschi). L'ambiente di deposizione era una piattaforma carbonatica ampia migliaia di km2, i carbonati sedimentarono in condizioni di ipersalinit\u00e0 in un ambiente tipo Sabkhah. Il sistema estensionale assunse un trend Est-Ovest, formando una serie di faglie orientate Nord-Sud all'interno della dolomia. Nella regione del Monte San Giorgio essa affiora sul Poncione d'Arzo. Nel \"Mendrisiotto\" in questa epoca si depositarono sedimenti di mare profondo (\"Bacino del Generoso\") vicino a sedimenti tipici d'acqua bassa (\"Soglia di Arbostora\", \"Soglia di Arzo\").\nFormazioni Giurassiche.\nSerie di Tremona, Breccia d'Arzo (Triassico superiore-Liassico, Retico - Hettangiano/Sinemuriano): breccia sedimentaria a tessitura porfirica con clasti macroscopici dolomitici spigolosi, provenienti dalla Dolomia principale, immersi in una matrice sedimentaria a grana fine e colore rosato. La colorazione della matrice \u00e8 d'origine secondaria, successiva quindi alla deposizione, ed \u00e8 riconducibile all'ossidazione dei minerali d'ematite. Questa roccia fa parte della cosiddetta \"Serie di Tremona\". Movimenti distensivi portarono alla fessurazione delle rocce carbonatiche gi\u00e0 solidificate, sotto la spinta idrostatica dell'acqua, si verific\u00f2 un riempirono delle fessure con i sedimenti pi\u00f9 giovani sovrastanti e con frammenti di dolomia. Si parla di fessure d'iniezione. Nella regione d'Arzo, la breccia mostra sino a sei generazioni di fessure e riempimenti. I resti fossili contenuti nella roccia comprendono tra l'altro Brachiopodi, Crinoidi e Ammoniti.\nCalcare di Saltrio e Calcare di Besazio (Liassico, Pliensbachiano/Carixiano): roccia calcarea massiccia e omogenea di colore rossastro, perlopi\u00f9 priva di stratificazioni. \u00c8 ricca in individui appartenenti ai Cefalopodi e ai Crinoidi (assai numerosi), Brachiopodi, Lamellibranchi e Gasteropodi.\nFormazione di Moltrasio (Liassico, Sinemuriano/Pliesbachiano): alternanza di calcare selcifero colore bruno-grigiastro, livelli di sedimenti silicei e stratificazioni calcaree bituminose con livelli marnosi. Presenza locale di brecce, conglomerati e dolomie (alla base della formazione).\nRosso Ammonitico (Liassico, Toarciano medio-superiore): alla fine del Toarciano all'interno del Bacino Lombardo cessarono i processi distensivi e s'instaur\u00f2 una fase regressiva del livello del mare. I tassi di sedimentazione si ridussero da varie centinaia di metri a 10 metri per Ma. Nelle aree di alto strutturale (Arzo) si depositarono calcari marnosi nodulari e marne rossastro-verdognole ad alto contenuto fossilifero (tra cui ammoniti e bivalvi), chiamati \"Rosso Ammonitico\" (\"Concesio\"). La sedimentazione fu spesso interrotta da eventi erosivi.\nSelcifero Lombardo (Giurassico superiore, Titoniano): la parte bassa della formazione, detta \"Radiolarite del Selcifero Lombardo\", presenta un'alternanza di calcare selcifero scuro (selci), livelli sedimentari policromi a Radiolari silicei intercalati a livelli argilloso-silicei. La parte alta della formazione, detta \"Rosso ad Aptici\", presenta calcari marnosi e marne rossastre.\nFauna e flora fossile.\nIn oltre 150 anni di studi scientifici al Monte San Giorgio, nella successione rocciosa che ricopre un periodo di 5 Ma, sono stati ritrovati oltre 20'000 reperti fossili tra cui circa 25 specie di rettili, 100 specie di pesci, centinaia di specie di invertebrati, vegetali e microorganismi. Col trascorrere del tempo i paleontologi riuscirono a preparare, cio\u00e8 a liberare dalla matrice rocciosa inglobante, fossili sempre pi\u00f9 piccoli. Per questo motivo, nei primi anni la ricerca si concentr\u00f2 su fossili di vertebrati tra cui rettili e pesci di grandi dimensioni, si pass\u00f2 poi allo studio di pesci di piccole dimensioni e, recentemente, di insetti e microorganismi. Nelle rocce del San Giorgio i fossili vertebrati presentano un grado di conservazione eccezionalmente buono e spesso scheletri completi. Sono stati ritrovati anche embrioni fossili sia di pesci che di rettili nonch\u00e9 le parti molli delle carcasse straordinariamente conservati, come alcuni pesci \"Saurichthys\" dove s'osserva addirittura l'apparato gastrointestinale.\nLa flora fossile del Monte San Giorgio comprende oltre 50 ritrovamenti fossili di piante terrestri di dimensione compresa tra 1 e 15\u00a0cm. Queste piante, unitamente al ritrovamenti di rettili e insetti tipicamente terrestri, testimoniano l\u2019esistenza di terre emerse ricoperte da vegetazione nei dintorni della laguna del San Giorgio. La qualit\u00e0 e la composizione delle piante fossili suggeriscono una lunga via di trasporto, durante forti temporali, e quindi un luogo d'origine relativamente lontano dalla laguna. La flora \u00e8 dominata da conifere dei generi \"Voltzia sp.\" (numerosi ritrovamenti di rami e pigne), \"Elatocladus\" e probabilmente \"Pelourdea\" e da piante appartenenti alla divisione delle \"Spermatofite\" (gruppo \"Pteridospermae\", genere \"Ptilozamites\"). Sono stati pure ritrovati fossili del genere degli \"Equiseti\" (\"Coda Cavallina\") e resti di piante dell\u2019ordine \"Cycadales\" (gruppo delle \"Gimnosperme\").\nTra i ritrovamenti pi\u00f9 recenti vi sono insetti triassici tra cui la \"Tintorina meridensis\", un \"efemerottero\" (zanzara terrestre d'acqua dolce) lunga 17\u00a0mm, un \"coleottero\" e un \"odonato\" (libellula) e insetti \"archeognati\" del genere \"Dasyleptus\" lunghi 15\u00a0mm. Tra il 2012 e il 2016 furono pure trovati embrioni di \"Saurichthys\", pesci del nuovo genere \"Ticinolepis longaeva\" e \"Ticinolepis crassidense\" e numerosi microorganismi unicellulari. Tra le ultime indagini vi \u00e8 lo studio delle \"comunit\u00e0 batteriche\".\nI fossili di vertebrati si trovano sia negli scisti bituminosi che nei litotipi dolomitici, gli invertebrati invece unicamente in quelli dolomitici. Al Monte San Giorgio si distinguono sei livelli fossiliferi principali, elencati dal basso verso l'alto (Figura 4): \"Formazione di Besano\", \"Cava inferiore\" (Calcare di Meride), \"Cava superiore\" (Calcare di Meride), \"Cassina\" (Calcare di Meride), \"Sceltrich\" (Calcare di Meride), \"Kalkschieferzone\" (Calcare di Meride).\nFossili nella Formazione di Besano.\nParticolarmente ricca di fossili \u00e8 la parte centrale della \"Formazione di Besano\" (\"Zona Limite Bituminosa\") che al Monte San Giorgio veniva cavata originariamente nelle miniere di \"Val Porina\" e \"Tre Fontane\". Tra i ritrovamenti principali di rettili si annoverano \"Notosauri\" (simili ai \"Pachipleurosauri\" ma di dimensioni sino a 4 metri), \"Pachipleurosauri\" (lunghi 30\u201350\u00a0cm, Figura 5), \"Placodonti\" (come il \"Cyamodus hildegardis\"), \"Ittiosauri\" (grandi sauri marini lunghi sino a 6 metri, \"Besanosaurus\", Figura 7), \"Protorosauri\" (o prolacertiformi) tra cui \"Tanystropheus\", \"Talattosauri\" e \"Rauisuchi\" (vedi \"Ticinosuchus ferox\"). Provenienti dagli stessi strati vi sono altri rettili \"Sauropterygi\" e sauri esclusivamente terrestri come \"Ticinosuchus ferox\" e \"Macrocnemus\". I principali pesci fossili sono \"Saurichthys\" (Figura 6), \"Birgeria\" e \"Condritti\" (squali). Compaiono inoltre numerosi altri pesci tra cui \"Attinopterigi perleidiformi\", \"Dipteronotus\" (ritrovato in localit\u00e0 \"Ca' del Frate\") e \"Felberia\". Nei banchi di dolomia vi sono resti fossili di invertebrati, alcune alghe calcaree e rare piante come conifere (\"Voltzia\", \"Elatocladus\"). Grazie alla presenza di numerosi \"fossili guida\" come \"Ammoniti\" (organismi estinti imparentati con l\u2019attuale \"Nautilus\") e bivalvi del genere \"Daonella\" e \"Peribositra\" \u00e8 stato possibile datare con precisione l'et\u00e0 della \"Formazione di Besano\" (Anisico-Ladinico).\nFossili nel Calcare di Meride.\nNegli strati pi\u00f9 recenti del Triassico medio del Monte San Giorgio appaiono fossili di rettili e numerosi pesci di piccole dimensioni. All'interno della laguna del San Giorgio vi fu in questo periodo un progressivo peggioramento delle condizioni di vita. Negli strati della \"Cava inferiore\" furono ritrovati pesci \"Attinopterigi\" e \"Saurichthys, Pachipleurosauri\", nonch\u00e9 altri \"Sauropterigi\". Dagli stati della \"Cava superiore\" furono estratti pesci \"Attinopterigi\" e \"Saurichthys\", \"Notosauri\", \"Neusticosauri\", \"Ceresiosauri\", coleotteri e libellule. Negli strati della \"Cassina\" furono ritrovati grandi fossili di \"Neusticosaurus edwardsii\" (noto anche come \"Pachypleurosaurus\") e esemplari di \"Notosauri\", \"Ceresiosauri\", \"Macrocnemus\", \"Tanystropheus\", numerosi pesci ossei e \"Saurichthys\". Negli strati di \"Sceltrich\" si trovarono pesci \"Attinopterigi\", ossa e denti di \"Sauropterigi\", bivalvi, gastropodi (\"Laxitextella)\" e crostacei, tra cui \"Meridecaris ladinica\". Nella \"Kalkschieferzone\" sono stati ritrovati numerosi pesci di piccole dimensioni tra cui \"Attinopterigi\", granchi, crostacei (\"Schimperella\"), coproliti, resti di piante, resti di rettili (\"Lariosauri e \"Notosauri') e insetti (coleotteri, odonati, efemerotteri come lEphemeroptera tintorina\", archeognati come il \"Dasyleptus triassicus\").\nFossili nell\u2019unit\u00e0 del Broccatello.\nNell\u2019unit\u00e0 carbonatica del \"Broccatello\" e all\u2019interno dei membri calcarei stromatolitici finemente laminati vi sono numerosi fossili. La roccia calcarea rossastra \u00e8 ricca di \"brachiopodi\" (18 diverse specie), \"spugne calcaree\" (\"Porifera\") e \"gigli di mare\" (soventi frammenti di \"Crinoidi\"). S'osservano inoltre \"lamellibranchi\" (tra cui grandi esemplari di \"bivalvi\" e ostriche), \"ricci di mare\" (\"Echinoidea\") e \"gasteropodi\" di tutte le dimensioni (come le grandi \"Pleurotomaria cf. gigas Deslongchamps\"). Raramente compaiono resti di \"coralli\", \"cefalopodi\" tra cui \"nautiloidi\" e \"ammoniti\" di piccole dimensioni. Sono stati inoltre osservati \"foraminiferi\" e rare tracce di \"bioturbazione\". Gli unici fossili di vertebrati sono una vertebra di \"Ittiosauro\"\",\" un dente di \"Placodonte\" e denti di \"squalo\" e di \"pesci ossei\".\nOrganismi nella Dolomia del San Giorgio.\nLo studio dei resti fossili di microorganismi planctonici del gruppo \"Foraminiferi\" e \"Radiolari\" (piccoli organismi unicellulari con guscio siliceo), all'interno della Dolomia del Monte San Giorgio ha permesso di evidenziare la presenza di 73 specie tra cui 7 nuove specie a livello mondiale dei generi: \"Eptingium\", \"Novamuria\", \"Parentactinosphaera\", \"Pessagnollum\" e \"Sepsagon\". Si tratta di ottimi fossili guida, che permettono una datazione esatta della roccia. Tra questi microorganismi vi \u00e8 la \"Ticinosphaera mesotriassica\", lunga soli 0.3 mm.\nMiniere e cave.\nLe cave di scisto bituminoso.\nNella seconda met\u00e0 del 1700 gli amministratori della citt\u00e0 di Milano incoraggiarono la ricerca di combustibile fossile nelle valli della Lombardia. Dal 1774 al 1790 un certo \"Valsecchi\" di Lecco inizi\u00f2 gli scavi in una vecchia miniera di Besano. Questa \u00e8 la prima testimonianza di sfruttamento minerario industriale nella regione del San Giorgio. Gli \"scisti bituminosi\" furono studiati per un'eventuale estrazione di combustibile e pi\u00f9 tardi di gas naturale destinato all'illuminazione delle strade di Milano (studio tecnico del 1830). Dal 1902 su territorio italiano e dal 1909 (data di fondazione della Societ\u00e0 anonima \"Miniere Scisti Bituminosi di Meride e Besano\") su territorio svizzero, fu estratto dalle rocce bituminose un olio dalle grandi propriet\u00e0 terapeutiche e curative chiamato \"Saurolo\" (Ammonium sulfosaurolicum). A Serpiano, in localit\u00e0 \"Tre Fontane\", e a Meride, in localit\u00e0 \"Val Porina\", videro la luce numerose miniere i cui cunicoli nel 1948 raggiunsero un'estensione di 1700 metri. La Societ\u00e0 Anonima occup\u00f2 un totale di 34 dipendenti tra cui minatori, fuochisti, ingegneri chimici e fabbri domiciliati a Meride, Tremona, Arzo, Lugano, Saltrio e Porto Ceresio. La maggior parte degli impiegati fu assunta tra il 1926 e 1951, con un picco delle assunzioni nel 1945-1946, mentre i contratti terminarono tra il 1946 e il 1955. Dalla roccia fu estratto l'8% di olio (74\u201385 litri di olio per tonnellata di scisto), l'8-9% di gas impuri e il 2-3% di fluidi ricchi in ammoniaca. Durante la seconda guerra mondiale si studi\u00f2 la possibilit\u00e0 di estrarre carburante. I costi di produzione avrebbero per\u00f2 superato di ben 10 volte il prezzo dei prodotti allora disponibili in commercio. La produzione continu\u00f2 con valori annui di 36 e 626 tonnellate di scisti, con una produzione media di 300-400 tonnellate. Ci\u00f2 permise di ottenere da 3 a 50 tonnellate all'anno di olio grezzo. Le riserve accertate di materia prima erano pari a 1.6 milioni di tonnellate, corrispondenti a 128'000 tonnellate d'olio. La roccia veniva trasportata nella fabbrica dello \"Spinirolo\" a Meride dove, seguendo un brevetto della Societ\u00e0 Anonima, era distillata a secco. Successivamente l'olio era purificato con acido solforico, seguendo un processo detto di solfonazione. Il prodotto finale era simile ad un altro unguento chiamato \"Ittiolo\", prodotto a Seefeld (Austria). Secondo gli scritti del tempo, il \"Saurolo\" aveva grandi poteri asettici, lo si utilizz\u00f2 per curare malattie della pelle e conobbe una grande diffusione tra le truppe italiane durante la Campagna militare d'Africa. Dopo la seconda guerra mondiale la concorrenza sempre pi\u00f9 agguerrita dei prodotti esteri e la morte del direttore \"Piero Neri Sizzo de Noris\" impose la chiusura dello stabilimento di Meride.\nLa storia estrattiva presso le miniere di scisto bituminoso fu purtroppo funestata la mattina del 20 agosto 1931 da una grave disgrazia verificatasi in un cunicolo adibito alla ricerca di fossili della Miniera in Val Porina. L'operaio Giorgio Buzzi di Porto Ceresio fu infatti sventuratamente investito da un macigno di 10-12 quintali, crollato dalla volta della galleria dopo il brillamento di una mina. L'impressione in paese e nei dintorni fu profonda, anche perch\u00e9 non si era mai registrata una disgrazia di cos\u00ec gravi proporzioni. Una lapide affissa nella miniera della Val Porina, ricorda oggi questo triste evento.\nLe Cave di Arzo.\nPresso la localit\u00e0 di Arzo si estrae una breccia sedimentaria comunemente chiamata \"Marmo d'Arzo\". L'inizio dell'attivit\u00e0 estrattiva risale attorno al 1300. Le cave furono gestite dal 1830 al 2010 dalla famiglia \"Rossi\" (ditta \"Rossi &amp; Cie.\") e dalla famiglia Allio (sino al 1960), le quali si occuparono dell'estrazione e della lavorazione del \"marmo\". Dal 2017, dopo un'interruzione di 7 anni, ha di nuovo inizio l'attivit\u00e0 estrattiva. Dagli anni '20 del secolo scorso, grazie a moderni strumenti di lavorazione quali il monolama e la fresa, l'attivit\u00e0 nelle cave divenne efficace e produttiva. La breccia sedimentaria risale al Giurassico inferiore (Liassico), quando movimenti estensionali della crosta portarono alla fessurazione subacquea della roccia e al conseguente riempimento delle fessure con brecce sedimentarie (fessure d'iniezione). La roccia mostra un affascinante mosaico di colori e si divide in sei differenti variet\u00e0. La \"Macchia Vecchia\" \u00e8 una variet\u00e0 eterogeneo composta da frammenti di granulometria variabile di rocce del Triassico superiore e del Liassico inferiore. L'aspetto \u00e8 screziato e vivace con tonalit\u00e0 variabili dal rosso, al giallo, sino al grigio. La variet\u00e0 \"Rosso d'Arzo\" si contraddistingue per il colore rosso intenso e la struttura omogenea, mentre il \"Broccatello\" ha una colorazione rosso-grigiastra. Il \"Venato\", infine, \u00e8 contraddistinto da colori sfumati e da numerose venature. Per questo motivo in dialetto \u00e8 pure chiamato \"Vinaa\". Il \"Marmo d'Arzo\" fu impiegato nei pi\u00f9 disparati ambiti: anzitutto per la decorazione di opere architettoniche quali chiese, cappelle, palazzi pubblici e ville private, oppure come materiale per l'arredamento o per la realizzazione di oggetti di varia forma e natura.\nI filoni di barite.\nLe rocce della zona porfirica permiana sono tagliate da numerose intrusioni magmatiche di tipo filoniano. A Serpiano (frazione di Meride) si trova un arricchimento filoniforme di \"barite\", \"fluorite\" e \"ankerite\" che fu sfruttato tra il 1942 ed il 1944. L'estrazione di 746 tonnellate di roccia ricca in barite si concentr\u00f2 dapprima in superficie e poi in galleria per concludere a soli 10 metri di profondit\u00e0 a causa di una faglia. Questo giacimento non ha pi\u00f9 alcun significato commerciale.\nLe cave di calcare.\nSul territorio del Monte San Giorgio vi sono numerose cave di calcare e di tufi calcarei da tempo cadute in disuso. Il materiale era in parte trattato ad alta temperatura in fornace per l'ottenimento della calce.\nMusei e turismo.\nMusei.\nIl Museo dei fossili del Monte San Giorgio a Meride (Svizzera), ristrutturato e ampliato dall'architetto ticinese Mario Botta, \u00e8 stato inaugurato il 13 ottobre 2012. La struttura mostra una collezione degli eccezionali fossili di rettili (sauri), pesci, invertebrati e piante provenienti dai giacimenti unici a livello mondiale del Monte San Giorgio.\nUna ricostruzione lunga 2.5 m del sauro terrestre \"Ticinosuchus ferox\" accoglie il visitatore del nuovo Museo dei fossili, situato al centro dell'antico villaggio di Meride. Esso viveva circa 242 milioni di anni fa ai margini di un mare subtropicale, insieme ad altri sauri marini che si erano adattati alla vita acquatica.\nDistribuito su quattro piani in ordine stratigrafico, con i reperti pi\u00f9 vecchi a piano terra e quelli pi\u00f9 giovani al terzo piano, il museo presenta una grande variet\u00e0 di esseri viventi, che abitavano il mare e la costa del Ticino meridionale di allora tra 245 e 180 milioni di anni fa. Illustrazioni, modelli, ricostruzioni 3D, paleorami e rilievi interattivi rendono comprensibile al visitatore questo mondo da lungo scomparso. Nella graziosa corte interna del Museo \u00e8 possibile ammirare la mostra temporanea \"Tesori nascosti\", con gigantografie a forte carattere estetico oltre che scientifico di fossili esposti presso il Museo. \u00c8 inoltre spiegata la storia recente del Monte, iniziata nel XVIII secolo con l'attivit\u00e0 estrattiva degli scisti bituminosi, il ritrovamento dei primi esemplari fossili e le successive campagne di scavo scientifiche condotte da specialisti svizzeri e italiani a partire dal 1850.\nIl sentiero didattico geo-paleontologico.\nLungo il sentiero didattico geo-paleontologico del Monte San Giorgio (13.5\u00a0km, 4.5 ore) \u00e8 possibile ripercorrere la storia geologico-paleontologica del Monte grazie ad una serie di tavole esplicative poste lungo il percorso. Il punto di partenza \u00e8 la chiesa di San Silvestro, nel borgo di Meride. Il percorso circolare attorno al Monte attraversa dapprima in direzione Nord-Est le frazioni di \"Fontana\", \"Spinirolo\" e \"Crocefisso\" per poi giungere in localit\u00e0 \"Serpiano\". Si prosegue quindi sino alla \"funivia\" (650 metri) e si procede poi verso l'Alpe di Brusino e la localit\u00e0 \"Gaggio\" (771 metri). Si devia quindi in direzione di \"Pozzo\" (812 metri) e si scende fino a \"Albertina\" (Riva San Vitale) per poi concludere l'itinerario a Meride."}
{"id": "272683", "revid": "484362", "url": "https://it.wikipedia.org/wiki?curid=272683", "title": "Bombardiere", "text": "Un bombardiere \u00e8 un aereo militare progettato per attaccare obiettivi di terra. Il termine deriva dall'ordigno bellico tipicamente impiegato, la bomba, anche se i bombardieri fanno largo impiego di vari tipi di arma, tra i quali razzi, siluri e missili.\nDescrizione.\nNel corso della storia dell'aviazione il bombardiere ha sub\u00ecto costanti miglioramenti nelle prestazioni e nelle capacit\u00e0 di carico, miglioramenti dovuti alle nuove scoperte in campo motoristico, aerodinamico e nell'uso dei materiali di costruzione, nonch\u00e9 nel campo dell'armamento. Si pass\u00f2 cos\u00ec dai primi bombardieri della prima guerra mondiale, costruiti in legno e rivestiti in tela in grado di sganciare granate a mano, a quelli della seconda guerra mondiale, con struttura e rivestimento interamente metallici e in grado di trasportare un carico bellico incisivamente maggiore a distanze pi\u00f9 lunghe ed a velocit\u00e0 pi\u00f9 alte, fino ai moderni bombardieri strategici in grado di raggiungere punti del globo molto lontani dal punto di decollo ed in grado di eludere la sorveglianza radar grazie alle tecnologie \"stealth\". Alcuni modelli famosi sono il Tupolev Tu-95, il B-17 Flying Fortress, il B-29 Superfortress, il B-52 Stratofortress, l Heinkel He 111, l'Aichi D3A, il Junkers Ju 87 Stuka, il Panavia Tornado, il B-2 Spirit e l'AMX International AMX.\nStoria.\nIl primo impiego bellico del bombardiere avvenne durante la guerra di Libia il 1 novembre 1911, quando un pilota italiano, il marchese Giulio Gavotti sorvol\u00f2 le linee turche e la prima granata, grande come un'arancia, cadde sulle truppe turche.\nNel 1912 il pilota bulgaro Hristo Toprak\u010diev sugger\u00ec di sganciare bombe (come le granate venivano chiamate nell'Esercito bulgaro al tempo) sulle posizioni turche. Nel 1913 il progettista russo Igor' Sikorskij realizz\u00f2 il primo bombardiere quadrimotore, cui diede il nome di un mitico guerriero russo, Il'ja Muromec. La prima guerra mondiale vide l'affermarsi del bombardiere quale aeroplano plurimotore specificamente finalizzato al bombardamento. Da segnalare i trimotori italiani progettati dall'ingegnere Giovanni Caproni, in accordo con le teorie strategiche di Giulio Douhet. Il periodo fra le due guerre e la seconda guerra mondiale videro lo sviluppo sia del bombardiere strategico plurimotore che del monomotore d'assalto, ad esempio lo Stuka, aereo da supporto ravvicinato.\nGeneralmente i bombardieri trasportano solo armamento difensivo e non sono progettati per impegnarsi in combattimenti aerei con altri velivoli. I bombardieri sono difesi dalle mitragliatrici di bordo e dalle contromisure elettroniche. Di solito molto grandi e poco maneggevoli, sebbene alcuni in passato riusciscero a superare in velocit\u00e0 i contemporanei caccia, come ad esempio i Savoia-Marchetti S.M.79. Gli aerei da attacco al suolo sono pi\u00f9 piccoli, pi\u00f9 veloci e leggermente pi\u00f9 agili dei tradizionali bombardieri; possono per\u00f2 trasportare missili aria-aria a corto e medio raggio per l'autodifesa.\nNelle moderne forze aeree la distinzione tra bombardieri, caccia-bombardieri e aerei da attacco al suolo \u00e8 diventata poco netta. Molti aerei da attacco possono assomigliare ai tradizionali caccia, ma sono ottimizzati per sganciare bombe ed hanno una ridotta capacit\u00e0 di difendersi nei combattimenti aerei; le caratteristiche del progetto li rendono ottimi per il loro ruolo, ma nettamente inferiori ai caccia da superiorit\u00e0 aerea. Al contrario, molti aerei da caccia, come ad esempio l'F-16 Fighting Falcon, sono utilizzati come bombardieri sebbene siano stati progettati per i combattimenti aerei. La distinzione tra bombardiere e caccia-bombardiere/aereo da attacco al suolo \u00e8 dovuta all'autonomia: in genere il primo \u00e8 in grado di raggiungere obiettivi in profondit\u00e0 nel territorio nemico, mentre i secondi limitano il loro intervento nelle vicinanze del campo da battaglia; anche questa differenza per\u00f2 \u00e8 stata colmata grazie alla tecnica del rifornimento in volo, che permette di estendere il raggio d'azione dei velivoli.\nLo sviluppo dei grandi bombardieri strategici ha subito un brusco rallentamento verso la fine della guerra fredda a causa dei costi crescenti e dell'avvento dei missili balistici intercontinentali, che hanno la stessa capacit\u00e0 di deterrente a costi minori e con minore probabilit\u00e0 di essere intercettati. Il programma dell'USAF XB-70 Valkyrie \u00e8 stato cancellato per questi motivi agli inizi degli anni sessanta, e i successivi Rockwell B-1 Lancer e B-2 Spirit sono entrati in servizio solo dopo problemi sia di sviluppo sia politici. A causa dell'altissimo costo di un singolo esemplare, ne sono stati costruiti pochi e di conseguenza bombardieri come il B-52, progettato negli anni cinquanta, continueranno a volare anche nel XXI secolo. \nAnche l'Unione Sovietica ritir\u00f2 dal servizio il bombardiere a medio raggio Tupolev Tu-22M negli anni settanta, ma il successore non entr\u00f2 mai in servizio. Il Tupolev Tu-160, capace di raggiungere Mach 2, \u00e8 stato costruito solo in pochi esemplari, lasciando al Tupolev Tu-16 e al Tupolev Tu-95, entrambi risalenti agli anni cinquanta, il compito di entrare nel XXI secolo. L'era dei bombardieri strategici in Gran Bretagna fin\u00ec con il ritiro dal servizio, nel 1983, dell'ultimo dei \"V-Bombers\" (il Vickers Valiant, l'Handley Page Victor e l'Avro Vulcan).\nDal 1992, ovvero l'anno in cui la Russia sospese unilateralmente i propri voli, l'unica nazione a mantenere in servizio bombardieri strategici \u00e8 la Repubblica Popolare Cinese, che possiede un certo numero di Tupolev Tu-16 di costruzione cinese. Nell'agosto 2007 tuttavia, il presidente russo Putin ha ufficialmente dichiarato la ripresa dai voli strategici su base permanente dei bombardieri, che infatti sono stati diverse volte sorpresi e scortati vicino ai confini di diversi paesi della NATO. Tale decisione sembrerebbe avere pi\u00f9 una valenza politica dimostrativa, piuttosto che indicare una svolta nelle concezioni strategiche.\nNella lunga storia dell'Aeronautica Militare Italiana ci sono stati molti aerei da attacco al suolo e caccia-bombardieri, ma nessun bombardiere strategico, sebbene imperassero le teorie del Generale Giulio Douhet sul bombardamento strategico.\nL'unico modello di questo tipo di aereo, il quadrimotore Piaggio P.108, fu costruito durante la seconda guerra mondiale in soli 14 esemplari, ma non ebbe il tempo di dimostrare tutte le sue potenzialit\u00e0 a causa degli eventi bellici, ed anzi venne relegato all'attacco di obiettivi navali.\nI progetti negli USA e in Russia per la successione dei bombardieri strategici sono solo teorici, e le attuali pressioni politiche e di bilancio fanno ritenere che rimarranno tali. Negli Stati Uniti la vita operativa degli attuali modelli \u00e8 stata estesa in modo da farli rimanere in servizio fino alla met\u00e0 o alla fine degli anni 2020, senza alcun progetto di rimpiazzo.\nTipi di bombardiere.\nBombardiere strategico.\n\u00c8 progettato per distruggere obiettivi strategici nel cuore del territorio nemico, come ad esempio basi di rifornimento, fabbriche, ponti e porti, per indebolire la sua capacit\u00e0 di condurre la guerra. Di solito \u00e8 un aereo di grandi dimensioni e in grado di portare una grande quantit\u00e0 di ordigni, anche nucleari; fino a qualche anno fa, trasportavano bombe a caduta libera non guidate, mentre oggi sono attrezzati per lanciare anche i missili guidati. Alcuni modelli famosi furono il B-17 Flying Fortress, il B-29 Superfortress (quello che sganci\u00f2 la prima bomba atomica), l'Avro Lancaster, il B-52 Stratofortress, il Convair B-58 Hustler, il Rockwell B-1 Lancer, il moderno B-2 Spirit, il Tupolev Tu-95 e il supersonico Tupolev Tu-160.\nBombardiere tattico.\n\u00c8 pi\u00f9 piccolo di quello strategico ed opera su distanze minori, di solito in prossimit\u00e0 delle truppe di terra. Con questo nome si indicano diversi tipi di progetto; in termini moderni qualsiasi bombardiere che non \u00e8 stato concepito come strategico ricade in questa categoria. \"Vedi: Bombardamento tattico\".\nBombardiere in picchiata.\n\u00c8 un tipo di bombardiere che sgancia la sua bomba mentre vola in picchiata verso l'obiettivo, in modo da aumentare la precisione. Questa tecnica richiede molta precisione e molta bravura da parte del pilota; inoltre l'aereo deve essere molto robusto strutturalmente perch\u00e9 deve sostenere durissime sollecitazioni, specialmente in fase di richiamata. Questo tipo di aereo fu molto usato durante la seconda guerra mondiale dai tedeschi, che lo impiegarono diffusamente nelle loro \"Blitzkrieg\". Dopo la guerra, i bombardieri in picchiata non furono pi\u00f9 usati, anche a causa dell'uso dei missili guidati, che permettevano una grande precisione nel colpire l'obiettivo senza rischiare velivolo ed equipaggio. I pi\u00f9 conosciuti sono il Junkers Ju 87 Stuka, il Douglas SBD Dauntless e il giapponese Aichi D3A.\nAerosilurante.\nQuesto tipo di aereo era progettato per sganciare i siluri, e quindi era utilizzato in tutti i teatri di combattimento navale. Coprire questo ruolo era molto impegnativo perch\u00e9 bisognava volare a bassa quota e si era costantemente bersagliati dalla contraerea nemica: in queste condizioni e con un brevissimo lasso di tempo il pilota doveva decidere se sganciare il siluro o abbandonare l'attacco. Famosi aerosiluranti furono il Grumman TBF Avenger e l'italiano Savoia-Marchetti S.M.79, che sebbene fosse concepito come bombardiere per obiettivi terrestri dimostr\u00f2 ottime capacit\u00e0 in questo ruolo.\nAereo da attacco al suolo.\nGli aerei da attacco al suolo (ground attack) sono progettati per attaccare in ruolo primario obiettivi di terra nei pressi del campo di battaglia, come ad esempio bunkers, depositi, ponti o anche carri armati, concentrazioni di fanteria ecc. Operano a volte a stretto contatto con le truppe di terra (in close air support=supporto aereo ravvicinato), badando a non incorrere in incidenti di \"fuoco amico\", e vengono utilizzati come se fossero pezzi di artiglieria volanti. Sono molto agili e veloci ma non possono competere con gli aerei da caccia.\nEsempi di questo tipo di bombardiere erano l'Ilyushin Il-2 \u0160turmovik (chiamato anche \"carro armato volante\"), lo Henschel Hs 129 e i moderni Fairchild A-10 Thunderbolt \"(Warthog)\" e SU-25 Frogfoot. Durante la seconda guerra mondiale, versioni dello Ju-87 'Stuka' che dell'Iliushin Il-2 vennero convertite per questo ruolo, montando cannoncini da 37mm in contenitori sub-alari per operazioni specializzate contro i mezzi blindati.\nCacciabombardieri.\nSono aerei multiruolo che possono, almeno teoricamente, essere equipaggiati sia per combattimenti aria-aria che aria-terra: questo \u00e8 dovuto soprattutto ai progressi nel campo dell'avionica e dei motori. Modelli famosi del passato furono il De Havilland Mosquito, gli Hawker Tempest e Typhoon; e pi\u00f9 recentemente, tra gli altri, il McDonnell Douglas F-4 Phantom II, il Panavia Tornado, il Dassault Mirage 2000N/D e il Dassault Rafale, il McDonnell Douglas F/A-18 Hornet e F/A-18 Super Hornet."}
{"id": "272686", "revid": "104458", "url": "https://it.wikipedia.org/wiki?curid=272686", "title": "Anita Wachter", "text": "Fu una delle atlete di punta della squadra austriaca nel periodo compreso tra la fine degli anni ottanta e gli anni novanta. In particolare eccelleva nella disciplina dello slalom gigante, nella quale ottenne la maggior parte delle vittorie. Durante la sua lunga carriera la sciatrice austriaca conquist\u00f2, tra l'altro, l'oro olimpico nella combinata a , una Coppa del Mondo generale e due Coppe del Mondo di specialit\u00e0.\nBiografia.\nLa Wachter, originaria di Schruns, \u00e8 moglie di Rainer Salzgeber e madre di Amanda, a loro volta sciatori alpini.\nStagioni 1984-1990.\nOttenne il primo successo in campo internazionale nella Coppa Europa 1984, imponendosi sia nella classifica generale sia in quella di slalom gigante; l'anno dopo ai Mondiali juniores di Jasn\u00e1 conquist\u00f2 due medaglie d'oro, nello slalom gigante e nello slalom speciale, e una d'argento, nella combinata. In Coppa del Mondo ottenne il primo risultato di rilievo il 17 marzo dello stesso anno a Waterville Valley (15\u00aa in slalom gigante) e il primo podio il 25 gennaio 1986 a Saint-Gervais-les-Bains (3\u00aa in combinata).\nNel 1987 esord\u00ec ai Campionati mondiali, classificandosi 5\u00aa nella combinata nella rassegna iridata di Crans-Montana, e vinse la sua prima gara di Coppa del Mondo, lo slalom speciale di Courmayeur del 30 novembre. Nella stessa stagione debutt\u00f2 anche ai Giochi olimpici invernali: a vinse la medaglia d'oro nella combinata, si piazz\u00f2 5\u00aa nel supergigante, 7\u00aa nello slalom gigante e non concluse la discesa libera e lo slalom speciale.\nStagioni 1989-1993.\nAi Mondiali di Vail 1989 si piazz\u00f2 9\u00aa nel supergigante, 13\u00aa nello slalom gigante e 5\u00aa nella combinata, mentre nella stagione seguente vinse la sua prima Coppa del Mondo di slalom gigante, con 44 punti di vantaggio su Mateja Svet, e si classific\u00f2 al primo posto nella classifica di combinata.\nAi Mondiali di Saalbach-Hinterglemm 1991 vinse la medagli di bronzo nel supergigante e si classific\u00f2 11\u00aa nello slalom gigante e 12\u00aa nello slalom speciale; l'anno dopo ai XVI Giochi olimpici invernali di , dopo esser stata portabandiera dell'Austria durante la cerimonia di apertura, vinse due medaglie d'argento, nello slalom gigante e nella combinata, mentre nel supergigante fu 9\u00aa. Nella stagione 1992-1993 vinse la Coppa del Mondo generale (con 20 punti di vantaggio su Katja Seizinger) e la classifica di combinata e partecip\u00f2 ai Mondiali di Morioka, dove si aggiudic\u00f2 la medaglia d'argento nello slalom gigante, quella di bronzo nella combinata e si piazz\u00f2 6\u00aa nel supergigante.\nStagioni 1994-2001.\nA , sua ultima partecipazione olimpica, dopo esser stata nuovamente portabandiera dell'Austria durante la cerimonia di apertura si classific\u00f2 9\u00aa nel supergigante, 4\u00aa nello slalom gigante e non concluse lo slalom speciale; in Coppa del Mondo si aggiudic\u00f2 per la seconda volta la coppa di cristallo dello slalom gigante, con 119 punti di margine su Vreni Schneider. Nel 1996 ai Mondiali della Sierra Nevada vinse il suo secondo argento iridato, quella volta nella combinata e si piazz\u00f2 16\u00aa nel supergigante, 4\u00aa nello slalom gigante e non concluse lo slalom speciale; nella stessa stagione in Coppa del Mondo si aggiudic\u00f2 per la terza volta la classifica della combinata. L'anno dopo ai Mondiali di Sestriere si piazz\u00f2 4\u00aa nello slalom gigante, 22\u00aa nello slalom speciale e 10\u00aa nella combinata.\nNel 1999 increment\u00f2 il suo palmar\u00e8s con un'ultima medaglia di bronzo, nello slalom gigante, ai Mondiali di Vail/Beaver Creek, dove fu anche 9\u00aa nello slalom speciale; il 28 dicembre dello stesso anno conquist\u00f2 a Lienz in slalom gigante l'ultima vittoria in Coppa del Mondo, mentre il 17 febbraio 2000 sal\u00ec per l'ultima volta sul podio nel massimo circuito internazionale, a \u00c5re nella medesima specialit\u00e0 (12\u00aa). Si conged\u00f2 dalle rassegne iridate a Sankt Anton 2001, senza concludere la prova di slalom gigante, e dall'attivit\u00e0 agonistica il 10 marzo dello stesso anno a \u00c5re, in uno slalom speciale valido per la Coppa del Mondo non completato dalla Wachter.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nSL = slalom speciale\nKB = combinata\nNor-Am Cup.\nNor-Am Cup - vittorie.\nLegenda:\nGS = slalom gigante\nOnorificenze e riconoscimenti.\nLa Wachter fu proclamata sportiva austriaca dell'anno nel 1993 e fu insignita di una decorazione d'onore dell'Ordine al merito della Repubblica austriaca:"}
{"id": "272689", "revid": "24823", "url": "https://it.wikipedia.org/wiki?curid=272689", "title": "USAAF", "text": ""}
{"id": "272690", "revid": "110157", "url": "https://it.wikipedia.org/wiki?curid=272690", "title": "Territorio del Nord", "text": "Il Territorio del Nord (in inglese \"Northern Territory\", abbreviato in \"NT\") \u00e8 un territorio federale dell'Australia, diretta dipendenza del governo federale.\n\u00c8 conosciuto anche come Top End, cio\u00e8 la parte alta (\"top\") di \"Down Under\", l'Australia. \"Top End\" alle volte indica solo la parte settentrionale del Territorio del Nord, mentre quella meridionale si definisce \"Red Centre\".\nGli abitanti del Territorio del Nord sono detti \"Territorians\" o \"Top Enders\".\nIl capoluogo \u00e8 Darwin in cui si concentra la met\u00e0 della popolazione. Altri tre insediamenti di una certa dimensione sono Alice Springs (nell'interno del deserto, 1.500\u00a0km verso sud), Palmerstone e Katherine.\nStoria.\nIn passato ci furono tre tentativi di colonizzazione negli aridi ecosistemi della costa nord, due dei quali fallirono. Il Territorio del Nord \u00e8 stato parte del Nuovo Galles del Sud dal 1825 al 1863 e parte dell'Australia Meridionale dal 1863 al 1911. Il 1\u00ba gennaio 1911, un decennio dopo la federazione degli stati, il Territorio del Nord fu separato dall'Australia Meridionale e trasferito sotto il controllo della Commonwealth.\nPer un breve periodo tra il 1926 e il 1931, il Territorio del Nord fu diviso in Australia del Nord e Australia Centrale, al ventesimo parallelo latitudine sud.\nDurante la Seconda guerra mondiale, la maggior parte del \"Top End\" fu messa sotto controllo militare. Questo fu l'unico periodo dal momento della federazione, in cui uno Stato o un territorio australiano fu posto sotto controllo militare. Dopo la guerra, il controllo dell'intero Stato fu restituito al Commonwealth.\nGli indigeni australiani avevano combattuto per i diritti a compensi e terre. Un evento importante in questa battaglia fu il colpo dei Gurindiji, compiuto dal popolo Gurindiji a Wave Hill, nel Territorio del Nord nel 1966. Il governo del Commonwealth di Gough Whitlam nomin\u00f2 la Commissione Reale Woodward nel febbraio 1973, per cercare di trovare una soluzione su come i diritti territoriali potessero essere raggiunti nel Territorio del Nord. Il primo rapporto della Commissione nel luglio 1973 sugger\u00ec di far insediare un \"Central Land Council\" e un \"Northern Land Council\", che si facessero portavoce delle istanze del popolo degli Aborigeni.\nIn risposta al rapporto della Commissione Woodward fu abbozzata una legge per regolare i diritti di propriet\u00e0 delle terre (\"Land Rights Bill\"), ma il governo cadde prima di far passare la legge.\nL\"'Aboriginal Land Rights Act\" fu promulgata il 16 dicembre 1976 sotto il governo del primo ministro Malcolm Fraser ed entr\u00f2 in vigore dal successivo \"Australia Day\", il 26 gennaio 1977.\nNel 1978 fu costituito un governo per il Territorio, con una propria assemblea legislativa guidata da un primo ministro.\nIl Territorio del Nord \u00e8 stato per un breve periodo di tempo uno dei pochi luoghi al mondo in cui \u00e8 stata legale l'eutanasia volontaria, prima che la legge locale venisse revocata dal parlamento federale. Tre persone si sottoposero ad eutanasia in questo periodo, gli interventi furono eseguiti dal Dr. Philip Nitschke.\nPolitica.\nIl Territorio del Nord ha una sua assemblea legislativa. Bench\u00e9 questa assemblea eserciti grossomodo gli stessi poteri dei governi degli altri stati australiani, lo fa su delega del governo federale e non per diritto costituzionale.\nPer alcuni anni ci sono state agitazioni affinch\u00e9 al Territorio venisse riconosciuta la piena condizione di stato. Nel 1998 fu tenuto un referendum in questo senso, che per\u00f2 non \u00e8 passato, con sorpresa sia dell'assemblea locale che del governo federale, viste le indicazioni dei sondaggi. La bocciatura \u00e8 stata spiegata anche considerando che al Territorio del Nord sarebbero stati offerti tre senatori nel senato federale, invece dei 12 assegnati agli altri stati; il ridotto numero di senatori, calcolato in base alla popolazione residente nel territorio, \u00e8 stato percepito dagli abitanti del Territorio come un'azione arrogante da parte dell'allora primo ministro Shane Stone.\nL'attuale capo del governo \u00e8 il primo ministro Clare Martin, che ha guidato il partito laburista australiano alla prima vittoria elettorale nell'agosto del 2001 e alla riconferma del giugno 2005. Il leader dell'opposizione \u00e8 stato Denis Burke, del \"Country Liberal Party\" fino alla sconfitta del 2005, dove \u00e8 stato sostituito da Jodeen Carney.\nAttualmente il Territorio \u00e8 rappresentato nel parlamento australiano da due membri nella \"House of Representatives\" (la camera bassa) e due membri nel senato.\nSociet\u00e0.\nEvoluzione demografica.\nLa popolazione del Territorio del Nord alla fine del 2006 contava 212.600 unit\u00e0. Dal 2001 secondo l'Australian Bureau of Statistics c'\u00e8 stato un aumento dell'1,8% della popolazione nello Stato. La popolazione rappresenta l'1% del totale della popolazione dell'Australia.\nLa popolazione stimata dello Stato del Territorio del Nord alla fine del 2008 era di 221.100 unit\u00e0. La popolazione \u00e8 cresciuta del 2,2%.\nLa popolazione del Territorio del Nord \u00e8 la pi\u00f9 giovane dell'Australia e ha la percentuale pi\u00f9 elevata di persone con un'et\u00e0 inferiore ai 15 anni e una minima per la fascia dai 65 in su. L'et\u00e0 media dei residenti del Territorio del Nord \u00e8 di 30,3 anni, quasi sei anni pi\u00f9 giovane dell'et\u00e0 media nazionale.\nLa popolazione del Territorio del Nord \u00e8 rappresentata da pi\u00f9 di 100 nazionalit\u00e0, tra cui esistono pi\u00f9 di 50 organizzazioni che rappresentano i diversi gruppi etnici.\nIl censimento del 2006 ha rivelato che la popolazione del Territorio del Nord \u00e8 per il 68,4% di discendenza europea. Vi sono 44.662 (20,2%) inglesi, 14.346 (6,8%) irlandesi, 11.759 (5,6%) scozzesi, 7.729 (3,7%) tedeschi e 3.308 (1,5%) italiani. Gli Indigeni australiani rappresentano il 32,5% della popolazione del Territorio del Nord, mentre i cinesi compongono l'1,9% della popolazione con 4.081 unit\u00e0.\nIl 49% del territorio dello Stato appartiene agli indigeni australiani. L'aspettativa di vita degli aborigeni australiani \u00e8 nettamente inferiore a quella degli australiani non indigeni del Territorio del Nord, un fatto che si specchia altrove in Australia. Secondo le statistiche locali gli australiani indigeni muoiono circa 11 anni prima rispetto alla media nazionale. Vi sono comunit\u00e0 aborigene in molte parti del territorio e tra le pi\u00f9 grandi vi sono quella di Pitjantjatjara vicino a Uluru, quella di Arrernte vicino ad Alice Springs, quella di Warlpiri pi\u00f9 a nord, e quella di Yolngu nella parte orientale della Terra di Arnhem.\nIl luogo di nascita degli abitanti dello Stato secondo il censimento del 2006 \u00e8 per il 13,8% al di fuori dei confini nazionali. Il 2,6% degli abitanti sono nati in Inghilterra, l'1,7% in Nuova Zelanda, l'1,0% nelle Filippine, lo 0,6% negli Stati Uniti e lo 0,5 % a Timor est.\nPi\u00f9 del 54% della popolazione risiede a Darwin che si trova nella parte nord dello Stato. L'area metropolitana di Darwin e la vicina Palmerston ospitano 120.900 persone. Meno della met\u00e0 della popolazione vive nelle zone rurali.\nReligione.\nIl 53,6% della popolazione dello Stato si definisce cristiana. I cattolici costituiscono il pi\u00f9 grande gruppo religioso nel territorio con il 20,3% della popolazione, seguito da quello anglicano (12,7%), quello delle Chiese Unite (7,0%) e quello luterano (3,6%). Il Buddismo \u00e8 la pi\u00f9 grande religione non cristiana del territorio (1,4%), seguita dall'Islam (0,5%) e l'induismo (0,2%). Il 21,9% degli abitanti non professano alcuna religione.\nNativi australiani.\nOltre un quarto della popolazione del Territorio del Nord \u00e8 costituito da australiani aborigeni, una proporzione molto maggiore di quella degli altri stati dell'Australia. Numerose sono le comunit\u00e0 aborigene in tutto il territorio, le pi\u00f9 grandi sono quelle degli Pitjantjatjara, vicino a Ulu\u1e5fu, degli Arrente vicino ad Alice Springs, dei Luritja, tra le due precedenti, dei Warlpiri a nord e degli Yolngu nella Terra di Arnhem orientale.\nLeggi sulle terre.\nLa \"Aboriginal Land Rights Act\", legge sui diritti territoriali degli aborigeni del 1976 ha definito le basi su cui le comunit\u00e0 aborigene del Territorio del Nord possono, per la prima volta dall'inizio della colonizzazione europea, rivendicare un diritto di propriet\u00e0 sulle terre sulla base della loro occupazione tradizionale.\nI \"Land Councils\" (consigli della terra) sono gli enti creati per curare l'applicazione della legge. Rispondono anche alle leggi \"Native Title Act 1993\" e \"Pastoral Land Act 1992\". Nel Territorio del Nord esistono quattro \"Land Councils\" e sono\nGeografia fisica.\nCi sono parecchi insediamenti, molto piccoli, sparsi per tutto il territorio. La maggior parte dei centri, tuttavia, \u00e8 posta lungo la strada che porta da Darwin verso l'Australia del sud: si tratta della Stuart Highway, che le popolazioni locali indicano semplicemente come \"the track\" (dall'inglese, \"il tracciato\" o \"la strada\").\nNei Territori del Nord vi sono anche due spettacolari formazioni rocciose: \"The Olgas\" e il pi\u00f9 noto \"Ayers Rock\", entrambi sacri per gli aborigeni locali e meta di numerosi turisti.\nNella regione pi\u00f9 settentrionale si trova il \"Kakadu National Park\", nel quale \u00e8 ancora preservata la flora e fauna originaria e sono presenti numerose regioni umide. A nord di esso si trova il \nMare degli Arafura; ad est si trova la terra di Arnhem, il cui centro pi\u00f9 importante \u00e8 Maningrida, posto sul delta del fiume Liverpool.\nAltri fiumi della regione sono:\nParchi nazionali.\nQuello che segue \u00e8 un elenco non esaustivo dei parchi nazionali e delle aree protette del Territorio:\nClima.\nIl Territorio del Nord si distingue in due zone climatiche.\nL'estremit\u00e0 settentrionale dove \u00e8 posizionata la citt\u00e0 di Darwin ha un clima tropicale con un alto tasso di umidit\u00e0. Qui vi sono due stagioni: la stagione delle piogge (da novembre ad aprile) e quella secca (da maggio a ottobre). Durante la stagione secca i giorni sono caldi e soleggiati con medie di umidit\u00e0 intorno al 30%. Tra maggio e settembre le piogge sono molto scarse. Nei mesi pi\u00f9 freddi di giugno e luglio, la temperatura minima giornaliera pu\u00f2 scendere fino a 14\u00a0\u00b0C, ma molto raramente \u00e8 inferiore a questo dato.\nLa stagione umida \u00e8 associata a cicloni tropicali e piogge monsoniche. La maggior parte delle precipitazioni avviene tra dicembre e marzo (l'estate nell'emisfero sud), quando i temporali sono comuni e la media di umidit\u00e0 raggiunge il 70% durante i mesi pi\u00f9 piovosi. In media cadono pi\u00f9 di 1.570 millimetri all'anno. La piovosit\u00e0 \u00e8 pi\u00f9 alta nelle aree costiere a nord-ovest, dove le precipitazioni medie sono 1.800-2.100\u00a0mm annui.\nLo Stato nella sua parte centrale, che comprende Alice Springs e le Ayers Rock, \u00e8 desertico e semi-arido con scarse precipitazioni che si verificano generalmente nei mesi pi\u00f9 caldi, da ottobre a marzo. L'Australia centrale riceve meno di 250\u00a0mm di precipitazioni annue.\nLa temperatura massima registrata sul territorio \u00e8 stata di 48,3\u00a0\u00b0C a Finke l'1 e il 2 gennaio 1960. La temperatura minima \u00e8 stata di -7,5\u00a0\u00b0C ad Alice Springs, il 12 luglio 1976.\nEconomia.\nL'economia del Territorio del Nord \u00e8 basata principalmente sull'estrazione di minerali e prodotti di derivazione petrolifera. Contribuisce per circa 2,5 miliardi di dollari al prodotto interno lordo dello Stato e impiega oltre 4.600 persone.\nL'economia ha continuato a crescere durante il 2005 - 2006. Tra il 2003 e il 2006 il prodotto interno lordo dello Stato \u00e8 aumentato da 8.670 milioni di dollari a 11.476 milioni di dollari (con un pi\u00f9 32,4 per cento). Durante questi tre anni \u00e8 cresciuto ad un tasso medio annuo del 5,5%. Il prodotto statale lordo pro capite nel Territorio del Nord \u00e8 di 72.496 $ che lo porta ad essere il pi\u00f9 elevato rispetto a qualsiasi altro Stato australiano ed \u00e8 anche pi\u00f9 elevato del prodotto interno lordo pro capite dell'Australia (54.606 $). Questo pu\u00f2 essere attribuito al recente boom minerario.\nNel Territorio del Nord le esportazioni sono aumentate del 19% nel corso del 2005 - 2006. Il maggiore contributo dato alle esportazioni del territorio \u00e8 dovuto all'estrazione di ferro, petrolio, gas (33,4%), altri minerali (20%),dalle industrie manifatturiere (5,9%) e dall'agricoltura (4,9%). Le importazioni consistono principalmente in macchinari e attrezzature di produzione (58,4%), prodotti petroliferi, carbone, prodotti chimici e connessi di fabbricazione (17,0%).\nI principali giacimenti di estrazione si trovano: alla penisola di Gove, dove si estrae la bauxite e si stima che la produzione sia aumentata del 52,1% nel 2007-08, a Groote Eylandt, dove si estrae il manganese, e nelle miniere moderne di Bootu Creek e Frances Creek. L'oro \u00e8 destinato a crescere del 21,7%, raggiungendo un fatturato di 482 milioni di dollari nello stabilimento Unione Reefs. Si estrae discretamente anche l'uranio.\nL'attivit\u00e0 agricola \u00e8 molto scarsa, mentre l'allevamento, prettamente bovino, \u00e8 praticato solamente nelle zone costiere. Diffusa \u00e8 la pesca della madreperla. Come gi\u00e0 detto, invece, molto importante \u00e8 l'attivit\u00e0 estrattiva. Principalmente vengono estratti manganese, bauxite, oro, rame, tungsteno ed uranio.\nL'industria e l'artigianato sono poco rilevanti. Da ricordare \u00e8 solamente l'industria manifatturiera, che fornisce prodotti pari al 4,9% dell'intera esportazione del Territorio del Nord\nIl turismo \u00e8 una delle maggiori attivit\u00e0 del Territorio del Nord. Le mete pi\u00f9 frequentate sono Uluru e Kakadu. I paesaggi diversificati, le spettacolari cascate, gli ampi spazi aperti, la cultura aborigena, la fauna selvaggia creano un'opportunit\u00e0 unica per il visitatore di immergersi nelle meraviglie naturali che il territorio del Nord offre. Le immagini di Uluru (Ayers Rock) sono conosciute in tutto il mondo. Nel 2005-06, 1,38 milioni di persone hanno visitato il Territorio del Nord.\nIl consumo di bevande alcoliche nel Territorio \u00e8 tra i pi\u00f9 alti del mondo e certamente il pi\u00f9 alto d'Australia. Si \u00e8 stimato nel 2001 un consumo \"pro capite\" di circa 14 litri di alcol puro equivalente l'anno.\nLo Stato \u00e8 noto per avere come slogan \"You'll Never Never Know if Never Never Go\" (in italiano letterale \"Tu mai e poi mai ci conoscerai se non ci verrai mai\")\nInfrastrutture e trasporti.\nIl Territorio del Nord \u00e8 lo Stato con la pi\u00f9 bassa densit\u00e0 di popolazione dell'Australia. Il suo primo insediamento fu il porto di Darwin nel 1869. Fu danneggiato nel 1942 da raid aerei giapponesi e successivamente restaurato. Alla fine del 1960 vennero restaurate molte strade per favorire i collegamenti con le parti pi\u00f9 remote e interne dello Stato. Il rapido sviluppo economico ha portato a un potenziamento delle infrastrutture regionali. Le linee ferroviarie sono poche poich\u00e9 il traffico delle merci \u00e8 rimasto sempre basso e quindi non si \u00e8 mai avuta la necessit\u00e0 di potenziarlo.\nNonostante la sua scarsa popolazione vi \u00e8 una rete di strade asfaltate, tra cui due strade nazionali, strade di collegamento con gli Stati vicini e di collegamento con i principali centri abitati del territorio, strade di collegamento con alcuni parchi nazionali come Uluru (Ayers Rock), Kakadu e Litchfield. La Stuart Highway, conosciuta come \"La Pista\", corre da nord a sud, collegando Darwin, Alice Springs e Adelaide. Alcune delle strade asfaltate sono ad una sola corsia. Molte strade sterrate collegano gli insediamenti pi\u00f9 remoti.\nLa Ferrovia Adelaide-Darwin, una nuova ferrovia a scartamento normale, collega Adelaide, Alice Springs e Darwin, e sostituisce precedenti ferrovie a scartamento ridotto.\nIl Territorio del Nord \u00e8 stato uno dei pochi luoghi rimasti al mondo in cui non vi sono limiti di velocit\u00e0 sulle strade pubbliche. Dal 1 \u00b0 gennaio 2007 \u00e8 stato stabilito un limite di velocit\u00e0 (110\u00a0km/h) che viene applicato sulle strade al di fuori delle aree urbane (all'interno delle aree urbane \u00e8 di 40, 50 o 60\u00a0km/h). Sono autorizzate velocit\u00e0 fino ai 130\u00a0km/h, in alcune strade principali, come la Stuart Highway.\nIl Darwin International Airport \u00e8 il principale aeroporto nazionale e internazionale dello Stato. Molti aeroporti pi\u00f9 piccoli sono sparsi anche sul territorio e sono serviti da compagnie pi\u00f9 piccole. Degni di nota sono l'aeroporto di Alice Springs, l'aeroporto di Ayers Rock e l'aeroporto di Katherine Tennant Creek.\nSport.\nIl maggiore club sportivo del Territorio del Nord nelle maggiori leghe sportive australiane \u00e8:\nBibliografia.\n\"in inglese\""}
