{"id": "265282", "revid": "1577172", "url": "https://it.wikipedia.org/wiki?curid=265282", "title": "Miglionico", "text": "Migli\u00f3nico (, \"Megghiu\u00f2neche\" in dialetto locale) \u00e8 un comune italiano di abitanti della provincia di Matera in Basilicata. \u00c8 nota per le vicende legate al Castello del Malconsiglio ove si tenne la Congiura dei baroni contro re Ferdinando I di Napoli.\nGeografia fisica.\nMiglionico \u00e8 situata nella media valle del Bradano, e sorge su una collina tra i fiumi Bradano e Basento nella parte centro-orientale della provincia. Nel suo territorio si trova la riserva regionale San Giuliano, in quanto il versante destro del fiume Bradano e del lago di San Giuliano appartengono in parte al territorio del comune. Si trova a 461 e confina a nord con il comune di Matera (21\u00a0km), ad est con Pomarico (10\u00a0km) e Montescaglioso (24\u00a0km), a sud con Ferrandina (15\u00a0km) e ad ovest con Grottole (13\u00a0km). Dista 21 da Matera e 83\u00a0km dal capoluogo di regione Potenza.\nUna volta, quando non esisteva la Strada statale 407 Basentana, era via obbligata per chi dal litorale jonico doveva addentrarsi nella Lucania per raggiungere Potenza e da l\u00ec Napoli.\nStoria.\nLe origini.\nLe origini di Miglionico sono remote, probabilmente risalenti ad una citt\u00e0 enotria, come testimoniato da tombe e vasi risalenti fino al VI secolo a.C. rinvenuti nel suo territorio.\nSecondo la tradizione Miglionico fu fondata da Milone, dal quale deriverebbe anche il nome della citt\u00e0; questi fu un celebre atleta di Crotone del VI secolo a.C., vincitore nella battaglia contro Sibari, e definito olimpionico in quanto pi\u00f9 volte vincitore come lottatore nei Giochi Olimpici. Secondo un'altra interpretazione invece il Milone fondatore di Miglionico fu Milone di Taranto, un luogotenente di Pirro che prese parte anche alla battaglia di Heraclea, che giunto sulle colline tra il Bradano ed il Basento vi fond\u00f2 una colonia militare chiamandola Miglionico. Milone mun\u00ec Miglionico di grandi mura, come recita la frase \"Milo Magnus Miles Me Munivit Magnis Muris\", rappresentata dalle sette \"M\" iniziali presenti sullo stemma del comune. Dopo la colonizzazione greca, divenne citt\u00e0 lucana, poi pass\u00f2 sotto i Sanniti fino al 458 a.C., anno in cui fu espugnata dai Romani. La storia di questo centro \u00e8 strettamente legata a quella del suo imponente castello.\nIl Castello.\nIl castello di Miglionico risale all'VIII-IX secolo, e nel 1110 il conte Alessandro di Andria, all'epoca signore del castello, effettu\u00f2 il primo ampliamento facendo costruire il piano superiore. La terza fase della sua costruzione avvenne nel Quattrocento.\nIl castello ha la forma di un parallelogramma, fiancheggiato da sette torrioni, alcune quadrate (le pi\u00f9 antiche), due bitorri e altre circolari, poste ai vertici della costruzione. L'entrata attuale \u00e8 posta a Nord-Est, mentre quella originaria distrutta dal terremoto del 1857 era rivolta a Sud.\nStoria del castello.\nLa descrizione che Teodoro Ricciardi fa del Castello del Malconsiglio di Miglionico nel 1867, rappresenta l'unico riferimento bibliografico d'archivio, esistente al momento, che possa far luce, anche se in maniera alquanto superficiale, sullo stato dei luoghi prima che avvenimenti naturali (terremoto del 1857) e trasformazioni di adeguamento funzionale, alterassero quelli che sono i caratteri volumetrici e formali del maniero quando, a seguito delle leggi abolitive della feudalit\u00e0, nel 1829 questo \u00e8 confiscato alla famiglia ducale dei Revertera di Salandra, ed \u00e8 successivamente venduto a tale Stancarone Giuseppe da Miglionico, famiglia Dibrizio ed altri, quali abitazioni private. Fortunatamente questi avvenimenti, soprattutto gli interventi di trasformazione e ricostruzione, hanno interessato una zona non eccessivamente rilevante sotto l'aspetto architettonico, per cui la maestosit\u00e0 del fabbricato permane in tutta la sua imponenza.\nDa un'attenta lettura del manufatto si evince chiaramente che l'organismo \u00e8 il risultato di vari ampliamenti avvenuti nel corso dei secoli. Risulta difficile risalire all'epoca del primo impianto. Le fonti storiche citano il castello come gi\u00e0 esistente al 1110 ma non vi sono elementi che possano avvalorare tale tesi. Per tale motivo si cercher\u00e0 di individuare le fasi pi\u00f9 significative dello sviluppo della fortificazione, relazionandolo a fattori storici, quali la Congiura dei baroni del 1485, avvenimento che ha annoverato il Castello di Miglionico negli annali della storia socio-politica del Meridione, e l'abolizione della feudalit\u00e0, e ad aspetti architettonici, sulla scorta delle caratteristiche artistiche pi\u00f9 evidenti. Si \u00e8 cos\u00ec giunti alla individuazione di quattro fasi evolutive, che proprio perch\u00e9 non supportate da fonti di archivio, ma risultato di ragionamenti logici sui pochi elementi disponibili, non possono avere carattere di certezza. Un punto fermo che viene assunto quale elemento di base \u00e8 costituito dall'articolazione planimetrica perimetrale.\nIl castello e il perimetro fortificato.\nTra gli elementi significativi del castello del Malconsiglio a Miglionico spicca la particolarit\u00e0 del sito che, completamente esterno al centro medioevale, evidenzia la preesistenza di questo alla edificazione del maniero. Il borgo altomedioevale, la cui esistenza \u00e8 documentata in epoca normanna, occupa i rioni di S. Nicola dei Greci e di S. Angelo dove sulla punta estrema rivolta ad occidente si leggono i resti del primitivo fortilizio dell'abitato, la cui area di insistenza, successivamente \u00e8 occupata da un palazzo patrizio nella seconda met\u00e0 del Seicento. Lo sviluppo del centro normanno, tra il secolo XI e XII, determina la espansione dell'abitato in direzione del Torchiano e di Santa Sofia le cui direttrici di crinale convergono nel sito antistante il nucleo pi\u00f9 antico dove, sui resti di un'antica cappella intitolata a San Salvatore, tra il XIII e il XIV secolo sar\u00e0 edificata la chiesa di Santa Maria Maggiore che salda al nucleo pi\u00f9 antico le aree di pi\u00f9 recente edificazione.\nI documenti del periodo normanno ed angioino individuano tra i secoli XI e XII una circoscrizione feudale comune a Miglionico, Pomarico e Montescaglioso, infeudata, tra il 1065 e il 1119, alla famiglia normanna dei Macabeo titolari del Comitatus Montis Caveosim. Tra il 1120 e il 1124 la Contea passa nelle mani di Costanza vedova di Boemondo Principe di Taranto, nel 1166 \u00e8 posseduta da Enrico Garzia di Navarra, nel 1195 da Ugo de Maccla e nel 1220 da uno Jacopo Sanseverino Conte di Tricarico. Questa potente famiglia alla quale era infeudata buona parte del territorio del Cilento, nei primi decenni del Duecento, vantando lontani diritti risalenti al matrimonio contratto intorno al 1167 da Guglielmo Sanseverino con Isabella figlia di Silvestro Conte di Marsico, riusciva ad ottenere da Federico II il possesso della contea marsicana quale segno di riconoscimento del sostegno dato dal casato alle armi imperiali nella lotta che aveva opposto l'imperatore ad Ottone di Brunswick, e ad estendere i propri possessi fino ai centri della valle del Bradano. Con la rivolta di Capaccio e la dura repressione seguita agli eventi del 1245, i Sanseverino perdono i feudi lucani e trucidati quasi tutti gli esponenti della famiglia, Federico assegna la Contea di Montescaglioso e il Principato di Taranto al figlio Manfredi. Il conflitto tra fautori del papato e dell'impero conclusosi con la affermazione della dinastia angioina, consente il ritorno del Sanseverino che aveva appoggiato le pretese di Carlo d'Angi\u00f2, e la reintegra nel possesso dei feudi della Basilicata parte dei quali, per\u00f2, sono assegnati, e tra questi buona parte della Contea di Montescaglioso concessa prima a Pietro di Beaumont e poi pervenuta a Giovanni di Montfort, ai baroni francesi che avevano seguito il re nell'impresa italiana. A Tommaso di Sanseverino, figlio di Ruggero, unico scampato all'eccidio del 1246, restavano tutti i territori orientali dei feudi lucani fino ai rilievi che dividevano la valle del Basento dal bacino del Bradano ampliati con l'acquisizione delle terre di Tricarico portate in dote dalla terza moglie del Conte, Sveva di Avezzano.\nNel 1307 con l'assenso di Re Carlo, Tommaso di Sanseverino divideva i feudi tra i figli Enrico, Guglielmo, Roberto e Giacomo il quale sposando Margherita di Chiaromonte acquisiva il controllo dei centri della media valle del Sinni e dal padre riceveva il territorio di Tricarico ed i centri della valle del Basento tra cui anche Miglionico. Si pu\u00f2 quindi, attribuire ad un Sanseverino, del quale il primo documento pervenutoci, relativo a concessioni fatte alla popolazione di Miglionico, risale al 1358, l'inizio della costruzione del castello e l'ampliamento del perimetro fortificato che ingloba nella nuova cerchia i quartieri sviluppatisi intorno alla Chiesa madre. L'epoca della costruzione che sostituisce il fortilizio esistente nel borgo altomedioevale, non va oltre i primi decenni del secolo XIV e va riportata all'infeudamento della cittadina ai Sanseverino seguita alla definitiva sconfitta del partito svevo. Federico II dopo essere stato incoronato imperatore da Papa Onorio III nel 1220 convoca, lo stesso anno, a Capua tutti i Baroni pugliesi e tra i provvedimenti adottati nella dieta ordina il diroccamento o l'acquisizione al demanio regio di tutti i castelli baronali o edificati senza l'assenso reale.\nI provvedimenti promulgati e confermati a Messina nel 1221 saranno ribaditi a Melfi nel 1231 ed accompagnati da un'altra serie di ordinamenti tra cui la nomina di un \"Provisor castrorum\" col compito di sovrintendere alla costruzione dei nuovi edifici castellari iniziata da Federico in tutto il Regno meridionale. Nel 1278 le imposizioni di Carlo d'Angi\u00f2 relative alla manutenzione dei castelli appartenenti al regio demanio ed ereditati dall'amministrazione sveva, citano Miglionico solo per assegnare alla popolazione gli oneri per la manutenzione del castello di Montescaglioso. Questo \u00e8 gi\u00e0 documentato in epoca normanna come pure quello di Montalbano e di Petrolla presso Pisticci, che rientrano nei medesimi provvedimenti angioini dimostrando come i castelli elencati nelle imposizioni del 1278 corrispondano a quelli preesistenti in epoca normanno-sveva. Ci\u00f2 non implica la esclusione della esistenza di una roccaforte a Miglionico che certamente di scarsa importanza e non censita tra le pertinenze demaniali, \u00e8 localizzata nella estrema propaggine del nucleo altomedioevale raccolto intorno alla chiesa di San Nicola dei Greci. Con il definitivo infeudamento ai Sanseverino, tra la fine del XIII e gli inizi del XIV, Miglionico assume un significato strategico tutto particolare.\nLa nuova suddivisione dei feudi meridionali dopo la stabilizzazione della monarchia angioina ha determinato il frazionamento dell'antico Comitatus Montis Caveosi il cui territorio orientale \u00e8 definitivamente assegnato nel 1308 ai Del Balzo mentre i territori occidentali pervengono nelle mani dei Sanseverino. La baronia del grande casato si estende dalle coste del Tirreno fino ad un limite orientale fisicamente corrispondente al bacino del Bradano lungo il crinale percorso dal tracciato della via Appia che lambisce anche Grottole e Tricarico confinando, su questo versante, con i territori appartenenti ai Del Balzo estesi fino all'Adriatico. Miglionico \u00e8, quindi localizzato agli estremi confini dei feudi sanseverineschi e la posizione occupata \u00e8 ancora pi\u00f9 importante per la vicinanza dell'Appia che esalta il ruolo del paese a presidio di un'area significativa per l'equilibrio tra le due maggiori baronie meridionali. L'edificazione del castello e le opere di fortificazione del centro evidentemente obbediscono alla necessit\u00e0 del feudatario di approntare una linea, individuata dalla direttrice Miglionico, Grottole, Tricarico, per la difesa dei confini del proprio territorio e questo scopo certamente non \u00e8 soddisfatto dalla ridotta e fatiscente struttura gi\u00e0 esistente nel borgo altomedioevale. Il Sanseverino sceglie quindi un altro sito e per l'espansione dell'abitato verso il Torchiano e Santa Sofia individua il pianoro del versante sud-occidentale del rilievo il quale, tra l'altro \u00e8 in una posizione eccellente per controllare la direttrice stradale verso Nord in direzione di Grottole.\nIl nuovo perimetro murario edificato contemporaneamente al castello, cinge tutta la collina assemblando in un unico agglomerato il borgo pi\u00f9 antico ed i rioni della pi\u00f9 recente espansione. Il perimetro delle mura \u00e8 intervallato da torri circolari e interrotto da quattro accessi: porta Pomarico sul versante Sud e verso la strada che conduce al paese limitrofo, porta Grottole sul versante occidentale rivolta in direzione dell'Appia, porta Santa Sofia sotto il convento francescano e porta Fontanelle, l'unica ancora esistente, nel medesimo versante, sulle strade che collegano l'abitato alla valle del Bradano in direzione di San Giuliano. Nei decenni successivi in qualche tratto, lungo i pendii pi\u00f9 inaccessibili, le mura sono sostituite da agglomerati di abitazioni a schiera e dalla massa delle residenze patrizie, palazzo Ventura-Aspriello, e palazzo Petito, situati sul ciglio del versante, mentre a Santa Sofia il monastero del Carmine \u00e8 parte integrante del perimetro fortificato secondo uno schema abbastanza consueto nei paesi vicini dove i maggiori complessi chiesastici e conventuali costituiscono un elemento preponderante del perimetro della cinta. A Tricarico il complesso dell'episcopio \u00e8 inglobato nelle mura orientali, a Irsina la Cattedrale ed il palazzo vescovile integrano il settore occidentale della cinta e a Montescaglioso la difesa dell'intero versante nord-orientale del paese \u00e8 affidata alla massa dell'Abbazia benedettina.\nA Miglionico lo schema si ripropone con il monastero edificato su un'area libera adiacente alle mura delle quali il complesso ingloba una delle torri circolari che nella parte superiore, svuotata da una serie di archivolti attualmente tompagnati, reca le tracce di una trasformazione operata da frati per ricavarvi una sorta di belvedere. In altri settori, dipendentemente dall'orografia del sito, la cinta muraria \u00e8 trasformata in terrapieno o in muratura di contenimento delle strade perimetrali che corrono lungo i bordi dell'abitato: questa condizione si verifica soprattutto nella zona di Sant'Angelo e al Torchiano su cui versanti rivolti verso il Bradano il ruolo di contenimento e di baluardo difensivo \u00e8 anche affidato al complesso delle abitazioni edificate con un alzato al quale corrisponde un livello al piano stradale e altri due o tre livelli sviluppati nei piani inferiori fino a coprire l'intera altezza del pendio. Il tessuto urbano di Miglionico ha conservato la possibilit\u00e0 di leggere e individuare agevolmente l'andamento dei perimetro fortificato: se buona parte delle torri si sono salvate da crolli e demolizioni, della cinta invece, non restano che pochi tratti. Le murature sono state sostituite nel secolo scorso o agli inizi dell'attuale dalla costruzione di case e soprattutto delle opere di consolidamento dei pendii e dalla apertura delle strade extramurali che qui, come in tutti i centri del materano, dove soltanto pochi abitati, in particolare Tricarico, conservano quasi integralmente il perimetro fortificato, hanno costituito, nel primo dopoguerra, una fase importante dello sviluppo dei paesi e della possibilit\u00e0 di edificazione nelle aree immediatamente adiacenti ai nuclei medievali.\nA Miglionico la costruzione del perimetro murario risale all'epoca angioina, a partire dalla met\u00e0 del XIV secolo, ma i lavori certamente continuano nei decenni successivi ed in particolare in epoca aragonese: per tutto il XV secolo le mura sono oggetto di una costante manutenzione e adeguamento alle necessit\u00e0 della difesa. Se le torri della zona di Sant'Angelo e San Nicola dei Greci sono sostanzialmente rimaste immutate le altre torri, ed in particolare quelle verso il Torchiano, portano i segni di qualche trasformazione relativa all'apertura di feritoie o alla costruzione di barbacani e bastioni, mentre a partire dal seicento alcune torri, quelle antistanti palazzo Corleto, e le due situate lungo il versante Torchiano-Castello, sono inglobate nelle vicine abitazioni delle quali diventano parte integrante.\nMonumenti e luoghi d'interesse.\nArchitetture religiose.\nLa chiesa madre di Santa Maria Maggiore.\nLa chiesa madre di Santa Maria Maggiore \u00e8 la principale chiesa di Miglionico.\nAll'interno si custodiscono:\nNella chiesa sono inoltre conservate diverse tele databili tra il XVI ed il XVII secolo, tra le quali una \"Madonna con Bambino in gloria tra i santi Eligio e Carlo Borromeo\" ed un'altra raffigurante l\"'Assunzione\", entrambe attribuite ad Alessandro Fracanzano, padre dei pi\u00f9 noti Cesare e Francesco, ed una \"Deposizione dalla croce\" databile anch'essa tra il XVI ed il XVII secolo, opera di un allievo di Antonio Stabile.\nLa chiesa di Santa Maria delle Grazie.\nLa chiesa fu fatta ricostruire da Ettore Fieramosca, che fu conte di Miglionico. Da rilevare all'interno diversi affreschi, una statua lignea raffigurante la \"Madonna delle Grazie\" eseguita nel 1786 dallo scultore pugliese Arcangelo Spirdicchio, ed un piccolo organo del XVI secolo.\nLa Madonna della Porticella.\nLa chiesetta della Madonna della Porticella sorge su un colle che domina le vallate del Bradano e del Basento; \u00e8 teatro di una festa campestre che viene celebrata la seconda domenica di settembre ed attira una grande partecipazione di devoti sia da Miglionico che dai comuni vicini.\nArchitetture militari.\nDall'antica cinta muraria che circondava il paese, sono ancora visibili numerose torri; una di queste \u00e8 la Torre di Fino, cos\u00ec nominata perch\u00e9 l\u00ec finiva il paese, ed era una torre di guardia che dominava la valle del Bradano. Sono visibili diverse altre torri di epoca medioevale.\nCultura.\nCucina.\nIl comune \u00e8 affiliato all'Associazione Nazionale Citt\u00e0 dell'Olio, un ente che si occupa della promozione e valorizzazione dell'olio extravergine d'oliva e dei territori di produzione.\nEventi.\nA partire dall'estate del 2011, tra il centro storico e la corte del Castello del Malconsiglio si svolge la rievocazione storica della Congiura dei baroni; il centro antico \u00e8 riadibito a borgo medioevale con gli antichi mestieri, spettacoli di falconeria, disfide e corteo storico fino al castello.\nInfrastrutture e trasporti.\nFerrovie.\nDal 1928 al 1972 era in funzione anche la ferrovia Bari-Matera-Montalbano Jonico a scartamento ridotto delle FAL e a Miglionico aveva la sua stazione ferroviaria tuttora esistente ma in stato di abbandono.\nSport.\nCalcio.\nLa principale squadra di calcio della citt\u00e0 \u00e8 l'\"Associazione Miglionico Calcio\" che milita nel girone lucano di Promozione. I colori sociali sono: il bianco ed il verde. \u00c8 nata nel 1968."}
{"id": "265289", "revid": "1305772", "url": "https://it.wikipedia.org/wiki?curid=265289", "title": "More Than Words", "text": "More Than Words \u00e8 una canzone del gruppo musicale statunitense Extreme, estratta come terzo singolo dall'album \"\" nel marzo 1991. Si tratta di una \"ballad\" costruita intorno a un lavoro acustico di chitarra di Nuno Bettencourt e la voce di Gary Cherone (con armonie vocali di Bettencourt), in contrasto con lo stile funk metal che aveva fino ad allora caratterizzato la proposta musicale del gruppo.\nIl singolo debutt\u00f2 alla posizione numero 81 della Billboard Hot 100 e dopo poche settimane raggiunse la vetta della classifica, regalando agli Extreme il primo successo commerciale negli Stati Uniti. Si posizion\u00f2 inoltre al secondo posto della Official Singles Chart nel Regno Unito. Il successo ottenuto dal brano influenzer\u00e0 la nascita di diverse altre famose ballate acustiche di quegli anni, come \"To Be with You\" dei Mr. Big.\n\u00c8 stata inserita alla posizione numero 43 nella classifica delle \"100 pi\u00f9 grandi canzoni d'amore\" stilata da VH1, mentre nel 2014 \u00e8 stata indicata come la 20\u00aa pi\u00f9 grande power ballad di tutti i tempi da Yahoo! Music.\nStoria.\nNuno Bettencourt ha dichiarato di aver scritto il brano per avvertire come la frase \"I love you\" (\"ti amo\") stesse secondo lui diventando abusata e priva di significato:\nGary Cherone si \u00e8 invece cos\u00ec espresso riguardo al brano:\nInizialmente, il pezzo non era stato composto con l'intenzione di farne un successo, ma si trattava di un semplice interludio acustico all'interno dell'album \"Pornograffiti\". La band si accorse del potenziale commerciale del brano solo quando cominci\u00f2 ad eseguirlo dal vivo in tour, vedendo che la gente conosceva ogni singola parola e cantava a voce alta. Cherone e Bettencourt decisero dunque di fare pressione sulla casa discografica affinch\u00e9 pubblicasse un ulteriore singolo.\nVideo musicale.\nIl video musicale della canzone \u00e8 stato diretto da Jonathan Dayton e Valerie Faris e girato interamente in bianco e nero. Il video mostra Gary Cherone e Nuno Bettencourt mentre eseguono il brano in una stanza, con gli altri membri del gruppo che stanno seduti nelle vicinanze a guardare divertiti.\nIl videoclip del brano \"You Don't Love Me Anymore\" di \"Weird Al\" Yankovic ne \u00e8 una esplicita parodia.\nCover e versioni.\nOltre all'originale esistono varie cover di altri artisti. Tra quelli che hanno reinterpretato il brano si segnalano:"}
{"id": "265292", "revid": "287204", "url": "https://it.wikipedia.org/wiki?curid=265292", "title": "Assemblea", "text": "Lassemblea \u00e8 una riunione degli appartenenti a una collettivit\u00e0 per discutere problemi di interesse comune e generalmente assumere decisioni ad essi inerenti.\nTipologie.\nEsistono assemblee motive di valore legale - ad esempio le assemblee popolari che si formano in occasione di tumulti o semplici manifestazioni. Nella maggior parte dei casi, per\u00f2, esistono leggi, regolamenti, statuti o altre norme che definiscono i membri di un gruppo. L'assemblea differisce da altre riunioni perch\u00e9 hanno diritto legale a parteciparvi tutti i membri del gruppo cos\u00ec definito.\nLe modalit\u00e0 di convocazione e di voto, l'eventuale requisito di un numero legale e altre particolarit\u00e0 operative sono altres\u00ec determinate da norme di varia natura.\nA titolo di esempio, citiamo alcuni tipi di assemblee:\nUn esempio particolare di assemblea \u00e8 l'Assemblea Generale delle Nazioni Unite, a cui partecipano non singole persone, ma stati rappresentati da appositi delegati."}
{"id": "265294", "revid": "287204", "url": "https://it.wikipedia.org/wiki?curid=265294", "title": "Camera dei fasci e delle corporazioni", "text": "La Camera dei fasci e delle corporazioni fu un organo legislativo del Regno d'Italia che sostitu\u00ec la Camera dei deputati dal 1939 al 1943, nella XXX legislatura, durante il periodo fascista.\nStoria.\nLa Camera dei fasci e delle corporazioni fu istituita con legge 19 gennaio 1939, n. 129 (essendo lo Statuto albertino una costituzione flessibile era sufficiente una legge ordinaria per modificarlo) e tenne la sua seduta inaugurale il 23 marzo dello stesso anno.\nFu sciolta, ma non soppressa, subito dopo la caduta del regime fascista, dal regio decreto legge 2 agosto 1943, n. 705, entrato in vigore il giorno 5 dello stesso mese, il quale stabiliva inoltre che entro quattro mesi dalla fine della guerra si sarebbero dovute svolgere le elezioni per la nuova Camera dei deputati. Tale decreto fu definitivamente ratificato solo con la legge 5 maggio 1949, n. 178, a Costituzione gi\u00e0 approvata e in vigore e pertanto senza alcuna efficacia. La legge istitutiva del 1939 (anch'essa ormai priva di efficacia a seguito dell'avvento della Repubblica) \u00e8 stata formalmente abrogata il 16 dicembre 2009, con l'entrata in vigore di alcune disposizioni in materia di semplificazione normativa contenute nel decreto-legge 22 dicembre 2008, n. 200, convertito, con modificazioni, dalla legge 18 febbraio 2009, n. 9.\nLa Repubblica Sociale Italiana stabil\u00ec a Venezia la sede della propria Camera dei fasci e delle corporazioni che, tuttavia, non entr\u00f2 mai in funzione.\nStruttura.\nI membri della Camera dei fasci e delle corporazioni, non pi\u00f9 denominati deputati ma consiglieri nazionali, erano in numero non limitato (nel 1939 erano 681). Non erano eletti tramite elezioni, ma ne facevano parte di diritto in quanto componenti:\nSecondo l'art. 9 della legge 19 gennaio 1939 n. 129, non potevano far parte della Camera dei fasci e delle corporazioni coloro che erano senatori del Regno o accademici d'Italia.\nNon era previsto un rinnovo periodico della Camera dei fasci e delle corporazioni, in quanto il mandato dei consiglieri nazionali terminava quando essi cessavano di appartenere ai suddetti organi. Tuttavia i lavori della Camera, cos\u00ec come quelli del Senato, continuavano ad essere suddivisi in \"legislature\" (ve ne fu, per ovvi motivi, una sola): la fine di ciascuna legislatura era stabilita con decreto reale, su proposta del Capo del governo primo ministro segretario di Stato (il decreto fissava anche la data di convocazione delle due camere in seduta comune, per ascoltare il discorso della corona col quale si apriva la nuova legislatura).\nIl presidente della Camera dei fasci e delle corporazioni e i vicepresidenti erano nominati con decreto reale. Il primo presidente fu Costanzo Ciano (dal 23 marzo alla sua morte, avvenuta il 26 giugno 1939) al quale succedette Dino Grandi (dal 30 novembre 1939 al 4 agosto 1943) che rest\u00f2, insolitamente, per un periodo anche ministro della giustizia.\nSciolta la Camera dei fasci e delle corporazioni, il governo affid\u00f2 temporaneamente a Vittorio Emanuele Orlando le funzioni amministrative spettanti al suo presidente.\nFunzioni.\nLa Camera dei fasci e delle corporazioni condivideva il potere legislativo con il governo e il Senato del Regno (non toccato dalla riforma del 1939, ma fascistizzato con la nomina di ben 211 nuovi senatori). Tuttavia il suo ruolo, cos\u00ec come quello del Senato, era complementare; infatti l'art. 2 della legge istitutiva recitava: \"Il Senato del Regno e la Camera dei fasci e delle corporazioni collaborano col governo alla formazione delle leggi\".\nLa Camera dei fasci e delle corporazioni (cos\u00ec come il Senato) discuteva e approvava in assemblea plenaria, su relazione delle commissioni competenti, i soli disegni di legge indicati nella legge istitutiva (quelli di carattere costituzionale, le deleghe legislative di carattere generale, i progetti di bilancio ed i rendiconti consuntivi dello stato, ecc.). Tutti gli altri disegni di legge erano esaminati e definitivamente approvati dalle commissioni, salvo che il governo o la stessa camera, autorizzata dal Capo del governo primo ministro segretario di Stato, avessero chiesto la discussione e il voto in assemblea plenaria. Il Capo del governo primo ministro segretario di Stato poteva inoltre stabilire che, per ragioni di urgenza, venissero approvati in commissione anche i disegni di legge per i quali era ordinariamente prevista la competenza dell'assemblea plenaria. La procedura di approvazione delle leggi in commissione \u00e8 stata ripresa dalla Costituzione repubblicana e, in seguito, dalla Costituzione spagnola del 1978, nonch\u00e9 da alcuni statuti regionali (come quello del Piemonte).\nSebbene il ruolo della Camera dei fasci e delle corporazioni fosse piuttosto marginale, essa non manc\u00f2 di una certa incidenza politica. Infatti, come nota Andrea Manzella \"in quel segmento di ordinamento che si chiama Costituzione fascista e che dur\u00f2 due anni, dal 1938 al 1940, dopo la istituzione della Camera dei fasci e delle corporazioni, si cap\u00ec che, anche in quel momento, occorreva creare un luogo di lavoro. Le Commissioni della Camera dei fasci e delle corporazioni, come attesta Renzo De Felice, dettero del filo da torcere al governo di allora. I disegni di legge del governo dovevano passare infatti nell'imbuto delle commissioni alla Camera dei fasci e delle corporazioni in cui c'erano potenti lobby di interessi\"."}
{"id": "265297", "revid": "1226", "url": "https://it.wikipedia.org/wiki?curid=265297", "title": "Scherzi del Cuore", "text": ""}
{"id": "265299", "revid": "1543377", "url": "https://it.wikipedia.org/wiki?curid=265299", "title": "Calcio ai Giochi della XIV Olimpiade", "text": "Il torneo di calcio della XIV Olimpiade fu il decimo torneo olimpico. Si svolse dal 26 luglio al 13 agosto 1948 a Londra e vide la vittoria per la prima volta della . Questo torneo \u00e8 l'ultimo di quelli che la FIFA considera disputati dalle nazionali maggiori.\nFormula.\nIl torneo prevedeva un turno preliminare di qualificazione per determinare le ultime due squadre che avrebbero avuto accesso agli ottavi di finale. Successivamente era prevista una formula ad eliminazione diretta, composta da ottavi di finale, quarti di finale, semifinali e finali per il 3\u00ba posto e per il 1\u00ba posto.\nClassifica marcatori.\n7 reti\n5 reti\n4 reti\n3 reti\n2 reti\n1 rete"}
{"id": "265300", "revid": "6066", "url": "https://it.wikipedia.org/wiki?curid=265300", "title": "Fausto Socini", "text": ""}
{"id": "265303", "revid": "2029038", "url": "https://it.wikipedia.org/wiki?curid=265303", "title": "Amatolo", "text": "L'amatolo \u00e8 una miscela esplosiva, costituita da nitrato d'ammonio e tritolo.\nViene fabbricata fondendo il tritolo a circa 100 \u00b0C e poi aggiungendo il nitrato d'ammonio in polvere preriscaldato.\nIn seguito la miscela viene lasciata raffreddare e si ottiene un prodotto di colore giallo pi\u00f9 o meno intenso a seconda della percentuale di tritolo (che \u00e8 giallo).\nSolitamente la sua denominazione \u00e8 seguita da due numeri, che ne indicano le proporzioni: ad esempio amatolo 60/40 indica 60% di nitrato d'ammonio e 40% tritolo. Le proporzioni variano solitamente da 80/20 (80% di nitrato d'ammonio e 20% tritolo) a 50/50. \nIl colore varia da giallo-rosa a marrone, a seconda della purezza e dell'eventuale ossidazione del TNT - che alla luce passa da giallo a giallo pi\u00f9 scuro e poi marrone - e similmente i fumi (dopo lo scoppio) variano dal bianco al grigio, anche se pi\u00f9 chiari di quelli del solo TNT.\nDurante la prima e la seconda guerra mondiale veniva impiegato come esplodente per i bombardamenti aerei tedeschi, italiani, inglesi e americani. Fu impiegato anche nelle V1 e nelle V2."}
{"id": "265304", "revid": "12760", "url": "https://it.wikipedia.org/wiki?curid=265304", "title": "Decimo pianeta", "text": ""}
{"id": "265305", "revid": "84369", "url": "https://it.wikipedia.org/wiki?curid=265305", "title": "Ponte Bailey", "text": "Il ponte Bailey \u00e8 una tipologia di ponte, d'origine militare, che prende il nome dal suo ideatore l'ingegnere britannico Donald Bailey.\nDescrizione.\nLa loro peculiarit\u00e0 \u00e8 la realizzazione con elementi modulari, in genere travi reticolari in acciaio ed impalcati con assi di legno, che ne permettevano una grande velocit\u00e0 di montaggio e smontaggio. L'antesignano del ponte Bailey va ricercato nel vecchio ponte smontabile italiano Cottrau, la cui evoluzione fu essenzialmente l'abbandono delle chiodature in funzione delle saldature per le diagonali e contro-diagonali delle travature metalliche.\nFu prodotto nella seconda guerra mondiale per sostituire i ponti distrutti durante le operazioni belliche. Il modello \u00e8 molto versatile: il ponte pu\u00f2 essere costruito su una o pi\u00f9 campate, inoltre i suoi elementi possono essere utilizzati per la costruzione di pile intermedie a supporto di ponteggi temporanei.\nIl ponte progettato per scopi militari, permetteva il transito di carri armati e di mezzi pesanti e non necessitava di mezzi particolari per la sua costruzione.\nPonti di questo tipo vengono realizzati inoltre qualora sia necessario ripristinare provvisoriamente il collegamento stradale tra due sponde di un fiume qualora un evento naturale (ad esempio, un'onda di piena) abbia distrutto o reso inagibile il manufatto originario."}
{"id": "265307", "revid": "767487", "url": "https://it.wikipedia.org/wiki?curid=265307", "title": "Nathan Andr\u00e9 Chouraqui", "text": "Ebreo algerino, si sentiva \"cittadino del Mediterraneo\". Si impegn\u00f2 tenacemente nella promozione del dialogo interreligioso tra Ebraismo, Islam e Cristianesimo.\nBiografia.\nUomo di legge, vitale, passionale, profondo, ha speso la sua vita scrivendo, viaggiando e perseguendo il dialogo tra le culture che si appoggiano alle tre religioni monoteiste con la consapevolezza che solo il loro mutuo riconoscimento pu\u00f2 portare ad una pace duratura.\nNella sua vasta opera letteraria, che spazia dalla poesia alla saggistica e che gli ha valso importanti riconoscimenti, hanno un posto di particolare rilievo i saggi sull'ebraismo. La sua pi\u00f9 importante opera resta tuttavia la traduzione ed il commento in francese della Bibbia ebraica, del Nuovo Testamento e del Corano, testi di cui si \u00e8 impegnato a mettere in luce le radici comuni.\nA cavallo tra mondo occidentale e orientale, ha vissuto gran parte della sua vita tra Gerusalemme e Parigi partecipando attivamente alla politiche: inizialmente come vicesindaco di Gerusalemme e consigliere del primo ministro Ben Gurion dal 1959 al 1963, quindi come promotore di associazioni per il dialogo interreligioso e come ambasciatore di un pensiero di pace nel mondo. \nNel 1999 \u00e8 stato insignito del Premio Internazionale per il Dialogo fra gli Universi Culturali.\nOpere.\nIn Italiano:"}
{"id": "265309", "revid": "1305772", "url": "https://it.wikipedia.org/wiki?curid=265309", "title": "Farmacologia", "text": "La farmacologia () \u00e8 una branca della biologia che studia l'interazione delle sostanze chimiche con gli organismi viventi. Qualsiasi sostanza ad attivit\u00e0 biologica, sia essa dotata di propriet\u00e0 terapeutiche e non, che abbia la capacit\u00e0 di modulare funzioni fisiologiche preesistenti, alterando lo stato funzionale del sito d'azione su cui agisce, viene definito farmaco. La farmacologia, del resto, nella sua accezione pi\u00f9 ampia \u00e8 una conoscenza antichissima, sviluppata dall\u2019uomo fin dai primordi della civilt\u00e0.\nBranche.\nSono sue branche: \nLo sviluppo di un farmaco \u00e8 un concetto vitale per la medicina, ma ha anche forti implicazioni politiche ed economiche. Per proteggere il consumatore e prevenire gli abusi molti governi regolano la fabbricazione, la vendita e la somministrazione dei medicinali. In Italia \u00e8 l'AIFA ad occuparsene. La Farmacopea Ufficiale della Repubblica italiana \u00e8 il testo unico di tutti i farmaci e gli eccipienti ammessi in Italia, ha pari valore anche la Farmacopea Ufficiale Europea.\nFormazione scientifica.\nLo studio dei composti chimici farmaceutici richiede l'intima conoscenza dei sistemi biologici coinvolti. Con l'aumentata conoscenza della citologia e della biochimica, il campo della farmacologia \u00e8 cambiato radicalmente. \u00c8 diventato possibile, attraverso l'analisi molecolare dei recettori cellulari, progettare un composto chimico che agisca su specifici comunicazioni cellulari o vie metaboliche agendo direttamente sul recettore cellulare coinvolto nel processo sul quale si intende intervenire. Per tale scopo la farmacologia si avvale anche del contributo di discipline come la fisiologia, l'immunologia, la microbiologia, la botanica e la zoologia. La farmacologia viene studiata prevalentemente nei corsi di laurea di medicina, farmacia e CTF, dove rappresenta una delle discipline fondamentali del bagaglio scientifico, nonch\u00e9 materia professionalizzante. In altri corsi di laurea si presenta come una materia opzionale (ad esempio nel corso di laurea in scienze biologiche). Nei curriculum formativi di questi ultimi la farmacologia appare come disciplina marginale o settoriale.\nClassificazione dei farmaci.\nI farmaci possono essere classificati in vario modo, secondo le propriet\u00e0 chimico-fisiche, le vie di somministrazione e il sistema biologico bersaglio. Un sistema di classificazione elaborato ed ampiamente usato \u00e8 il sistema di classificazione \"Anatomical Therapeutic Chemical\" (ATC), redatto dall'Organizzazione Mondiale della Sanit\u00e0 (OMS o WHO), che gli affianca la \"Dose definita giornaliera\" (DDD), cio\u00e8 la dose giornaliera di un farmaco, per cui la sigla diventa ATC/DDD. In base a questo sistema i farmaci vengono divisi in:"}
{"id": "265310", "revid": "7067", "url": "https://it.wikipedia.org/wiki?curid=265310", "title": "Andr\u00e9 Chouraqui", "text": ""}
{"id": "265311", "revid": "24944", "url": "https://it.wikipedia.org/wiki?curid=265311", "title": "Pietrapennata", "text": ""}
{"id": "265313", "revid": "466539", "url": "https://it.wikipedia.org/wiki?curid=265313", "title": "Settimana rossa", "text": "La Settimana rossa fu un'insurrezione popolare sviluppatasi ad Ancona e propagatasi dalle Marche alla Romagna, alla Toscana e ad altre parti d'Italia, tra il 7 e il 14 giugno 1914, come reazione all'eccidio di tre manifestanti avvenuto ad Ancona ad opera della forza pubblica.\nDopo un'iniziale fiammata rivoluzionaria, con la proclamazione dello sciopero generale in tutta Italia, la Confederazione Generale del Lavoro decise, dopo solo due giorni, la cessazione dello sciopero ed il ritorno al lavoro, il che, assieme ad una politica oculata da parte del governo Salandra del Regno d'Italia, che evit\u00f2 l'intervento massiccio dei militari, come pure richiesto dalle forze pi\u00f9 conservatrici, consent\u00ec il rientro dell'insurrezione nella normalit\u00e0.\nI fatti.\nIl comizio a Villa Rossa.\nDomenica 7 giugno si celebrava in tutta Italia la \"Festa dello Statuto\" in occasione dell'anniversario della concessione dello Statuto Albertino da parte del monarca sabaudo Carlo Alberto.\nLe forze antimonarchiche decisero di indire per quella data manifestazioni di protesta, che rovinassero la festa a borghesi e militari.\nSu \u00ab\"Volont\u00e0\"\u00bb, giornale degli anarchici anconitani, si leggeva: \"Il 7 giugno \u00e8 la festa del militarismo imperante. Faccia il popolo che diventi giorno di protesta e di rivendicazione\".\nL'opposizione alle politiche di guerra non era una lotta puramente ideologica. La missione in Libia impegnava moltissimi lavoratori, che venivano chiamati alle armi e, dopo aver abbandonato casa e famiglia, subivano una formazione militare che significava semplicemente disciplinamento e repressione, in un momento in cui una profonda crisi economica attraversava il paese, costringendo la popolazione pi\u00f9 povera ad emigrare.\nPertanto, ad Ancona, come in altre localit\u00e0 delle Marche, furono convocati comizi antimilitaristi, per chiedere l'abolizione delle \"Compagnie di Disciplina nell'Esercito\", dove molti militanti rivoluzionari venivano inviati a scopo \"rieducazionale\", e per protestare contro il militarismo, contro la guerra di Libia e a favore di Augusto Masetti e Antonio Moroni, due militari di leva. Il primo era rinchiuso come pazzo in manicomio criminale per aver sparato al suo colonnello prima di partire per la guerra di Libia, l'altro invece era stato inviato in una Compagnia di Disciplina per le sue idee (era un socialista della linea sindacalista rivoluzionaria).\nIl presidente del consiglio Salandra, temendo che le varie manifestazioni programmate da anarchici, repubblicani e socialisti potessero degenerare in turbamenti dell'ordine pubblico, decise di proibirle.\nGli organizzatori dell'iniziativa di Ancona, il socialista Benito Mussolini, l'allora repubblicano Pietro Nenni e l'anarchico Errico Malatesta, decisero quindi di spostare il comizio pubblico in una sede privata, nel circolo repubblicano anconitano \"Giovent\u00f9 Ribelle\", meglio noto come \"Villa Rossa\", alle ore 16,00.\nAlla presenza di circa 500/600 persone, repubblicani, anarchici e socialisti, parlarono, sotto la presidenza del segretario della Lega muratori e della Camera del Lavoro Alfredo Pedrini, i dirigenti del Sindacato Ferrovieri Italiano Livio Ciardi e Sigilfredo Pelizza, Ettore Ercoli per i socialisti, Oddo Marinelli per i giovani repubblicani, Pietro Nenni, che fece un vivace e applaudito discorso antimilitarista, ed Errico Malatesta che, tra l'altro, attacc\u00f2 duramente i socialisti per lo scarso rilievo dato dal loro quotidiano, l'\"Avanti!\", alla battaglia politica contro le compagnie di disciplina.\nLa maggior parte degli storici d\u00e0 per presente all'evento, anzi fra gli oratori, il giovane esponente repubblicano Pietro Nenni. Di diverso avviso \u00e8 la ricostruzione del prof. Gilberto Piccinini, secondo il quale il 7 giugno Nenni si trovava a Jesi, dove pure erano previste iniziative di protesta antimilitarista. La questione pu\u00f2 dirsi risolta dalla lettura dell'interrogatorio reso da Nenni in data 26 giugno 1914 dopo il suo arresto, nel corso del quale egli ammise di essere stato presente al \"comizio privato a Villa Rossa\".\nQuando verso le ore 18,30 la riunione ebbe termine e i partecipanti cominciarono a lasciare l'edificio, furono circondati dalle forze dell'ordine, che volevano evitare che potessero spostarsi nella vicina piazza Roma, dove si stava tenendo un concerto della banda militare nell'ambito delle celebrazioni per la festa dello Statuto.\nLa forza pubblica, comandata dal commissario di pubblica sicurezza Vitaliano Mazza, volutamente distribuita su due ali in modo da bloccare l'accesso alla piazza e far defluire la folla in fila indiana verso la periferia della citt\u00e0, dopo aver avvisato i manifestanti con i classici tre squilli di tromba, inizi\u00f2 a picchiare indiscriminatamente, mentre dai tetti e dalle finestre delle case furono lanciati pietre e mattoni.\nAlcuni colpi di pistola vennero esplosi: secondo i dimostranti da una guardia di pubblica sicurezza, mentre i carabinieri sostennero che fossero partiti dalla folla. A seguito di questo, i carabinieri, comandati dal tenente Opezzi, aprirono il fuoco: spararono circa 70 colpi. Tre dimostranti furono mortalmente colpiti: il commesso Antonio Casaccia, di 28 anni, ed il facchino Nello Budini, di 17 anni, entrambi repubblicani, morirono in ospedale, mentre il tappezziere anarchico Attilio C(G)iambrignoni, di 22 anni, affacciato ad una finestra del circolo, mor\u00ec sul colpo. Vi furono anche cinque feriti tra la folla e diciassette contusi tra i carabinieri.\nPietro Nenni, qualche tempo dopo, disse che a volere l'eccidio a tutti i costi era stata la polizia di Ancona, che lo aveva provocato e premeditato in combutta con le forze reazionarie.\nLe reazioni all'eccidio.\nUn'ondata di indignazione si sparse subito per tutta la citt\u00e0, mentre le forze di polizia si tenevano cautamente distanti.\nLa sera stessa del 7 giugno fu tenuta una riunione alla Camera del Lavoro di Ancona, nel corso della quale fu deciso lo sciopero generale, poi confermato dal voto dell'assemblea del giorno successivo.\nL'8 giugno ci fu un comizio in Piazza Roma nel quale parlarono Pedrini ed altri della Camera del Lavoro, Nenni e Malatesta: quest'ultimo incit\u00f2 la folla a provvedersi di armi.\nLa sera stessa venne svaligiata l'armeria Alfieri. Intanto giunsero ad Ancona diversi esponenti del sindacalismo rivoluzionario, come il socialista on. Alceste de Ambris e il repubblicano on. Giovan Battista Pirolini.\nIl Comitato Centrale del Sindacato dei Ferrovieri (d'ispirazione massimalista, contrapposto a quello aderente alla Confederazione Generale del Lavoro, considerato troppo riformista) era riunito ad Ancona e, su proposta di Malatesta, dichiar\u00f2 lo sciopero di categoria, che, per motivi organizzativi, inizi\u00f2 il 9 giugno, in concomitanza con i funerali dei manifestanti uccisi, e in alcune regioni solo il 10.\nI funerali dei tre giovani si tennero il pomeriggio del 9 giugno: ad essi partecip\u00f2 una folla immensa (alcuni resoconti, probabilmente esagerando notevolmente, parlano di 30.000 persone, la maggior parte delle pubblicazioni di 20.000 persone - dato anch'esso probabilmente sovrastimato), che attravers\u00f2 tutta la citt\u00e0; a parte la violenza verbale degli slogan scanditi e qualche piccola scaramuccia le esequie si svolsero in maniera abbastanza tranquilla.\nIntanto la situazione si evolveva in vera e propria insurrezione rivoluzionaria: vennero abbattuti i casotti daziari, la Camera del Lavoro faceva vendere il vino a cinque soldi il litro, furono ordinate requisizioni di grano e la macellazione di animali.\nFurono organizzati blocchi stradali, per superare i quali occorrevano dei lasciapassare rilasciati dalla Camera del Lavoro.\nLa notizia dell'eccidio di Ancona si era sparsa immediatamente in tutta Italia, dando origine a manifestazioni, cortei e scioperi spontanei.\nIn particolare, ad infiammare gli animi erano gli appelli di Benito Mussolini, allora direttore del quotidiano socialista \"Avanti!\", a diffusione nazionale, che proprio ad Ancona, poco tempo prima, al XIV Congresso del PSI del 26, 27 e 28 aprile 1914, aveva colto un grande successo personale, con una mozione di plauso per i successi di diffusione e di vendite del giornale del Partito, tributatagli personalmente dai congressisti.\nCos\u00ec il futuro duce incitava le masse popolari sul giornale socialista:\nMussolini strumentalizz\u00f2 i moti popolari anche a fini politici interni al mondo socialista: la direzione del Partito Socialista uscita dal Congresso di Ancona era in mano ai massimalisti rivoluzionari, ma i riformisti erano ancora maggioritari nel gruppo parlamentare e nella CGdL.\nIl 10 giugno si tenne un comizio all'Arena di Milano di fronte a 60.000 manifestanti, mentre il resto dell'Italia era in lotta e paralizzata, la Romagna e le Marche insorte e i ferrovieri avevano finalmente annunciato di aderire allo sciopero generale.\nDopo che gli oratori riformisti di tutti i partiti avevano gettato acqua sul fuoco dicendo che questa non era la rivoluzione, ma solo protesta contro l'eccidio di Ancona, e che non ci si sarebbe fatti trascinare in un'inutile carneficina, intervennero Corridoni e Mussolini.\nQuest'ultimo esalt\u00f2 la rivolta. Ecco il resoconto del suo infuocato discorso, pubblicato il giorno dopo sull\"'Avanti!\":\nIn sintonia con lui si espressero sia il repubblicano che l'anarchico che intervennero poi.\nDal canto suo, Malatesta scriveva sul periodico anarchico \u00ab\"Volont\u00e0\"\u00bb del 13 giugno 1914, intitolando il suo articolo \"\"LA RIVOLUZIONE IN ITALIA - La caduta della monarchia sabauda\":\nCon i suoi articoli Mussolini, facendo leva sulla popolarit\u00e0 di cui godeva nel movimento socialista e sulla grande diffusione del giornale, di fatto costrinse la Confederazione Generale del Lavoro a dichiarare lo sciopero generale, strumento di lotta che determinava il blocco di ogni attivit\u00e0 nel Paese, di cui il sindacato riteneva di dover fare uso solo in circostanze eccezionali.\nNei giorni tra l'8 ed il 10 giugno lo sciopero si espanse a macchia d'olio in tutta Italia, si ebbero violentissimi scontri nella Romagna, a Milano, Torino, Bologna, Firenze, Napoli, Palermo e Roma.\nIntere zone della penisola sfuggirono al controllo dello Stato, i comitati rivoluzionari cercavano di riorganizzare la vita nelle citt\u00e0 in loro possesso. L'impronta fortemente antimonarchica e antimilitarista delle rivolte sembr\u00f2 mettere il paese sull'orlo della guerra civile.\nProprio per scongiurare il rischio che la monarchia potesse sentirsi minacciata e dichiarare lo stato d'assedio e il passaggio dei poteri pubblici ai militari, la Confederazione generale del lavoro dichiar\u00f2 concluso lo sciopero dopo solo 48 ore, invitando i lavoratori a riprendere la loro attivit\u00e0:\nCi\u00f2 frustr\u00f2 gli intenti bellicosi ed insurrezionali di Mussolini che, sull\"'Avanti!\" del 12 giugno 1914, non si pavent\u00f2 dall'accusare di fellonia i capi sindacali confederali, che facevano riferimento alla componente riformista del PSI, accusando: \"La Confederazione del Lavoro, nel far cessare lo sciopero, ha tradito il movimento rivoluzionario\". Tuttavia pi\u00f9 tardi il futuro duce, a mente fredda, rivide almeno in parte il proprio giudizio, affermando che l'ordine di cessazione dello sciopero era stato s\u00ec un errore, ma non tale da potersi definire un tradimento\nMalatesta, a sua volta, incit\u00f2 alla prosecuzione dell'insurrezione, ignorando gli ordini della C.G.d.L.:\nI moti in Romagna.\nIn particolare, in Romagna, dove il movimento repubblicano e quello anarchico erano una componente fondamentale delle sinistre, la rivolta assunse un carattere decisamente rivoluzionario: la rabbia popolare prese di mira i simboli del potere laico e religioso.\nNel ravennate il municipio di Alfonsine fu incendiato, la prefettura di Ravenna venne assaltata.\nA Ravenna, Bagnacavallo e Mezzano vennero distrutti i Circoli dei signori.\nA Villa Savio di Cervia il generale Luigi Agliardi, comandante la brigata di Forl\u00ec, venne fatto prigioniero assieme ad altri 6 ufficiali, poi liberato senza spargimento di sangue.\nLa chiesa di Villanova di Bagnacavallo fu distrutta, quella di Mezzano fu incendiata e quelle di Santa Maria di Alfonsine e del S. Suffragio di Ravenna saccheggiate.\nA Fusignano e a Conselice venne eretto in piazza l'albero della libert\u00e0, ripreso direttamente dalla rivoluzione francese.\nIn molti centri i dimostranti ostruirono le linee ferroviarie per impedire lo spostamento delle truppe, tagliarono i fili telefonici e telegrafici e abbatterono i pali per bloccare le comunicazioni e quindi l'organizzazione della repressione.\nFu impedita la partenza dei treni, vennero devastati i caselli daziari, uffici telegrafici e stazioni ferroviarie. L\u2019ira popolare si espresse anche con requisizioni di armi, di automobili dei proprietari terrieri, vennero requisite partite di grano e costituiti magazzini popolari per la distribuzione di grano, olio e vino a prezzi calmierati.\nInterrotta la distribuzione dei giornali, le false notizie circa il successo della rivoluzione aumentavano ancora di pi\u00f9 l'entusiasmo degli insorti.\nCos\u00ec commentava le violenze commesse dagli insorti \u00ab\"Il Lamone\"\u00bb, settimanale repubblicano di Faenza:\nLa fine dell'insurrezione.\nCome detto, lo sciopero generale dur\u00f2 solo un paio di giorni, mentre il moto rivoluzionario and\u00f2 man mano esaurendosi dopo che, per una settimana, aveva tenuto in scacco intere zone del paese.\nIl 10 giugno attraccarono al porto di Ancona le corazzate \"Pisa\", \"San Giorgio\" e \"Agordat\", supportate dai cacciatorpediniere \"Garibaldino\", \"Bersagliere\" e \"Artigliere\" che sbarcarono circa 1000 militari.\nL'11 giugno arrivarono alla Camera del Lavoro di Ancona automobili da Rimini, Forl\u00ec e una da Foligno, i cui occupanti comunicarono che la rivoluzione era scoppiata a Rimini, che il generale Agliardi era stato fatto prigioniero, come pure il Prefetto di Ravenna; che era stata proclamata qui e l\u00ec la repubblica, che il movimento si estendeva in buona parte d\u2019Italia, e che il Re era fuggito: notizie che, in mancanza dei giornali nazionali bloccati dallo sciopero dei ferrovieri, eccitarono ulteriormente gli animi.\nSubito dopo il socialista on. Alessandro Bocconi, smentendo tali dicerie, propose che in seguito all'ordine della Confederazione Generale del Lavoro, che aveva disposto la cessazione dello sciopero, si dovesse riprendere il lavoro, proposta che venne accolta da fischi e insulti. Nenni disse che, qualora fossero state vere le notizie sull'estendersi del movimento, non si poteva abbandonare lo sciopero, e propose che Bocconi telegrafasse a Roma a qualche suo collega, mentre egli sarebbe andato di persona in Romagna per accertarsi dell'effettiva situazione.\nDopo aver compiuto un rocambolesco viaggio in automobile in Romagna e constatato l'esaurimento dell'insurrezione popolare, il sabato 13 giugno fu proprio Nenni a presentare alla Camera del Lavoro di Ancona l\u2019ordine del giorno per la cessazione dello sciopero.\nIl 14 giugno, dopo 16 morti tra i rivoltosi, la situazione torn\u00f2 definitivamente sotto il controllo dell'esercito.\nAlla fine dello stesso mese, il 28 giugno 1914, l'assassinio dell'arciduca Francesco Ferdinando a Sarajevo sposter\u00e0 l'attenzione italiana sulle dinamiche europee che porteranno alla prima guerra mondiale, contrapponendo interventisti e neutralisti, fino all'ingresso in guerra dell'Italia il 24 maggio 1915.\nI processi contro i capi della rivolta.\nA causa dei \"fatti\" della settimana rossa Nenni venne arrestato il 23 giugno in pieno centro di Ancona, mentre stava leggendo l'\"Avanti!\". Il giovane repubblicano anconitano Oddo Marinelli e l'anarchico Errico Malatesta riuscirono invece ad espatriare, il primo in Svizzera, l'altro in Inghilterra, sfuggendo quindi all'arresto.\nNenni fu detenuto nel carcere anconitano di Santa Palazia. Fu interrogato il 26 giugno e riviato a giudizio il 20 agosto, avanti alla Corte d'Assise di Ancona. Il processo, spostato poi a L'Aquila per \"legitima suspicione\", si apr\u00ec il 19 novembre; Nenni rivendic\u00f2 davanti ai giudizi la nobilt\u00e0 delle sue idee: \u00abIo credetti con Giuseppe Mazzini che la vita \u00e8 missione e che noi siamo qui a collaborare alla lotta dell\u2019umanit\u00e0 verso una societ\u00e0 di liberi e di uguali\u00bb. Verr\u00e0 poi amnistiato assieme a tutti gli altri imputati a seguito del provvedimento di clemenza reale promulgato il 30 dicembre, in occasione della nascita della principessa Maria di Savoia.\nMalatesta verr\u00e0 invece assolto in un altro processo, svoltosi a suo carico ad Ancona, per il tentativo di suscitare la guerra civile, il saccheggio e la strage e per aver determinato i suoi presunti correi, i tre anconetani Vitaliano Racaneschi, Rodolfo Scoponi e Vincenzo Cerusici, ad esplodere alcune rivoltellate il 9 giugno 1914 in occasione dei funerali delle 3 vittime dell'eccidio.\nValutazioni storiografiche.\nIl 20 giugno 1914 il gruppo parlamentare socialista, in maggioranza moderato e riformista, sment\u00ec Mussolini sui fatti della \"Settimana Rossa\", ribadendo la tradizionale posizione gradualista e parlamentare del gruppo dirigente \"storico\" del PSI, affermando che la rivolta fosse stata:\nLa Settimana rossa, in particolare nelle zone dell'anconetano e del ravennate, lascer\u00e0 una traccia profonda nell'immaginario popolare come un momento in cui il proletariato aveva unitariamente dato prova della propria combattivit\u00e0, arrivando a sfiorare per un fugace attimo l'ebbrezza della rivoluzione sociale.\nCome scrisse pi\u00f9 tardi Pietro Nenni:\nLo storico comunista Enzo Santarelli cos\u00ec ha giudicato il pragmatismo di Nenni al momento della cessazione dello sciopero ad Ancona: \nLo storico socialista Gaetano Arf\u00e9, dopo aver rilevato che il carattere della rivolta ebbe una impronta anarchica e repubblicana, scrisse:\nIn definitiva pu\u00f2 concludersi che la rivolta fall\u00ec a causa della mancanza di unit\u00e0 e pianificazione: non c'erano organizzazioni della sinistra in grado d'incanalare le forze popolari e dare loro un programma rivoluzionario di radicale mutamento del sistema politico esistente."}
{"id": "265315", "revid": "1627355", "url": "https://it.wikipedia.org/wiki?curid=265315", "title": "Rollone", "text": "Fu soprannominato \"il Camminatore\", in quanto, secondo la \"Saga di Haraldr H\u00e1rfagri\" di Snorri Sturluson, a causa della sua straordinaria stazza non poteva montare alcuna cavalcatura e quindi doveva spostarsi sempre a piedi, e per questo fu soprannominato: \"Rolf Ganger\".Ultimamente per\u00f2 lo storico delle religioni R\u00e9gis Boyer, professore di lingue, letteratura e civilizzazioni scandinave dell'universit\u00e0 Paris IV: Paris-Sorbonne, ha prospettato che il soprannome fosse dovuto al fatto che Rollone, prima di stabilirsi sulle rive della Senna, abbia girovagato parecchio, dalla Scandinavia alle isole britanniche, approdando infine alle coste del mare del Nord.\nOrigine.\nDi Rollone non si conoscono con esattezza gli ascendenti, ma secondo la \"Saga di Harald Harfager\" dello storico islandese, Snorri Sturluson, il \"Rolf Ganger\", che si era creato un vasto dominio territoriale, poi denominato Normandia, era uno dei figli legittimi dello Jarl (equiparabile a conte) di M\u00f8re e, per un breve periodo, anche conte delle Orcadi, Ragnvald Eysteinsson e di Ragnhilde, figlia di Rolf Nefia. Ragnvald Eysteinsson, secondo sia l'\"Orkneyinga Saga\" che l'\"Harald Harfager's Saga\" di Snorri Sturluson era l'unico figlio dello Jarl della zona di Upplands (l'attuale zona di Oppland, a nord di Oslo), Eystein Ivarsson, detto Glumra o Clattere, mentre della madre non si hanno notizie.\nBiografia.\nSecondo la \"Saga di Harald Harfager\" di Snorri Sturluson, suo padre, Ragnvald, era divenuto conte di M\u00f8re e di tutto il territorio del nord, dopo che Harald I, dopo la battaglia di Soskel dell'867, era divenuto unico re di Norvegia ed aveva preso il controllo di tutto il regno.\nDopo l'872, secondo sia l'\"Orkneyinga Saga\" che la \"Saga di Harald Harfager\" di Snorri Sturluson, Ragnvald si un\u00ec ad Harald I, per invadere le Isole Orcadi, Shetland ed Ebridi. Durante le operazioni belliche, il fratello di Rollone, Ivar, figlio legittimo primogenito di Ragnvald, perse la vita e, per compensarlo della perdita del figlio, Harald I gli assegn\u00f2 i territori di Orcadi e Shetland, appena conquistate, col titolo di conte delle Orcadi.\nNell'874 fu bandito dal regno di Norvegia e, ancora secondo Snorri Sturluson, si era aggregato ad una banda di saccheggiatori che operavano nel mare norvegese orientale. Un'estate, guid\u00f2 una spedizione di vichinghi sulla costa di Viken (la parte orientale dell'Oslofjord, di fronte allo Skagerrak), facendo una razzia di bestiame. Siccome il re Harald I in quei giorni si trovava proprio a Viken, e dato che considerava il saccheggio uno dei peggiori mali, dichiar\u00f2 Rolf fuorilegge su tutto il territorio norvegese. Il re era talmente infuriato che anche la supplica della madre di Rolf, Hild (Ragnhilde), che ne invocava il perdono, fu inutile.Rolf Ganger allora si mise a capo di una banda di Vichinghi, composta soprattutto da danesi, con la quale, dopo essere passato dalle Isole Shetland e dalle isole Orcadi, dove il conte era suo zio, Sigurd, pass\u00f2 dalla Scozia, e ancora secondo Snorri Sturluson, pass\u00f2 a ovest delle isole Ebridi arriv\u00f2 nel Valland (il Nord della Francia), dove saccheggi\u00f2 a pi\u00f9 riprese le coste del mare del Nord e del canale della Manica e dove sottomise un ampio territorio, che popol\u00f2 con gli uomini venuti dal nord, per cui fu denominata Normandia. Anche il monaco e cronista inglese Orderico Vitale riporta che verso la fine del secolo IX il duca Rollone, con un certo numero di giovani vichinghi danesi, invase la Neustria e mise in fuga gli eserciti che gli si opposero; l'invasione della Neustria da parte di Rollone viene ricordata anche dal \"Richeri Historiarum\".Pare che fosse passato anche in Irlanda ed in Inghilterra, dove secondo il monaco e scrittore normanno Guglielmo di Jumi\u00e8ges ebbe contatti con il re del Wessex, Atelstano (come riporta nel suo T\"he History of the Norman Conquest of England: Its Causes and Its Results\", lo storico britannico Edward Augustus Freeman), ma che lo stesso Freeman suggerisce sia stato Guthrum I dell'Anglia orientale, che veniva anche chiamato Guthrum-Atelstano, come conferma la \"Anglo-Saxon Chronicle\", quando riporta la sua morte nell'890 e ricorda che Guthrum si fece battezzare col nome di Atelstano.Ancora Guglielmo di Jumi\u00e8ges sostiene che Rollone, con l'aiuto di Atelstano, devast\u00f2 la Frisia e le regioni adiacenti, e nell'876 prima risal\u00ec la Schelda e poi la Senna, arrivando sino a Jumi\u00e8ges.In quello stesso anno, secondo il \"Chronicon Duplex Sancti Michaelis in periculo maris\", Rollone arriv\u00f2 in Normandia. Secondo la professoressa Elisabeth Van Houts, nel suo The Normans in Europe (Manchester: Manchester University Press, 2008), per\u00f2, la conquista di Rouen e l'occupazione permanente della Normandia risalgono al 900 circa.\nIn quel periodo, come ci conferma Orderico Vitale, Rollone pose l'assedio a Parigi (tra l'885 e l'886, secondo Abbone il Curvo, che dur\u00f2 quattro anni, per Vitale che gli resistette, inoltre attacc\u00f2 Bayeux e la conquist\u00f2 e, sempre secondo Vitale, uccise il conte di Rennes e di Bayeux e marchese di Neustria, Berengario II e ne spos\u00f2 la figlia, Poppa e continu\u00f2 a devastare il nord della Francia sino alla Borgogna. Anche Guglielmo di Jumi\u00e8ges ci narra questi stessi avvenimenti, nei capitoli X, Xi, XII, XIII e XIV del suo \"Histori\u00e6 Normannorum Scriptores Antiqui, liber II\", come la presa di Rouen, l'assedio di Parigi, la conquista di Bayeux e la cattura di Poppa, figlia di Berengario II (senza citare l'uccisione di quest'ultimo), che spos\u00f2 secondo l'usanza normanna (More danico); inoltre narra che Rollone si spinse sino in Borgogna, dove fu affrontato dal duca di Borgogna e conte di Troyes, Riccardo il Giustiziere, che lo sconfisse e lo obblig\u00f2 a porre fine all'assedio di Chartres.\nSecondo il professore britannico Allen Mayer, Rollone era arrivato in Normandia dopo l'896; poco a poco, aveva acquisito una posizione di preminenza e, dopo aver combattuto contro il re carolingio Carlo il Semplice, si arriv\u00f2 alla determinazione che nessuna delle due parti avrebbe potuto avere il sopravvento; nel 911, con il trattato di Saint-Clair-sur-Epte Carlo cedette ai Normanni parte della Neustria, cio\u00e8 le contee di Rouen, Lisieux e \u00c9vreux e la porzione di territorio tra i fiumi Epte (un affluente di destra della Senna) e Bresle ed il mare. Rollone, in cambio, fece atto di sottomissione, acconsenti a convertirsi al Cristianesimo e si impegn\u00f2 ad impedire i saccheggi di altre bande vichinghe. Sempre Guglielmo di Jumi\u00e8ges ci conferma gli avvenimenti e ci ha lasciato una fedele descrizione della \"strana\" cerimonia dell'investitura di Rollone. \"Rollone si rifiutava di baciare il piede a Carlo, quando ricevette da lui il Ducato di Normandia. Tuttavia, spinto dalle preghiere dei Franchi, ordin\u00f2 a uno dei suoi guerrieri di farlo in sua vece: costui afferr\u00f2 il piede al re e lo port\u00f2 alla bocca, ma lo baci\u00f2 senza curvarsi, e fece cadere per terra il re. Donde grandi scoppi di risa e grande tumulto nella folla\". Inoltre Guglielmo di Jumi\u00e8ges sostiene che, quando Carlo il Semplice concesse a Rollone il ducato di Normandia, il re di Bretagna Alano I ed il marchese di Neustria Berengario II fecero a Rollone un giuramento di fedelt\u00e0 (la cosa non era possibile, in quanto Berengario II era morto da circa 15 anni, mentre Alano I era morto da poco; si riferiva evidentemente ai loro successori).Rollone portava il titolo di \"jarl\", o conte dei Normanni, e di conte di Rouen: infatti \u00e8 riconosciuto come il primo leader dei Normanni e, a seguito degli accordi, spos\u00f2 Gisela, la figlia di Carlo il Semplice; il matrimonio viene confermato anche da Orderico Vitale.Il primo conte (Duca) di Normandia, quindi, nel 912, secondo Guglielmo di Jumi\u00e8ges si fece battezzare nella cattedrale di Rouen, prendendo il nome di \"Roberto il Ricco\" dal proprio padrino (il futuro re dei Franchi Roberto, nonno di Ugo Capeto e capostipite dei Capetingi); secondo Orderico Vitale, Rollone si battezz\u00f2 assieme a tutto il suo esercito. Secondo i \"Flodoardi Annales\", gli accordi tra Franchi e Normanni avvennero tra il 924 ed il 925 e oltre a Rollone i Normanni erano comandati anche da un certo Raginaldo, ma secondo la professoressa Elisabeth Van Houts, nel suo The Normans in Europe (Manchester: Manchester University Press, 2008), gli accordi del 911 sono ricordati in un manoscritto del 918 circa.\nNonostante le promesse per\u00f2 i Normanni che ora arrivavano liberamente nelle contee di Rollone si costituivano in bande e facevano razzie, spingendosi sino alla Loira, dove si stanziarono (nel 919 si stabilirono a Nantes, e cominciarono a chiedere un feudo, senza ottenerlo. Sempre nel 919, secondo i \"Flodoardi Annales\", i Normanni, approfittando del fatto che il potere in Bretagna non era pi\u00f9 unitario, devastarono l'intera Bretagna inclusa la Cornovaglia, regione situata sulla riva del mare. Dopo aver tutto devastato cacciarono tutti i Bretoni.\nI nobili franchi appoggiarono una rivolta contro il re dei Franchi occidentali, Carlo il Semplice, che, il 29 giugno 922, port\u00f2 all'incoronazione a re dei Franchi occidentali, in contrapposizione a Carlo il Semplice, di Roberto I. In questa occasione Rollone fu leale coi carolingi e l'anno successivo li appoggi\u00f2 alla battaglia di Soissons, del 15 giugno 923, dove Roberto mor\u00ec.Forse per merito di questa lealt\u00e0, nel 924, ottenne anche le contee di Bayeux e S\u00e9es.Secondo i \"Flodoardi Annales\", fu complice del tranello (raccontato nei dettagli da Rodolfo il Glabro) teso a Carlo il Semplice dal conte di Vermandois e di Meaux, Erberto II.\nRollone, secondo il monaco benedettino dell'abbazia di Malmesbury, nel Wiltshire (Wessex), Guglielmo di Malmesbury, mor\u00ec a Rouen. La data esatta della morte di Rollone non ci \u00e8 nota; secondo il \"Chronicon Duplex Sancti Michaelis in periculo maris\", Rollone mor\u00ec nel 927; secondo i \"Flodoardi Annales\", nel 928 Rollone era ancora vivo. Si presume sia morto verso il 932.A Rollone succedette il figlio Guglielmo Lungaspada, che egli aveva associato al potere fin dal 927. Secondo il cronista normanno, decano della collegiata di San Quintino, Dudone di San Quintino, Rollone, sentendosi vecchio, nomin\u00f2 suo erede Guglielmo e, radunati i capi Normanni, pass\u00f2 il potere che aveva sulla Normandia e sulla Bretagna a Guglielmo; infatti, secondo i \"Flodoardi Annales\", fu Guglielmo che, nel castello d'[[Eu (Senna Marittima)|Eu], rese omaggio a Carlo il Semplice e strinse alleanza con il conte di [[conti di Vermandois|Vermandois]] e di [[Duchi e conti di Champagne#Conti di Meaux|Meaux]], [[Erberto II di Vermandois|Erberto II]]). Comunque i \"Flodoardi Annales\", nel [[933]], citano Guglielmo (\"Willelmus, princeps Nortmannorum\") come il duca dei Normanni.\nSecondo la \"Brevis Relatio de Origine Willelmi Conquestoris\", Rollone ed il figlio, [[Guglielmo I di Normandia|Guglielmo Lungaspada]], furono sepolti a Rouen, nella chiesa della Beata Maria.Ancora secondo Orderico Vitale, nel nono anno di episcopato ([[1064]]), a [[Rouen]], di Maurilio, le salme di Rollone e del figlio Guglielmo furono portate nella [[cattedrale di Rouen]].\nMatrimoni e discendenza.\nRollone aveva contratto un primo matrimonio, secondo l'uso normanno (\"[[more danico]]\"), con una donna di cui non conosciamo n\u00e9 il nome n\u00e9 gli ascendenti, la quale secondo Elisabeth Van Houts era probabilmente di origine celtica e che gli aveva dato due figlie:\nIn seguito, Rollone aveva sposato \"[[more danico]]\" Poppa di Bayeux, figlia del conte franco di [[Rennes]] e di [[Bayeux (Francia)|Bayeux]] e marchese di [[Neustria]], [[Berengario II di Neustria|Berengario II]], e della moglie, che, secondo lo storico francese Arthur de La Borderie, nel secondo volume del suo \"Histoire de Bretagne\", era la figlia del conte di [[Rennes]], [[Gurvant]], che fu [[Sovrani di Bretagna|re di Bretagna]], unitamente a [[Pascweten|Pascweten o Pasquitano]], conte di [[Vannes]]. Poppa diede a Rollone due figli:\nInfine spos\u00f2 Gisela, che secondo la \"Genealogiae Comitum Flandriae\" era figlia del [[re di Francia]] e di [[re di Lotaringia|Lotaringia]], [[Carlo il Semplice]], figlio ultimogenito postumo del re dei Franchi occidentali ed inoltre [[Re di Lotaringia]], [[Re di Provenza]] e [[Elenco di duchi d'Aquitania|Re di Aquitania]], [[Luigi II di Francia|Luigi II il Balbo]] ed unico figlio della seconda moglie (come ci viene riportato dal cronista Reginone, quando cita la morte di Luigi il Balbo) [[Adelaide del Friuli]] ([[850]] - [[902]]), e di [[Frederuna]], che, secondo Alain de Sancy, discendeva da un nobile casato sassone, mentre per Rosamond McKitterick era di origine lorenese. Gisela non diede figli a Rollone. \n[[Guglielmo I d'Inghilterra|Guglielmo I il Conquistatore]] e i successivi re Normanni d'Inghilterra (Guglielmo II, Enrico I e Stefano) discendono per linea diretta da Rollone; I re Plantageneti (da Enrico II a Riccardo III) discendono da lui per via materna, attraverso Matilda, figlia di Enrico I. Con i Tudor il legame si fa molto flebile.\nNella cultura di massa.\nNella [[serie televisiva]] \"[[Vikings]]\" (2013-2021) il guerriero Rollo, ispirato al personaggio storico, \u00e8 il fratello di [[Ragnarr Lo\u00f0br\u00f3k]] e viene interpretato dall'attore britannico [[Clive Standen]]. Nella serie egli, tra l'altro, prende parte insieme al fratello alle fasi iniziali della [[conquista normanna dell'Inghilterra]] e all'[[Assedio di Parigi (845)|assedio di Parigi]].\nCollegamenti esterni.\n[[Categoria:Personalit\u00e0 vichinghe]]\n[[Categoria:Casa di Normandia]]\n[[Categoria:Duchi di Normandia]]\n[[Categoria:Sepolti nella Cattedrale di Rouen]]"}
{"id": "265316", "revid": "6923", "url": "https://it.wikipedia.org/wiki?curid=265316", "title": "Sorelle della misericordia", "text": "Le Sorelle della Misericordia sono un istituto religioso femminile di diritto pontificio: le suore di questa congregazione pospongono al loro nome la sigla I.S.M.\nStoria.\nLa congregazione venne fondata da Carlo Steeb (1773-1865). Nel 1799, assieme a Maddalena di Canossa e a Pietro Leonardi, aveva istituito una scuola per \"spedaliere\", sorelle infermiere destinate a prestare servizio negli ospedali militari e di campo: quando, con la sconfitta di Napoleone a Waterloo, termin\u00f2 il periodo bellico, Leonardi e la Canossa preferirono dedicarsi ad altri ambiti di apostolato.\nSteeb decise di continuare la sua opera di assistenza sanitaria nel Pio ricovero di Verona e, con l'appoggio dei vescovi Giuseppe Grasser e Pietro Aurelio Mutti, il 2 novembre 1840 introdusse nell'ospedale Luigia Poloni (1802-1855) e tre sue compagne, con le quali diede inizio alla congregazione delle Sorelle della Misericordia. L'istituto ottenne l'approvazione diocesana il 10 settembre 1848 e ricevette il pontificio decreto di lode l'8 luglio 1931; le sue costituzioni vennero approvate dalla Santa Sede il 5 agosto 1941 e nuovamente il 6 luglio 1983.\nL'istituto si svilupp\u00f2 anzitutto nell'ambito dell'assistenza ai malati: le sorelle assunsero la gestione di sanatori, centri elioterapici, per la cura delle malattie nervose e dei disabili psichici. Poi la congregazione allarg\u00f2 la sua azione alle attivit\u00e0 parrocchiali, all'educazione e al lavoro in terra di missione.\nIl fondatore \u00e8 stato beatificato da papa Paolo VI nel 1975; la Poloni, in religione madre Maria Vincenza, \u00e8 stata proclamata beata il 21 settembre 2001.\nAttivit\u00e0 e diffusione.\nLa spiritualit\u00e0 della congregazione \u00e8 basata su quella di san Vincenzo de' Paoli ed \u00e8 caratterizzata da carit\u00e0, semplicit\u00e0 e umilt\u00e0. Le sorelle si dedicano al servizio ai pi\u00f9 poveri, all'educazione e alle opere di pastorale giovanile.\nSono presenti in Europa (Germania, Italia, Portogallo), nelle Americhe (Argentina, Brasile, Cile), in Africa (Angola, Tanzania, Burundi). La casa generalizia \u00e8 in via Valverde a Verona.\nAlla fine del 2008, la congregazione contava 1.029 religiose in 103 case."}
{"id": "265318", "revid": "1632387", "url": "https://it.wikipedia.org/wiki?curid=265318", "title": "Carro armato", "text": "Il carro armato \u00e8 un veicolo da combattimento terrestre, adatto ad ingaggiare scontri in movimento anche su brevi distanze. I carri armati tradizionalmente si suddividono in carri armati leggeri, medi, pesanti e superpesanti. Questa tipologia di mezzo militare venne utilizzato in un campo di battaglia per la prima volta nella battaglia della Somme, durante la prima guerra mondiale.\nStoria.\nL'ideazione e la prima guerra mondiale.\nIn et\u00e0 moderna, le prime teorizzazioni sarebbero state formulate da Leonardo da Vinci, che ipotizz\u00f2 e progett\u00f2 nel 1485 un modello di un plausibile antenato dell'attuale carro armato, conosciuto come il \"carro armato di Leonardo\". Fin dagli inizi del XX secolo alcuni studiosi si posero il problema del movimento motorizzato sul campo di battaglia, anche se, fino alla prima guerra mondiale quasi nessuno aveva capito quale sarebbe stato il vero problema tattico; generato da trincea, filo spinato e mitragliatrice. In particolare alcune idee (solo su carta, pi\u00f9 letterarie che tecniche) furono espresse dallo scrittore inglese H. G. Wells, nella descrizione della sua \"testuggine corazzata\". Chi invece affront\u00f2 il problema dal punto di vista tecnico fu il tenente dell'esercito imperiale austriaco G\u00fcnther Burstyn, che nel 1911 prepar\u00f2 un progetto ed un modello per il \"Burstyn Motorgesch\u00fctz\", un veicolo corazzato che muoveva su cingoli ed aveva l'armamento principale in torretta ruotante.\nLo studio del carro armato fu iniziato, sotto la spinta del Primo lord dell'Ammiragliato Winston Churchill, da parte della Royal Navy, sotto il nome di copertura di progetto \"Tank\". Le esperienze precedenti con le autoblindo avevano dimostrato che le ruote non erano adatte al movimento sul terreno sconvolto dal fuoco di artiglieria, quindi si decise immediatamente di dotare il nuovo mezzo di cingoli, ed effettivamente i primi prototipi sembravano dei grossi serbatoi avvolti da cingoli. Ben presto l'Esercito britannico inizi\u00f2 la collaborazione al progetto con la Marina. Fino dai primi mesi della prima guerra mondiale fu evidente che il problema tattico da risolvere, una volta che era finita la guerra di movimento e gli eserciti si erano bloccati su un sistema di trincee lungo centinaia di chilometri, era quello di superare l'accoppiamento mitragliatrice-filo spinato. Questi due mezzi, insieme al terreno sconvolto dalle preparazioni di artiglieria, impedivano alla fanteria l'avanzata in massa sulle trincee nemiche e, anche ammesso di ottenere una vittoria locale, di sfruttare appieno il successo. Gi\u00e0 nel 1915 si arriv\u00f2 ad un primo progetto di massima: cingoli avvolgenti, motore Daimler da 105 hp, velocit\u00e0 in piano di 6,5\u00a0km/h, armamento su due mitragliatrici o una mitragliatrice ed un cannone da 2 libbre (40\u00a0mm).\nMentre la risposta degli imperi centrali (ed in particolare di quello tedesco) a questo problema fu sostanzialmente a livello tattico, modificando le modalit\u00e0 di impiego della fanteria, l'Intesa cerc\u00f2 invece di sviluppare un'arma che non fosse impegnata dalle mitragliatrici e potesse superare facilmente il filo spinato, anche sul terreno tormentato dei campi di battaglia. La soluzione tedesca port\u00f2 allo sviluppo della mitragliatrice leggera, quella dell'Intesa allo sviluppo del \"carro armato\". Il progetto finale gener\u00f2 un veicolo a forma di rombo con cingoli avvolgenti e due barbette ai lati da cui uscivano o due mitragliatrici o una mitragliatrice ed un cannone da 6 libbre (57\u00a0mm), la corazzatura aveva uno spessore di 10\u00a0mm. Questo mezzo fu chiamato \"Big Mother\" e si mosse per la prima volta sui suoi cingoli il 16 gennaio 1916. Furono ordinati 100 veicoli sulla base di questo progetto (Tank Mk I) e ad agosto fu consegnato all'equipaggio il primo veicolo.\nL'impiego nel primo conflitto mondiale.\nI carri armati utilizzati nella prima guerra mondiale furono i primi veicoli del genere a comparire sui campi di battaglia, quindi erano totalmente innovativi. Si manifest\u00f2 quasi subito una differenziazione fra carri pesanti (concepiti per sostenere la fanteria, quindi che muovevano allo stesso passo dei fanti) e carri leggeri (destinati essenzialmente allo sfruttamento del successo, quindi dotati di una velocit\u00e0 confrontabile con quella della cavalleria). In genere il motore era a benzina (100-150 hp per i carri britannici o tedeschi e 35-90 HP per i carri francesi), la corazzatura, di spessore variabile fra 6 e 30\u00a0mm per i carri pesanti, era chiodata e il sistema di sospensioni era quasi assente, utilizzando cingoli avvolgenti o sospensioni per trattore. L'armamento era in barbette, cio\u00e8 in casematte laterali, ma gi\u00e0 nel 1917 comparvero i primi carri con armamento in torretta ruotante, come il Renault FT. Il calibro standard dell'armamento principale per i carri pesanti era di 57\u201375\u00a0mm, mentre i carri leggeri erano armati di cannoni di calibro minore o di mitragliatrici.\nIl 15 settembre 1916, con gli equipaggi ancora non addestrati, 32 carri furono inviati contro le trincee tedesche, nell'ambito della battaglia della Somme. Contrariamente al parere, non solo degli esperti, ma anche degli alleati francesi, lo stato maggiore britannico non volle aspettare di avere un numero di carri sufficiente per utilizzarli in massa. Dopo pochi metri dalle basi di partenza il 50% dei carri era stato distrutto, ed anche quelli che arrivarono sulle trincee nemiche, nonostante il terrore che indussero nelle fanterie tedesche, cosa che provoc\u00f2 un numero maggiore del normale di prigionieri, non riuscirono ad ottenere risultati decisivi. Intanto lo stato maggiore francese stava progettando altri modelli di carro armato, mentre lo Stato maggiore generale tedesco metteva in cantiere un suo progetto per un carro armato, con un'architettura pi\u00f9 simile ai modelli britannici. Questo carro prese il nome A7V, dalla sigla del comitato speciale (segreto) insediato per studiare il problema.\nPer\u00f2, prima che i carri tedeschi fossero utilizzabili, tale tipologia di veicolo da combattimento aveva dimostrato il suo valore tattico nella battaglia di Cambrai. In questa battaglia, per la prima volta, i carri armati furono usati in massa, attaccando il 20 novembre con 400 carri su un fronte di 8\u00a0km. L'attacco non fu preceduto dal consueto bombardamento di artiglieria, e prese quindi di sorpresa i comandi tedeschi, che videro spuntare da una cortina fumogena le sagome sgraziate dei carri, che terrorizzarono le fanterie, seguite dai fanti inglesi che completarono l'opera. Questa battaglia insegn\u00f2 ai comandi militari europei due cose: che i carri dovevano essere impiegati in numero considerevole e che la fanteria doveva cooperare con i carri; nel seguito della battaglia di Cambrai i difensori riuscirono a ripristinare la linea di difesa solo dopo aver isolato i carri dalla fanteria nemica (i carri dovettero fermarsi sugli obiettivi, aspettando la fanteria, che arriv\u00f2 con ritardi anche di tre ore nei confronti dei carri). I comandanti delle divisioni, arrivati dopo la fanteria, decisero che il fuoco nemico era eccessivo e diedero l'ordine ai carri di ripiegare. La battaglia si protrasse per altri sei giorni, ma ormai era diventata uno scontro di fanterie ed artiglierie: i carri avevano aperto la breccia, ma questa non era stata sfruttata.\nOrmai era chiaro che i carri armati erano una componente fondamentale per lo sforzo bellico dell'Intesa, e fino alla fine della guerra furono sviluppate sul campo le nuove dottrine di impiego. Nel frattempo anche i tedeschi avevano mandato al fronte i loro carri, e il 24 aprile 1918 avvenne il primo scontro fra carri armati della storia, durante la seconda battaglia di Villers-Bretonneux.\nL'origine dello scontro fu una tipica battaglia di incontro, infatti il comando tedesco aveva organizzato un attacco finalizzato solo a portare il nodo stradale di Villers-Bretonneux sotto il tiro dell'artiglieria e, mancando di fanteria, aveva inviato 15 carri A7V a supporto della fanteria.\nUn gruppo di 3 carri armati tedeschi incontr\u00f2 un gruppo di \"Tank Mk IV\" inglesi di cui uno solo fornito di cannoni, questo impegn\u00f2 immediatamente il nemico distruggendo ben presto un carro tedesco con un tiro da 350 m, mentre gli altri due erano nascosti dalla nebbia. Gli altri due carri si ritirarono prima di giungere a contatto col nemico. Era la prima volta che un carro armato veniva distrutto da un altro carro armato. Nel proseguimento del combattimento, quando furono impegnati anche gli altri carri tedeschi, anche i britannici subirono perdite.\nIl carro armato non fu impiegato nel corso della prima guerra mondiale sul fronte italiano, visto che il fronte era prevalentemente di montagna. Gli unici carri armati presenti in Italia alla fine della guerra erano 7 Renault FT a Verona, utilizzati per l'addestramento.\nLa seconda guerra mondiale.\nPoco dopo l'inizio dell'operazione Barbarossa, quando i carri della Wehrmacht incontrarono i T-34, tutti i carri presenti sui campi di battaglia della seconda guerra mondiale diventarono di colpo obsoleti. Il T-34 fu il capostipite di una evoluzione teorica e tecnologica che avrebbe portato al carro armato da battaglia odierno.\nCi\u00f2 che era rivoluzionario nel T-34 era l'equilibrio raggiunto fra mobilit\u00e0, protezione ed armamento che gli permetteva di impegnare con buone probabilit\u00e0 di successo mezzi similari. Caratteristiche cos\u00ec rilevanti erano state ottenute con l'utilizzo delle sospensioni Christie (che permettevano un elevato rapporto fra larghezza dei cingoli e velocit\u00e0 anche con potenze relativamente limitate) e di corazzature particolarmente studiate per quanto riguardava l'inclinazione (che permetteva di limitare lo spessore, e quindi il peso totale del mezzo). Queste caratteristiche si sono conservate nei carri sovietici fino agli anni novanta.\nLa comparsa del T-34 fu una brutta sorpresa per l'Oberkommando der Wehrmacht, che tuttavia rispose con un progetto valido, sulla stessa linea, che alcuni considerano il miglior carro della seconda guerra mondiale: il Panzer V Panther. Questo carro, pur essendo estremamente valido, si dimostr\u00f2 di difficile costruzione e, almeno nelle prime serie, con un'affidabilit\u00e0 troppo bassa. La valutazione complessiva delle prestazioni dei carri tedeschi \u00e8 tuttora oggetto di discussione: di fronte ad un carro come il Panther, i carri pesanti Panzer VI Tiger I e Panzer VI Tiger II presentavano una mole eccessiva che pur riducendo la loro mobilit\u00e0, veniva compensata dalla potenza del loro armamento (entrambi erano armati con cannoni da 88\u00a0mm contro il 75\u00a0mm del Panther). Nessuno dei carri degli alleati occidentali poteva competere con questi carri pesanti, mentre sul fronte orientale i carri della serie IS avevano una protezione ed un armamento equivalenti e maggiore mobilit\u00e0 (seppur con una precisione nettamente minore).\nGli Stati Uniti, per tutta la seconda guerra mondiale, non riuscirono ad avere un carro in grado di competere con il Panther, ma le loro divisioni corazzate raggiunsero il massimo livello di efficienza operativa fra tutte le nazioni in guerra: la divisione corazzata statunitense era infatti organizzata in modo da coniugare la massima potenza di fuoco con la massima mobilit\u00e0 sia della componente corazzata sia della componente di fanteria, che era tutta su autocarri o su semicingolati, raggiungendo quindi una mobilit\u00e0 sia tattica sia strategica molto pi\u00f9 elevata di quella delle altre nazioni in guerra.\nIl carro armato pi\u00f9 significativo prodotto negli Stati Uniti fu l'M4 Sherman, che fra l'altro fu il carro prodotto nel maggior numero di esemplari nel corso della guerra. In base al Lend Lease Act lo Sherman fu ceduto in notevoli quantit\u00e0 anche agli alleati: Regno Unito, URSS e Francia.\nParallelamente allo sviluppo dei carri nel corso della seconda guerra mondiale si svilupparono gli armamenti destinati a contrastarli. Le artiglierie controcarri passarono da calibri dell'ordine dei 40\u00a0mm a calibri dell'ordine dei 90\u00a0mm. Tuttavia lo sviluppo pi\u00f9 drammatico fu quello delle armi controcarri della fanteria, che passarono dal fucile anticarro ad armi a carica cava come il bazooka (statunitense) o il Panzerfaust (tedesco), aspetto che condizion\u00f2 lo sviluppo dei carri armati negli anni successivi.\nI carri armati furono impiegati praticamente durante tutto il corso della guerra, i principali combattimenti che videro protagonisti i carri da entrambe le parti sono riportati di seguito.\nI carri armati negli anni dal 1940 al 1945 ebbero un'evoluzione che rimase ineguagliata per qualsiasi altro periodo. Mentre all'inizio della seconda guerra mondiale avevano gi\u00e0 assunto la morfologia che hanno conservato nelle epoche successive, nel corso della guerra svilupparono una serie di caratteristiche che li trasformarono in un sistema d'arma praticamente insostituibile sui campi di battaglia moderni. I motori rimasero alimentati a benzina, con due eccezioni rilevanti, ma comunque divergenti quanto mai. I carri italiani M13/40 e M14/41 avevano un motore Diesel di 125 CV il M13/40 e 145 CV il M14/41, valori di potenza insufficienti se confrontati con quelli di altri carri dell'epoca (i Panzer III avevano motori con potenza circa doppia). Gli altri carri con motore Diesel furono i carri armati sovietici, in particolare il T-34 aveva un motore da 500 CV e il KV-1 un motore da 550 CV. La presenza di un motore che richiedeva un regime di rotazione pi\u00f9 basso di quello di un motore a benzina ed un combustibile molto meno infiammabile della benzina fu sfruttata con molta sagacia da parte dei progettisti sovietici per produrre carri che, all'atto della loro uscita, erano una generazione avanti a tutti gli altri. Negli Stati Uniti vigeva il principio del \"solo benzina\", quindi furono costruiti solo 8.000 M4A2 Sherman, non utilizzati dall'Esercito statunitense.\nLe corazzature erano completamente saldate, essendo ormai evidenti gli svantaggi presentati dalle soluzioni chiodate o imbullonate. Restavano imbullonate, in alcuni casi, le protezioni aggiuntive per carri di produzione ormai obsoleta (per esempio i Panzer IV Ausf. G e H). L'armamento principale per i carri medi era standardizzato su calibri attorno ai 75\u00a0mm, mentre i carri pesanti erano armati con cannoni da 90\u00a0mm, con l'eccezione dei carri della serie IS riarmati con cannoni da 122\u00a0mm. Le sospensioni alla fine della guerra erano prevalentemente a barre di torsione e, sia tedeschi sia sovietici, avevano adottato il modello Christie a grandi ruote portanti. I carri leggeri ormai tatticamente erano usati solo per l'esplorazione (esercito statunitense), mentre erano stati sostituiti dalle autoblindo negli eserciti britannico e tedesco. I carri medi praticamente stavano svolgendo tutti i compiti tattici richiesti ad un carro armato, mentre i carri pesanti, che nel corso della guerra erano stati rivisti in modo che avessero una mobilit\u00e0 analoga a quella degli altri veicoli cingolati, stavano confluendo con i carri medi nel carro armato da combattimento.\nSviluppi successivi al secondo dopoguerra.\nI carri costruiti dopo la seconda guerra mondiale ebbero in comune diverse caratteristiche tecniche. Per i carri sovietici il treno di rotolamento fu dapprima a ruote di grande diametro con sospensioni Christie, in seguito con barre di torsione indipendenti: per i carri occidentali si affermarono le barre di torsione e ruote di piccolo diametro con ruotini reggicingolo superiori. I calibri standard in ambito NATO diventarono il 105\u00a0mm e il 120\u00a0mm, mentre in ambito Patto di Varsavia il calibro standard \u00e8 diventato il 125\u00a0mm. Dagli anni sessanta tutti i carri di nuova progettazione usano motori Diesel o motori policarburanti.\nI principali sviluppi furono nel corso degli anni settanta l'utilizzo prima della corazza spaziata e successivamente della corazza reattiva per contrastare i proiettili a carica cava. Dalla corazza spaziata si \u00e8 poi passati al blindaggio in compositi, formata da un'unione di strati di materiali differenti, come ad esempio acciaio o ceramica.\nQuella indicata successivamente \u00e8 una breve lista dei principali MBT realizzati fra la fine della seconda guerra mondiale ed il 1990, a fianco \u00e8 indicata (fra parentesi) la nazione produttrice.\nAccanto all'MBT conserv\u00f2 una sua nicchia di impiego il \"carro leggero\", sviluppato essenzialmente o perch\u00e9 avesse capacit\u00e0 anfibie (PT-76) o perch\u00e9 potesse essere trasportato per via aerea (FV101 Scorpion, M551 Sheridan).\nLa guerra fredda.\nDalle esperienze della seconda guerra mondiale risult\u00f2 chiaro che i carri, per avere la massima efficacia, dovevano avere determinate caratteristiche, che potevano riassumersi nel fatto che potevano accettare il combattimento con un veicolo uguale con buone possibilit\u00e0 di sopravvivenza. In altri termini un carro armato doveva avere sufficiente mobilit\u00e0 per ingaggiarne un altro (e questo limitava il peso, dato che la potenza dei motori non era infinita) e, una volta ingaggiato, doveva avere una corazzatura sufficiente a resistere ai colpi di un cannone uguale a quello che portava. Questo nuovo tipo di carro armato da combattimento (MBT o \"Main Battle Tank\" nei paesi anglo-statunitensi) rappresent\u00f2 il concetto sul quale si orientarono quasi tutti i carri dagli anni sessanta in poi. Dopo la seconda guerra mondiale scomparvero sia l'artiglieria controcarri sia i cacciacarri, dato che i compiti tipici di queste specialit\u00e0 erano assolti con maggiore efficacia dagli MBT, che non erano pi\u00f9 veicoli specializzati, ma multiuso.\nPer l'aspetto organico delle forze corazzate, praticamente tutte le nazioni della NATO adeguarono le loro divisioni alla divisione corazzata statunitense. In pratica la divisione corazzata NATO aveva due reggimenti di carri, un reggimento di fanteria ed un reggimento di artiglieria, il reggimento di fanteria era completamente meccanizzato ed il reggimento di artiglieria era su semoventi. Rispetto alla divisione corazzata statunitense (seconda guerra mondiale) questa inizialmente poteva considerarsi un'involuzione, dato che aveva un numero eccessivo di carri rispetto alla fanteria, tuttavia l'aumento del potere di fuoco e della capacit\u00e0 operativa della fanteria negli anni settanta e ottanta tesero a rendere equilibrata la composizione della grande unit\u00e0. In ambito del Patto di Varsavia le divisioni, pur avendo quasi la stessa potenza di fuoco di quelle NATO, avevano una composizione sensibilmente pi\u00f9 bassa, a causa del minor numero di personale amministrativo e di unit\u00e0 di servizi presente.\nPer quanto riguarda le modalit\u00e0 di impiego delle forze corazzate, la dottrina NATO prevedeva come unit\u00e0 minima di impiego il plotone, mentre la dottrina sovietica prevedeva l'impiego dei carri per compagnia.\nGli sviluppi contemporanei.\nMentre fino al 1989, era possibile uno scontro in Europa fra potenze con forti componenti corazzate, con la caduta dell'URSS questo rischio \u00e8, al momento, scomparso. Gli scontri corazzati sono diventati o scontri fra potenze locali (guerre nella ex Jugoslavia) o scontri assolutamente impari (le due guerre del Golfo). Questo ha comportato un rallentamento dello sviluppo dei carri armati, praticamente portando a termine i progetti iniziati negli anni ottanta (o settanta come l'M1 Abrams). Gli unici veri MBT usciti dai tavoli dei progettisti tra il 1985 ed il 2005 sono stati il sopracitato M1 Abrams (Stati Uniti), il cui progetto era iniziato nei primi anni settanta, il Leopard 2, una versione migliorata del tedesco Leopard 1, il francese Leclerc e il russo T-90. In Italia, nell'ambito dello sviluppo di veicoli bellici nazionali, \u00e8 stato sviluppato il carro Ariete.\nNonostante questo, si possono individuare alcune linee di tendenza: il continuo miglioramento delle armi anticarro rende pi\u00f9 difficile ideare corazze in grado di proteggere adeguatamente lo scafo dei carri: le corazze reattive, che sono la principale difesa contro i proiettili a carica cava, si dimostrano in grado di proteggere il mezzo solo parzialmente, deviano solo un colpo ma non i successivi e comportano rischi per eventuali unit\u00e0 di fanteria che si trovino vicino al mezzo.\nCaratteristiche.\nElementi principali.\nLe caratteristiche principali di un carro armato (che lo distinguono dagli altri veicoli da combattimento) sono:\nL'ergonomia nella progettazione.\nFin dalla sua origine il carro armato \u00e8 stato un posto molto scomodo, perch\u00e9 le esigenze di comfort dell'equipaggio contrastano con le limitazioni di volume e di peso imposte dal fatto che il carro armato \u00e8 un'arma, quindi deve avere un'efficienza bellica che non pu\u00f2 scadere al di sotto di determinati valori. D'altra parte, proprio a causa del limitato spazio disponibile, nei carri armati \u00e8 sempre stato necessario uno studio ergonomico approfondito del posizionamento degli apparati, affinch\u00e9 i compiti di un membro dell'equipaggio non interferissero fisicamente con quelli degli altri.\nNei carri armati della prima guerra mondiale gli equipaggi erano numerosi: sul britannico Mk I l'equipaggio era di 8 uomini, sul Mk IV 7 uomini e sull'A7V addirittura di 18 uomini. Considerato che la camera di combattimento misurava in pianta meno di 10\u00a0m\u00b2, appare chiaro che lo spazio disponibile per ogni membro dell'equipaggio era molto limitato. Inoltre, specie nei Mk I, il sistema di evacuazione dei fumi del motore e delle armi di bordo era tutt'altro che efficiente e dovette essere riprogettato da zero nel Mk IV, anche se il problema non venne mai veramente risolto.\nNel corso del periodo fra le due guerre mondiali, il carro ebbe un'evoluzione, che port\u00f2 gli equipaggi a 4-5 uomini, se si eccettuano le Vickers tankette e i mostri con torrette multiple (T-35). In realt\u00e0, la situazione del comfort degli equipaggi non ebbe sensibili passi avanti, tanto che in genere tutte le salmerie venivano trasportate fuori dal carro, anche con gravi rischi nel caso dei bidoni di benzina tenuti subito fuori dalla torretta (col rischio di far esplodere le munizioni) o direttamente sopra al motore (col rischio di venire a contatto con i materiali surriscaldati entro lo stesso). Gli equipaggi restavano comunque in condizioni estremamente scomode sia nello scafo sia entro la torretta. In uno Sturmgesch\u00fctz III Ausf. G esposto al museo di Parola (Finlandia) \u00e8 stata asportata tutta la fiancata sinistra, per mostrare al pubblico come operava l'equipaggio in combattimento, dalla foto si vede chiaramente che praticamente lo spazio disponibile per capocarro e puntatore era talmente scarso, da costringere le ginocchia del capocarro sopra allo sgabello del puntatore (quindi, una posizione di scomodit\u00e0 estrema). N\u00e9, da quanto viene raccontato da reduci che abbiano operato nei carri armati, la situazione era molto diversa in altri veicoli corazzati.\nUn problema molto rilevante nei carri armati era la sicurezza, e sotto questo aspetto brillarono negativamente le prime serie degli Sherman, in cui i portelli sia del guidatore sia del radiofonista erano estremamente scomodi per un'uscita veloce, tanto che fu necessaria una riprogettazione di tutta la parte anteriore dello scafo per evitare che i due membri dell'equipaggio che non erano in torretta rimanessero intrappolati nel caso (non improbabile) di incendio del mezzo. Sotto questo aspetto i carri tedeschi erano maggiormente favoriti, avendo non solo portelli pi\u00f9 ampi, ma anche (nei modelli Panzer III e IV) uscite di emergenza per l'equipaggio ai lati della torretta.\nNonostante queste condizioni non esattamente ottimali, gli equipaggi dei carri armati erano spesso considerati dei privilegiati da parte delle truppe appiedate, anche se il rapporto fra perdite e numero di uomini nei reggimenti corazzati era confrontabile, se non superiore, a quello dei reggimenti di fanteria. Inoltre, dalle foto di veicoli corazzati dell'epoca si vede chiaramente che tutti i generi non strettamente necessari erano trasportati esternamente, caricati sullo scafo o sulla torretta, cosa che non sempre andava a vantaggio della rapidit\u00e0 di reazione in caso di attacco nemico.\nSuccessivamente alla seconda guerra mondiale, anche se gli studi per il comfort dell'equipaggio sono proseguiti, specialmente nel campo occidentale, i carri armati hanno continuato ad essere piuttosto scomodi. Ancora negli anni '70 le esigenze dell'equipaggio erano considerate una priorit\u00e0 non troppo alta, tanto che anche alcuni centimetri di altezza potevano rappresentare un vantaggio nella progettazione. Solo con l'ultima generazione di carri armati da combattimento sono state ampliate le torrette presupponendo una permanenza nel mezzo a portelli chiusi per periodi prolungati, considerando anche la possibilit\u00e0 di dover operare in ambiente contaminato da attacchi nucleari, chimici o batteriologici per periodi relativamente lunghi.\nLa dottrina bellica d'impiego.\nAppena finita la prima guerra mondiale i vinti erano distrutti, e i vincitori erano esausti sia dal punto di vista morale sia dal punto di vista finanziario. Per questo nei mesi immediatamente successivi alla guerra gli enormi eserciti che avevano combattuto furono smobilitati e le spese per gli armamenti furono drasticamente diminuite. Lo sviluppo tecnico e dottrinale del carro armato, dunque, risent\u00ec di queste decisioni.\nIn particolare questi studi furono portati avanti dal colonnello John F.C. Fuller e dal capitano Basil Liddell Hart nel Regno Unito, dai colonnelli Jean Baptiste Eug\u00e8ne Estienne e Charles de Gaulle in Francia e dal generale John Pershing e dall'ingegner Christie negli Stati Uniti.\nTutto questo fervore intellettuale, che pure port\u00f2 ad uno sviluppo teorico dell'impiego dei carri estremamente avanzato, non ebbe praticamente riscontri nella dottrina militare degli stati maggiori britannico e francese, che considerarono sempre il carro armato come un'arma di supporto della fanteria o della cavalleria, mentre negli Stati Uniti gli studi sui carri praticamente si arrestarono fino al 1936, a parte alcuni progetti sviluppati come iniziativa privata da Christie, che svilupp\u00f2 il moderno sistema di sospensioni dei cingoli a ruote di grande diametro, adottato soprattutto dai sovietici nei carri BT e dai britannici dalla seconda guerra mondiale in poi.\nIn Italia la dottrina di impiego dei carri armati (e, quindi, il relativo sviluppo) fu condizionata dalle particolarit\u00e0 geografiche della penisola, in particolare il terreno montuoso (su cui si erano svolte la maggior parte delle battaglie della prima guerra mondiale) spinse allo sviluppo di carri leggeri, tanto che il primo carro medio valido comparve solo dopo l'inizio della seconda guerra mondiale.\nLa dottrina di impiego degli stati maggiori.\nIl carro armato, nella concezione degli stati maggiori precedente alla seconda guerra mondiale, era uno strumento di appoggio per le armi di fanteria e di cavalleria: quindi non si riteneva necessaria per i carri una mobilit\u00e0 tattica e strategica superiore a queste. In particolare il pensiero militare di allora divideva i carri in \"carri pesanti\", da fanteria, e \"carri incrociatori\" o carri veloci, da cavalleria. Questa distinzione, che rifletteva una fondamentale mancanza di comprensione, era particolarmente forte negli ambienti militari francesi ed inglesi. Inoltre \u2014 ulteriore grave errore strategico \u2014 i carri erano inquadrati in battaglioni entro le divisioni di fanteria e/o cavalleria, quindi \"era il comandante di quelle unit\u00e0\" che decideva quando e come usarli.\nIl \"carro pesante\" era progettato per combattere la fanteria nemica, era pesantemente corazzato, lento ed armato con mitragliatrici e cannoni di piccolo calibro. A fianco della cavalleria e dei carri pesanti dovevano operare i \"carri incrociatori\", inquadrati in reggimenti dipendenti dai corpi di armata, con funzioni esploranti e di sfruttamento del successo: questi erano molto pi\u00f9 veloci, ma carenti sia nella protezione sia nell'armamento.\nTra la fine degli anni '20 e l'inizio degli anni '30, riprendendo un concetto che aveva avuto grande successo in Francia negli ultimi mesi della prima guerra mondiale e che aveva portato alla nascita del Renault FT, si progettarono molti piccoli carri armati (come il Vickers da 6 tonnellate, Type A o B), commercializzati per l'esportazione. Questi carri si suddividevano in \"carri mitragliatrice\" (con 2-3 o pi\u00f9 armi di piccolo calibro) e \"carri cannone\" (con un pezzo in genere da 37-40mm, accompagnato o meno da 1-2 mitragliatrici); erano stati ideati per combattere in gruppi che si dovevano prestare reciproco soccorso. I carri cannone intervenivano contro gli altri carri, i carri mitragliatrici intervenivano contro la fanteria. Se costretti ad operare da soli questi carri, la cui corazzatura era in genere molto sottile, venivano sopraffatti facilmente, inoltre un \"carro cannone\" era quasi completamente incapace di impegnare efficientemente la fanteria, perch\u00e9 il cannone di cui era munito era di calibro troppo piccolo e privo di granate a frammentazione.\nIn conclusione, a met\u00e0 degli anni trenta, i carri armati non erano in grado di impegnare veicoli simili in combattimento. Solo allora nel Regno Unito ci si rese conto dell'errore e si cominci\u00f2, troppo tardi, a costituire divisioni corazzate sperimentali per permettere ai carri di operare secondo le teorie di Fuller, pur continuando a mantenere a livello operativo la divisione tra carri \"da fanteria\" e carri \"incrociatori\". In Francia invece si prefer\u00ec affidarsi alla Linea Maginot piuttosto che ad una difesa mobile, con conseguenze tragiche pochi anni dopo.\nLe teorie di impiego britanniche e lo sviluppo dei carri in Germania.\nLe teorie di Fuller si basavano sullo sviluppo della tattica di fanteria tedesca sviluppata nel corso della prima guerra mondiale dallo Stato Maggiore tedesco, che prevedeva un utilizzo della fanteria per creare sfondamenti locali, i quali dovevano essere sfruttati immediatamente, prima dell'arrivo in loco delle riserve.\nQuesta tattica aveva dimostrato la sua validit\u00e0 almeno in tre battaglie, condotte in condizioni molto diverse fra loro, ma sempre con questi principi bene in mente: Riga (1917), Caporetto (1917), Marna (1918). Questi canoni di impiego erano stati studiati da Fuller e Liddel Hart, che avevano proposto una tattica chiamata \"del fiume in piena\", basata su principi analoghi.\nLa comparsa del carro armato aveva spinto i due studiosi a spostare la loro attenzione sul nuovo mezzo, che si integrava perfettamente alla teoria gi\u00e0 sviluppata, e avevano indicato le conseguenti modalit\u00e0 di impiego della nuova arma, che potevano riassumersi nei seguenti precetti:\nQueste idee, divergendo da quelle degli stati maggiori, non ebbero fortuna n\u00e9 in Gran Bretagna e tanto meno in Francia, ma chi le assimil\u00f2 e su queste bas\u00f2 lo sviluppo dell'arma corazzata fu la Germania.\nIl trattato di Versailles aveva proibito alla Germania il possesso di carri armati, permettendole solo di tenere un numero limitato di autoblindo in funzione di ordine pubblico, tuttavia, sotto l'impulso del generale Hans von Seeckt, la Reichswehr cominci\u00f2 a sviluppare all'estero quegli armamenti che erano proibiti dal trattato, quindi utilizz\u00f2 la neonata URSS come partner per lo sviluppo dei suoi \"Panzer\" (questo era il nome tedesco dei carri armati, abbreviazione dell'ufficiale \"Panzerkampfwagen\" cio\u00e8 \"veicolo corazzato da combattimento\"), che mise a disposizione dei tedeschi una scuola militare nei pressi di Kazan'.\nIn parallelo organizz\u00f2 una serie di manovre campali, in cui i carri armati erano simulati con trattori civili, allo scopo di comprendere meglio l'uso sul campo dei nuovi mezzi. Poco dopo il pensionamento di Seekt la Repubblica di Weimar era finita con l'inizio del cancellierato di Adolf Hitler.\nInoltre istruttori tedeschi si trovarono in Bolivia a comandare il piccolo contingente di tankette e carri armati Vickers da sei tonnellate, durante la guerra del Chaco tra il 1932 e il 1935, traendone alcune importanti conclusioni:\nNel 1935 Hitler denunci\u00f2 il trattato di Versailles, e da quel momento inizi\u00f2 lo sviluppo vero e proprio dell'arma corazzata. Sotto la spinta del generale Heinz Guderian, teorico della nuova dottrina carrista tedesca nel suo libro \"Achtung Panzer!\", fu iniziata la produzione di due tipi di carro leggero (armato di mitragliatrice), e di due tipi di carro medio (armato di obice). Particolarmente interessanti erano i due carri medi (Panzer III e Panzer IV), che univano una buona mobilit\u00e0 ed una sufficiente corazzatura ad un armamento che, pur risentendo ancora delle concezioni del carro come supporto della fanteria, aveva notevoli potenzialit\u00e0 per uno sviluppo futuro.\nAltre esperienze, dopo quelle del Chaco, furono fatte da ufficiali e soldati tedeschi intervenuti nella guerra civile spagnola. L'impostazione data dal conflitto del Chaco fu confermata, anche se la Germania in quel momento produceva per lo pi\u00f9 carri leggeri bisognava passare ai carri medi, poca importanza avevano quelli pesanti, mentre invece si inizi\u00f2 a vedere con favore la possibilit\u00e0 di utilizzare i carri come arma anticarro d'eccellenza, armati con cannoni ad alta velocit\u00e0.\nNell'ottobre 1935 furono costituite tre \"Panzerdivisionen\" (divisioni corazzate) e nel 1937 furono costruite cinque \"Leichtedivisionen\" (divisioni leggere), con un miglior rapporto fra carri e fanteria. Queste divisioni nel 1939 contro la Polonia e nel 1940 contro la Francia dimostrarono cosa potevano i carri nella \"Blitzkrieg\", la celebre guerra lampo.\nIn particolare, analizzando la campagna di Francia (1940) si vede che la superiorit\u00e0 tedesca non era n\u00e9 nel numero n\u00e9 nella qualit\u00e0 dei carri (l'Arm\u00e9e era superiore come numero e qualit\u00e0 dei mezzi), ma nella migliore dottrina di impiego dei carri e nell'organico divisionale (forse la branca pi\u00f9 trascurata dell'arte militare) che poneva il nuovo strumento nelle mani di ufficiali giovani e dotati di ampia discrezionalit\u00e0, che potevano usare tali mezzi al meglio.\nLe teorie di impiego in Unione Sovietica.\nLe teorie di impiego in Unione Sovietica risentirono inizialmente delle concezioni correnti, tanto che i carri sovietici negli anni venti erano o estremamente leggeri o colossi con due o pi\u00f9 torrette, praticamente incapaci di movimento.\nTuttavia il maresciallo Michail Nikolaevi\u010d Tucha\u010devskij, facendo tesoro della collaborazione con la Reichswehr, svilupp\u00f2 le sue teorie di impiego dei carri armati basate su un concetto per i tempi rivoluzionario: la \"battaglia in profondit\u00e0\" (che, negli anni ottanta, sar\u00e0 la base teorica per l'Airland Battle 2000 negli Stati Uniti).\nConsiderando che il futuro delle battaglie stava nella penetrazione delle forze meccanizzate in profondit\u00e0 nel dispositivo nemico, dovevano essere costruite grandi unit\u00e0 interamente corazzate, il cui impiego doveva prevedere sostanzialmente operazioni di aggiramento del fronte (ovviamente Tucha\u010devskij aveva in mente gli ampi spazi pianeggianti della Russia: un'operazione del genere sarebbe stata molto pi\u00f9 difficile nell'Europa Centrale). Questo comportava una collaborazione stretta fra forze corazzate ed aviazione tattica, sia in funzione di interdizione delle linee di rifornimento nemiche, sia in funzione di contrasto delle forze corazzate nemiche.\nNella concezione di Tuchacevskij i reparti corazzati dovevano avere sia reparti di fanteria che di carri, appoggiati da una massiccia quantit\u00e0 di artiglieria meccanizzata e carri-artiglieria. I carri dovevano essere di tipo medio ed era considerata fondamentale la mobilit\u00e0, la possibilit\u00e0 di ingaggiare sia carri nemici sia (soprattutto) reparti di fanteria. Particolare importanza era data all'autonomia, all'affidabilit\u00e0 dei cingoli e dei sistemi di trasmissione, al treno di rotolamento affidabile anche in ambienti freddi, fangosi, sabbiosi o innevati. Accanto ai carri medi servivano carri pesanti pensati, a differenza dei carri pesanti in studio in Germania (mezzi esclusivamente anticarro) come carri dotati di una potente artiglieria d'appoggio. Tuchacevskij e i suoi collaboratori dibattevano poi se costruire o meno alcuni grandi carri pesanti da sfondamento, utilizzabili solo per rompere le linee nemiche e lasciati assieme alla fanteria, tra di loro l'idea venne accantonata, per essere poi riproposta dopo il 1937 con ingombranti veicoli pluritorretta. I carri armati oltre che contro le truppe corazzate e le trincee nemiche erano pensati come mezzi fondamentali per sorprendere ai fianchi i centri di comando, gli aeroporti, i punti di passaggio obbligati, le vie di comunicazione e i guadi, gli arsenali e le polveriere nemici, penetrando in profondit\u00e0 in maniera coordinata con una fanteria leggera (meccanizzata in teoria, ma negli esperimenti degli anni '20-'30 si continu\u00f2 ad usare anche reparti montati a cavallo), paracadutisti (anche pensando di costruire alcuni aeroporti oltre le linee nemiche) e rifornimenti aerei.\nNel 1937 Tucha\u010devskij venne fucilato, per ordine di Iosif Stalin, insieme a quasi tutti i suoi collaboratori e tutti gli ufficiali che non provenivano dalla \"cricca del volga\" nelle grandi purghe. Comunque i progetti per i carri che aveva sviluppato (sfruttando, fra l'altro, le intuizioni meccaniche di Christie, fondamentali per mobilit\u00e0 e velocit\u00e0) continuarono il loro sviluppo. Nel 1941 l'URSS aveva a disposizione i carri sviluppati sulla base delle teorie di impiego di Tucha\u010devskij: il carro pesante KV-1 e il carro medio T-34. Inoltre le teorie sovietiche insistevano molto sul grosso calibro dei cannoni dei carri, con pezzi notevolmente pi\u00f9 potenti (almeno nel ruolo d'appoggio d'artiglieria) di quelli tedeschi, francesi e britannici.\nAlla vigilia della guerra l'URSS era dotata dei migliori e pi\u00f9 affidabili carri armati del mondo. Questi per\u00f2 erano stati impoveriti dopo le purghe poich\u00e9 non compresi a pieno; per esempio era stata rimossa la radio dai T-34, prevista nel primo progetto, ed erano state abolite le divisioni corazzate (sostituite con le brigate), inoltre mancavano i buoni ufficiali carristi, anche perch\u00e9 molti veterani della guerra di Spagna erano stati eliminati nelle purghe che si susseguivano nei tardi anni '30. Il carro armato fu legato alla fanteria, utilizzato come una forza d'artiglieria d'appoggio mobile, ruolo che (pur previsto anche dai riformatori sovietici degli anni '20-'30, a differenza dei loro omologhi tedeschi) era enormemente limitativo per le capacit\u00e0 di mobilit\u00e0 e di combattimento anticarro dei T-34.\nCaratteristiche generali dei carri armati fra le due guerre mondiali.\nAll'inizio della seconda guerra mondiale i carri armati si erano evoluti in una forma che ormai presentava le linee essenziali dei carri armati moderni (anche se, ovviamente, con caratteristiche nettamente inferiori). I carri che iniziarono la guerra erano ormai con cingoli tenuti da carrelli di due ruote e con sospensioni a balestre, alcune nazioni (URSS, Polonia, Cecoslovacchia e, per la cavalleria, il Regno Unito) avevano invece adottato le sospensioni Christie, che garantivano una maggiore velocit\u00e0 (i carri cecoslovacchi furono poi utilizzati dai tedeschi), mentre sui tavoli da disegno cominciavano a comparire le sospensioni a barre di torsione, soprattutto in Germania. Considerando le molte morfologie di carro che si stavano sviluppando (carri leggeri, medi e pesanti) non \u00e8 facile dare linee generali valide per tutti i carri dell'epoca, comunque la propulsione in genere era assicurata da motori a benzina, eccettuato l'Impero giapponese che dal 1931, con il suo carro medio Type 89 Yi-Go, era passato alla motorizzazione diesel in quanto pi\u00f9 sicura ed economicamente pi\u00f9 conveniente (il fabbisogno di carburanti era soddisfatto in grande percentuale importandoli dall'estero \u2013 soprattutto dagli Stati Uniti e dalle Indie orientali olandesi). Pure l'URSS, negli anni trenta inoltrati, inizi\u00f2 a introdurre propulsori alimentati a gasolio sui carri medi e pesanti. In genere la potenza motrice arrivava a un massimo di 500\u00a0hp e l'apparato era tradizionalmente sistemato nella vano posteriore del mezzo.\nI carri armati erano quasi tutti forniti di una torretta brandeggiabile su un orizzonte completo mediante sistemi ad attivazione manuale o idraulica, la quale accoglieva l'armamento principale, che variava da mitragliatrici a obici di calibro anche elevato. Una certa diffusione conobbero i corazzati a due o pi\u00f9 torrette, una categoria che conobbe il maggiore sviluppo in Unione Sovietica con l'impressionante ma goffo T-35; in generale, comunque, questo tipo di mezzi fu ben presto rimosso dal servizio attivo dopo le prime, deludenti prove in azione o addirittura rimase allo stadio prototipico in alcuni paesi. Altri mezzi particolari, e dimostratisi nel complesso progetti non del tutto validi in battaglia, furono il Char B1 francese e l'italiano M11/39, che presentavano le artiglierie di bordo nello scafo anzich\u00e9 in torretta, con ovvi problemi di puntamento e impiego.\nLa corazzatura, i cui processi costruttivi erano stati mutuati dalla cantieristica pesante e dall'industria navale, rimase a lungo composta da lastre di spessore non elevato tenute assieme da rivetti su un telaio prefabbricato; nel corso degli anni trenta, comunque, furono sperimentate e adottate altre soluzioni quali la saldatura, che consentivano di risparmiare sul peso, implementare corazzature pi\u00f9 spesse e ottenere una resistenza nel complesso migliore. Con tale tecnologia, inoltre, venivano a ridursi i pericoli per l'equipaggio di essere investito dai rivetti, strappati dall'energia cinetica di una granata (che poteva anche non penetrare) e scagliati nella camera di combattimento."}
{"id": "265319", "revid": "13415", "url": "https://it.wikipedia.org/wiki?curid=265319", "title": "Cresima", "text": ""}
{"id": "265321", "revid": "1791", "url": "https://it.wikipedia.org/wiki?curid=265321", "title": "Josiah Willard Gibbs", "text": ""}
{"id": "265322", "revid": "31886", "url": "https://it.wikipedia.org/wiki?curid=265322", "title": "EXA (informatica)", "text": "Nell'ambito dell'X Window System, all'interno dell'implementazione del server grafico X.Org, EXA \u00e8 un'architettura di accelerazione sviluppata per rendere l'estensione XRender pi\u00f9 adatta per l'uso avanzato del server grafico.\nCon minime differenze, \u00e8 possibile portare i vecchi driver video che sfruttano la precedente architettura di accelerazione, denominata XAA, ad utilizzare EXA.\nFuturi sviluppi.\nAd ogni modo, EXA non rappresenta la meta per gli sviluppatori del server Xorg, in quanto sviluppata per accelerare adeguatamente le operazioni grafiche soppiantando l'ormai antiquata XAA, ma solamente in via temporanea, prima di portare l'intero server grafico a trarre vantaggio della potente accelerazione OpenGL.\nAcronimo.\nIl nome EXA \u00e8 in realt\u00e0 \"un acronimo non ben definito\" (dallo stesso sito della fondazione X.Org), con possibili interpretazioni divaganti tra \"Eyecandy Acceleration Architecture\", secondo Dot.kde.org, o ancora, \"EXcellent Architecture\"."}
{"id": "265323", "revid": "24944", "url": "https://it.wikipedia.org/wiki?curid=265323", "title": "Banzano", "text": ""}
{"id": "265328", "revid": "599013", "url": "https://it.wikipedia.org/wiki?curid=265328", "title": "Epr", "text": ""}
{"id": "265332", "revid": "11771", "url": "https://it.wikipedia.org/wiki?curid=265332", "title": "Palpitazione", "text": ""}
{"id": "265334", "revid": "712828", "url": "https://it.wikipedia.org/wiki?curid=265334", "title": "Zacharias Smith", "text": ""}
{"id": "265336", "revid": "712828", "url": "https://it.wikipedia.org/wiki?curid=265336", "title": "Snasi", "text": ""}
{"id": "265343", "revid": "1924342", "url": "https://it.wikipedia.org/wiki?curid=265343", "title": "Reanimation", "text": "Reanimation (reso graficamente come [REA\u0418IMATIO\u0418]) \u00e8 il primo album di remix del gruppo musicale statunitense Linkin Park, pubblicato il 30 luglio 2002 dalla Warner Bros. Records.\nDescrizione.\nContiene i remix di tutti i brani di \"Hybrid Theory\" con l'aggiunta delle bonus track \"High Voltage\", \"My December\" e intermezzi musicali (\"Opening\", \"[Chali]\", \"X-Ecutioner Style\", \"[Riff Raff]\", \"Ntr\\Mssion\" e \"[Stef]\"). I brani, i cui titoli originari sono stati riscritti nel gergo di Internet attraverso simboli, numeri e assonanze grammaticali, sono stati realizzati grazie al contributo di svariati artisti e produttori, tra cui Jonathan Davis dei Korn, Aaron Lewis degli Staind, Stephen Carpenter dei Deftones e Black Thought dei The Roots.\nLa struttura del disco \u00e8 un continuo filo che intercorre tra i diversi remix, in parte modificati e reinterpretati tramite l'utilizzo di effetti digitali, sintetizzatori e un lavoro di voci sovrapposte ed effetti in sottofondo. \"Opening\" \u00e8 caratterizzato da una melodia strumentale eseguita dal bassista Phoenix con un violino e un violoncello che si riallaccia all'ultimo brano, \"Krwlng\". Vi sono inoltre delle brevi interruzioni come brevi tracce di soli effetti vocali o come melodie basate su un breve intervento del pianoforte (anch'esso digitale).\nDalla sua lista tracce, il rapper Mike Shinoda (produttore dell'album) ha scartato ulteriori remix, in seguito inseriti come b-side o negli EP destinati al fan club del gruppo. Tra questi vi figurano i rifacimenti di \"Points of Authority\" dei Crystal Method, \"By Myself\" dei Marilyn Manson e \"My December\" dei Team Sleep, nonch\u00e9 l'inedito \"Standing in the Middle\", realizzato con Motion Man e inserito due anni pi\u00f9 tardi in \"Underground 4.0\".\nVideo musicali.\nL'emittente televisiva MTV2, all'interno del programma \"MTV:Playback\", trasmise uno speciale dedicato a \"Reanimation\" nel quale ciascun brano dell'album risultava accompagnato da un videoclip. Questi includono \"[Chali]/Frgt/10\" (animazione di una donna intenta a fare graffiti nella citt\u00e0, eludendo la polizia), \"Opening\", \"[Riff Raff]\" e \"[Stef]\" (la stessa donna di \"Frgt/10\" a letto), \"Pts.of.Athrty\" (video alternativo che mostra un uomo che rapisce una donna e che viene successivamente inseguito in moto da un poliziotto), \"P5hng Me A*wy\" (un cannibale al lavoro), \"Plc.4 Mie H\u00c6d\" (una ragazza che canta la canzone), \"X-Ecutioner Style\" (animazione di un ragazzino che cammina per la citt\u00e0 mentre urla le parole \"Shut Up\"), \"H! Vltg3\" (una notte nella vita di un uomo), \"Wth&gt;You\" (un montaggio di persone che cantano il brano in sincronia), \"Ppr:Kut\" (reazioni di alcune persone a un rumore inaspettato mentre ascoltano la musica; tra di esse appare anche Joe Hahn), \"Rnw@y\" (una ragazza con un'acconciatura mohawk in giro per la citt\u00e0), \"My&lt;Dsmbr\" (un uomo che vive in una spiaggia e decide di divertirsi in un parco divertimenti), \"By_Myslf\" (una donna in una foresta), \"Kyur4 th Ich\" (ragazzi intenti a fare break dance; in questo video appare anche Joe Hahn), \"1stp Klosr\" (una coppia in un rapporto fallimentare) e \"Krwlng\" (animazione raffigurante la vita di un uomo). Il video di \"Enth e Nd\" invece vede Mike Shinoda, KutMasta Kurt e Motion Man eseguire le rispettive parti all'interno di un'automobile.\nTra i video commissionati da MTV2, soltanto quelli di \"Frgt/10\" e di \"Kyur4 th Ich\" furono pubblicati ufficialmente nella versione DVD-Audio dell'album, oltre al video ufficiale di \"Pts.of.Athrty\". Questi e quello di \"Enth E Nd\" sono gli unici video considerati ufficiali.\nLive.\nParte del materiale dell'album venne suonato dal vivo dai Linkin Park: durante il tour del 2003 veniva eseguita \"P5hng Me A*wy\" (il brano \u00e8 presente anche nell'album dal vivo \"Live in Texas\"). Il bridge di \"1stp Klosr\" e le strofe strumentali di \"Wth&gt;You\" venivano suonate durante le rispettive esecuzioni di \"One Step Closer\" e di \"With You\" tra il 2003 e il 2006. L'intro di \"Pts.of.Athrty\" veniva aggiunto a \"Points of Authority\" in alcuni concerti del 2004. Il 18 febbraio 2005 in occasione del concerto di beneficenza organizzato da Music for Relief venne eseguita \"Frgt/10\" assieme a Chali 2na dei Jurassic 5. Nei live dei Fort Minor tra il 2005 e il 2006, Mike Shinoda esegu\u00ec dal vivo \"Enth E Nd\" (le cui parti di Motion Man furono escluse). Infine l'intro di \"Krwlng\" veniva aggiunto a \"Crawling\" nei live dal 2003 al 2009. In quest'ultimo anno, Shinoda era solito cantare il primo verso di \"Hands Held High\" durante l'intro.\nTracce.\nTesti e musiche dei Linkin Park, eccetto dove indicato."}
{"id": "265347", "revid": "1632387", "url": "https://it.wikipedia.org/wiki?curid=265347", "title": "Majestic (album)", "text": "Majestic \u00e8 l'ottavo studio album dei Gamma Ray, gruppo tedesco, uscito nel 2005."}
{"id": "265356", "revid": "1543377", "url": "https://it.wikipedia.org/wiki?curid=265356", "title": "Battaglia di Aquisgrana", "text": "La battaglia di Aquisgrana venne combattuta tra il 2 e il 21 ottobre 1944 nell'ambito della campagna della Linea Sigfrido, durante la seconda guerra mondiale, e vide le forze armate degli Stati Uniti d'America impossessarsi della prima grande citt\u00e0 della Germania nazista, Aquisgrana, protetta da una guarnigione tedesca e primo grande centro abitato conquistato dagli Alleati in territorio nazionale tedesco.\nGli Alleati speravano di catturare la citt\u00e0 rapidamente per poter poi riversarsi nel bacino del fiume Ruhr, un'importante area industriale tedesca. La maggior parte della popolazione civile di Aquisgrana era stata evacuata prima dei duri scontri, duranti i quali la citt\u00e0 fu praticamente distrutta al costo di pesanti perdite. La battaglia di Aquisgrana fu una delle pi\u00f9 grandi battaglie urbane combattute dalle forze statunitensi nella seconda guerra mondiale. Lo scontro termin\u00f2 con la resa delle forze tedesche in citt\u00e0, la cui fervida resistenza rovin\u00f2 i piani Alleati di avanzata in Germania.\nAntefatti.\nNel settembre 1944, gli Alleati erano giunti sul confine occidentale della Germania, il quale era protetto dalla Linea Sigfrido. Il 17 settembre, le forze americane, britanniche e polacche lanciarono l'Operazione Market Garden, un tentativo ambizioso di aggirare la linea difensiva tedesca, attraversando il basso Reno nei Paesi Bassi. Il fallimento dell'operazione e un grave problema di rifornimento, dovuto alla lontananza dai porti agibili in Francia, costrinsero gli Alleati a interrompere la rapida marcia verso Berlino. Le vittime tedesche in Francia erano state alte - il generale Walter Model stim\u00f2 che le sue 74 divisioni avevano la forza effettiva di appena 25 - tuttavia i problemi logistici degli Alleati diedero ai tedeschi il tempo di ricostituire le proprie forze. In settembre, l'Alto Comando della Wehrmacht rinforz\u00f2 la Linea Sigfrido portando il totale delle truppe in campo a circa 230.000 soldati, di cui 100.000 nuove reclute. Ad inizio mese, i tedeschi avevano circa 100 carri armati sul fronte occidentale; alla fine del mese, il totale di corazzati disponibili arriv\u00f2 a 500. Con uomini ed equipaggiamento in continuo afflusso, i tedeschi furono in grado di stabilire una linea difensiva profonda, in media, circa 5\u00a0km.\nIl Quartier generale Supremo delle Forze di Spedizione Alleate, al comando del generale Dwight D. Eisenhower, diede come massima priorit\u00e0 l'occupazione del cuore industriale tedesco, la regione della Ruhr. Alla 3\u00aa Armata statunitense del generale George S. Patton venne dato l'obiettivo di conquistare la regione francese della Lorena, mentre alla 1\u00aa Armata statunitense del generale Courtney Hodges venne ordinato di sfondare le linee tedesche presso Aquisgrana. Hodges inizialmente aveva pensato di aggirare la citt\u00e0 stessa, credendola protetta da una ridotta guarnigione che si sarebbe arresa, una volta rimasta isolata.\nLa citt\u00e0 di Aquisgrana aveva ben poco valore militare, non essendo uno dei principali centri di produzione bellica, e la sua popolazione di circa 165.000 abitanti non era ancora stata soggetta a pensanti bombardamenti da parte degli Alleati. Tuttavia, era un importante simbolo sia per il regime nazista che per il popolo tedesco: non solo era la prima citt\u00e0 tedesca minacciata da un nemico durante la seconda guerra mondiale, era anche la storica capitale di Carlo Magno, il fondatore del Sacro Romano Impero che Adolf Hitler considerava il \"Primo Reich\". La mentalit\u00e0 dei difensori inoltre era ulteriormente cambiata dalla differente attitudine della popolazione locale nei loro confronti rispetto al passato, poich\u00e9 essi combattevano a difesa della loro patria per la prima volta. Un ufficiale tedesco comment\u00f2: \"Improvvisamente non eravamo pi\u00f9 i nazisti, ma eravamo soldati tedeschi.\"\nAquisgrana e il suo settore erano protetti da una serie di linee difensive connesse da casematte, forti e bunker, oltre ad una serie di campi minati, ostacoli anticarro noti come \"denti di drago\" e filo spinato. In diverse aree, le difese tedesche erano profonde anche 15\u00a0km e lo storico Stephen Ambrose le defin\u00ec \"senza dubbio la pi\u00f9 formidabile difesa mai ideata dall'uomo.\" Con l'esperienza ottenuta sul fronte orientale, i tedeschi posizionarono la linea difensiva principale affinch\u00e9 passasse all'interno dei centri abitati, prendendo vantaggio delle strette vie per limitare la mobilit\u00e0 dei veicoli corazzati nemici. Al di l\u00e0 della scarsa qualit\u00e0 delle truppe che le realizzarono, le fortificazioni a protezione di Aquisgrana e della Ruhr risultarono essere un formidabile ostacolo all'avanzata delle forze americane, le quali vedevano questo settore come cruciale, poich\u00e9 oltre Aquisgrana si apriva una pianura, favorevole alle truppe motorizzate Alleate.\nGli scontri attorno ad Aquisgrana iniziarono la seconda settimana di settembre, in un periodo che i tedeschi chiamano \"Prima battaglia di Aquisgrana\". All'epoca, la citt\u00e0 era difesa dalla 116\u00aa Divisione Panzer, agli ordini del generale Gerhard von Schwerin. La conseguente vicinanza delle forze Alleate caus\u00f2 la fuga degli ufficiali nazisti, prima che l'evacuazione della popolazione fosse completata - ufficiali che Hitler pun\u00ec inviando sul fronte orientale degradandoli a soldati semplici. Invece di continuare l'evacuazione, von Schwerin opt\u00f2 per consegnare la citt\u00e0 agli Alleati; tuttavia, il 13 settembre, prima che potesse consegnare una lettera di capitolazione, von Schwerin ricevette l'ordine di lanciare un contrattacco contro gli statunitensi penetrati a sud-ovest della citt\u00e0, ordine che esegu\u00ec inviando i \"panzergrenadier\". A questo punto, la consegna della citt\u00e0 divenne irrilevante; la lettera di resa, gi\u00e0 scritta, non venne mai consegnata ma fin\u00ec, invece, nelle mani di Hitler, che ordin\u00f2 l'immediato arresto del generale, sostituito poi da Gerhard Wilck. Nel frattempo, il VII Corpo d'Armata statunitense continu\u00f2 a sondare le difese tedesche, nonostante la resistenza incontrata tra il 12 e il 13 settembre. Tra il 14 e il 16 settembre, la 1\u00aa Divisione di Fanteria continu\u00f2 la sua avanzata incurante delle forti difese e dei ripetuti contrattacchi, creando infine un arco a mezzaluna attorno alla citt\u00e0. Questa lenta avanzata si ferm\u00f2 a fine mese, a causa della carenza di rifornimenti di carburante e munizioni che erano stati dirottati per l'Operazione Market Garden.\nForze in campo.\nTedeschi.\nLa Wehrmacht sfrutt\u00f2 il vantaggio della breve pausa dai combattimenti per posizionare fuori dalla linea difensiva la 1\u00aa, la 2\u00aa e la 12\u00aa Divisione Panzer SS, oltre alla 9\u00aa e alla 116\u00aa Divisione Panzer. Ad ottobre, la responsabilit\u00e0 della difesa del settore di Aquisgrana venne dato al LXXXI Corpo d'Armata del generale Friedrich K\u00f6chling, che includeva la 183\u00aa e la 246\u00aa Divisione \"Volksgrenadier\", assieme alla 12\u00aa e alla 49\u00aa Divisione di Fanteria. Queste forze, supportate dal 506\u00ba e dal 108\u00ba Battaglione Carri, raggiungevano circa 20.000 uomini e 11 carri armati. A K\u00f6chling venne inoltre promesso di riformare la 116\u00aa Divisione Panzer e la 3\u00aa Divisione di Fanteria, per un totale di 24.000 uomini. La 246\u00aa Divisione \"Volksgrenadier\" sostitu\u00ec la 116\u00aa Divisione Panzer dentro Aquisgrana, la 183\u00aa Divisionr \"Volksgrenadier\" e la 49\u00aa Divisione di Fanteria difendevano l'area a nord mentre la 12\u00aa Divisione di Fanteria era posizionata a sud. Il 7 ottobre, elementi della 1\u00aa Divisione Panzer SS \"Leibstandarte SS Adolf Hitler\" vennero inviati a rinforzare le difese di Aquisgrana.\nAnche se i rinforzi continuarono ad arrivare, le unit\u00e0 del LXXXI Corpo d'Armata tedesco soffrirono molto; la 12\u00aa Divisione di Fanteria perse met\u00e0 della sua forza combattiva tra il 16 e il 23 settembre, mentre la 49\u00aa e la 275\u00aa Divisione di Fanteria dovettero essere rimosse dalla linea del fronte per recuperare le forze. All'inizio del conflitto, le divisioni di fanteria tedesche contavano 15.000-17.000 soldati ma, gradualmente, la loro forza massima ufficiale cal\u00f2 con gli anni fino a 12.500 soldati e, a novembre del 1944, il numero di uomini medi per divisione era 8.761. Nel tentativo di sopperire alla carenza di uomini, una piaga per la Wehrmacht, furono create nel 1944 le divisioni \"Volksgrenadier\", la cui forza totale media era di circa 10.000 uomini per divisione. Un quarto di loro erano veterani esperti, met\u00e0 erano nuovi coscritti e convalescenti, mentre il restante quarto erano soldati trasferiti dalla Luftwaffe e dalla Kriegsmarine. Le divisioni spesso ricevevano le pi\u00f9 moderne armi leggere ma mancavano di artiglieria e mezzi motorizzati, limitandone cos\u00ec l'efficienza tattica. Nel caso del LXXXI Corpo d'Armata, la 183\u00aa Divisione \"Volksgrenadier\", anche se in eccesso di 643 uomini, era stata creata in settembre perci\u00f2 non aveva ricevuto alcun addestramento. La 246\u00aa Divisione \"Volksgrenadier\" si trovava in uno stato simile, molti uomini infatti avevano ricevuto meno di dieci giorni di addestramento. Tutte queste carenze furono compensate in un qualche modo dalle fortificazioni attorno a Aquisgrana, ben pianificate e costruite.\nStatunitensi.\nIl compito di prendere Aquisgrana ricadde sulla 30\u00aa Divisione di Fanteria (assieme al 743\u00ba Battaglione Carri), del XIX Corpo d'Armata agli ordini di Charles H. Corlett, e alla 1\u00aa Divisione di Fanteria, inquadrata nel VII Corpo d'Armata del generale Joseph Collins. La 30\u00aa Divisione, guidata dal generale Leland Hobbs, sarebbe stata assistita dalla 2\u00aa Divisione Corazzata, che avrebbe sfruttato lo sfondamento della Linea Sigfrido della 30\u00aa Divisione, mentre il loro fianco sarebbe stato protetto dalla 29\u00aa Divisione di Fanteria. A sud, la 1\u00aa Divisione sarebbe stata supportata dalla 9\u00aa Divisione di Fanteria e dalla 3\u00aa Divisione Corazzata. Queste divisioni erano state rimosse dal fronte durante le ultime due settimane di settembre, in modo da recuperare le forze e ricevere i nuovi rimpiazzi. Per il 1\u00ba ottobre, pi\u00f9 del 70% degli uomini della 1\u00aa Divisione, agli ordini del generale Clarence Huebner, erano nuove reclute e le ultime due settimane di settembre furono usate per fornire a questi uomini l'addestramento alle armi e al combattimento urbano. Il piano per l'offensiva prevedeva che entrambe le divisioni evitassero il combattimento nelle vie di Aquisgrana; esse infatti avrebbero circondato la citt\u00e0 e una piccola parte di loro avrebbe dovuto liberare il centro urbano mentre il resto delle forze avrebbe continuato verso est.\nAnche se gli americani riuscivano solitamente a sostituire i propri caduti rapidamente, i nuovi arrivati raramente avevano ricevuto sufficiente addestramento tattico. Anche molti ufficiali inferiori erano a corto di abilit\u00e0 tattiche e di leadership. Alcuni carristi furono imbarcati per l'Europa senza aver mai guidato un'auto; alcuni comandanti di carro furono costretti ad insegnare ai loro uomini come caricare e sparare con il cannone del corazzato prima delle missioni. Di conseguenza, il sistema di rinforzo americano, che si concentrava sulla quantit\u00e0 pi\u00f9 che sulla qualit\u00e0, assicurava che le truppe fresche raggiungessero la linea del fronte senza per\u00f2 essere adeguatamente addestrate al combattimento. Per tale motivo, non era inusuale che met\u00e0 dei nuovi arrivi diventassero vittime nei primi giorni di combattimento. Queste tremende perdite richiedevano ancora nuove truppe da portare in battaglia; per esempio, un fresco battaglione della 28\u00aa Divisione di Fanteria statunitense fu inviato nell'assalto diretto ad Aquisgrana per compensare le perdite della 1\u00aa Divisione, nelle ultime fasi della battaglia, tra il 18 e il 21 ottobre.\nQueste forze furono supportate dalla 9\u00aa Forza Aerea statunitense, che aveva identificato il 75% delle casematte lungo il fronte e pianificato un iniziale bombardamento con 360 bombardieri e 72 caccia; altri aerei sarebbero stati usati per una seconda ondata, la quale avrebbe incluso l'utilizzo del napalm. I tedeschi possedevano poche batterie antiaeree e quasi non avevano supporto dalla Luftwaffe, perci\u00f2 il dominio Alleato sui cieli della citt\u00e0 era praticamente totale.\nBattaglia.\nPer i sei giorni che precedettero l'inizio dell'offensiva americana, l'artiglieria pesante alleata colp\u00ec le difese tedesche attorno Aquisgrana. Anche se i tedeschi furono costretti a rimanere al riparo di giorno e a bloccare i rifornimenti, il bombardamento ebbe pochi effetti sulle casematte e fortificazioni. Il bombardamento aereo inizi\u00f2 il 2 ottobre causando anch'esso pochi danni; i 450 velivoli che presero parte alla prima ondata non colpirono neppure una casamatta tedesca. I loro obiettivi infatti erano oscurati dal fumo dello sbarramento d'artiglieria alleata. Quando i velivoli terminarono il loro assalto, l'artiglieria ricominci\u00f2 a bombardare la linea del fronte, sparando 18.696 colpi da 372 pezzi in appena due ore.\nAvanzata da nord: 2-8 ottobre.\nLa 30\u00aa Divisione di Fanteria inizi\u00f2 l'avanzata il 2 ottobre, usando la propria artiglieria per colpire le postazioni tedesche; nonostante ci\u00f2 ci vollero, in media, trenta minuti per catturare una singola casamatta. Ben presto, capirono inoltre che se non si affrettavano a fare pressione sulla linea difensiva, sicuramente i tedeschi avrebbero contrattaccato. La dura resistenza non era attesa: una compagnia perse 87 uomini in un'ora; un'altra perse 93 uomini su 120 a causa dell'artiglieria tedesca. Gli attaccanti, lentamente, riuscirono ad attraversare il fiume Wurm e attaccare le casematte tedesche con lanciafiamme e cariche esplosive. Il pomeriggio del 2 ottobre, la 30\u00aa Divisione era riuscita a fare breccia nelle difese e raggiungere Palenberg. L\u00ec, gli americani avanzarono casa per casa e combatterono anche in duelli a lanci di granate, durante i quali Harold G. Kiner salv\u00f2 la vita a due compagni sacrificando la propria e per questo ricevette la Medal of Honor. I combattimenti nella cittadina di Rimburg furono ugualmente terribili; i corazzati americani non furono in grado di attraversare il fiume Wurm e quindi non poterono fornire supporto alla fanteria mentre assaltava un castello medievale usato come forte dai tedeschi. La 30 Divisione di Fanteria si impossess\u00f2 di circa 50 casematte tedesche nel primo giorno di avanzata, spesso aggirandole e attaccandole dalle retrovie. Gli sforzi della divisione furono supportati dall'attaccato diversivo della 29\u00aa Divisione di Fanteria, sul fianco nemico, che convinse i tedeschi che quello fosse l'assalto principale. Nella notte del 2 ottobre, il 902\u00ba Battaglione Cannoni d'Assalto tedesco ricevette l'ordine di contrattacco contro la 30\u00aa Divisione di Fanteria, ma l'artiglieria alleata ritard\u00f2 l'inizio del contrattacco che infine fall\u00ec.\nAnche se il 3 ottobre i corazzati americani divennero disponibili al supporto alla fanteria, le forze attaccanti furono costrette ad fermarsi bruscamente dopo una serie di contrattacchi tedeschi. Rimburg venne presa il secondo giorno dell'offensiva, ma i combattimenti per attraversare le difese tedesche rimasero lenti nonostante i carri M4 Sherman e i cannoni d'artiglieria da 155\u00a0mm fosse ora impiegati per distruggere le casematte con colpi diretti. Nel frattempo, i combattimenti erano cominciati anche per il villaggio di \u00dcbach, dove i carri armati americani irruppero nel centro abitato solo per essere bloccati poi dall'artiglieria tedesca. I difensori risposero con un contrattacco, respinto dall'artiglieria americana prima che riconquistasse il villaggio. A fine giornata, l'attraversamento del Wurm e la creazione della testa di ponte costarono alla 30\u00aa Divisione di Fanteria circa 300 tra morti e feriti.\nLe forze tedesche continuarono i loro contrattacchi su \u00dcbach, subendo pesanti perdite a causa del fuoco d'artiglieria e della fanteria americana. L'incapacit\u00e0 tedesca di riprendersi \u00dcbach persuase i comandanti di non avere forze sufficienti per difendere adeguatamente i sobborghi settentrionali di Aquisgrana e, nel contempo, blocc\u00f2 gli americani che altrimenti avrebbero potuto continuare l'avanzata. Il 4 ottobre, l'avanzamento alleato fu limitato, con la cattura delle sole Hoverdor e Beggendorf, con gli americani che negli ultimi tre giorni avevano perso circa 1.800 soldati. Dei progressi invece furono ottenuti il 5 ottobre, quando il 119\u00ba Reggimento della 30\u00aa Divisione cattur\u00f2 Merkstein-Herbach. Il giorno seguente, i tedeschi lanciarono un contrattacco contro \u00dcbach, fallendo nuovamente. I corazzati tedeschi non furono in grado compensare la soverchiante superiorit\u00e0 numerica dei carri americani e, come ultimo tentativo di bloccare l'avanzata alleata, cominciarono con attacchi concentrati sulle postazioni americane, usando tutta l'artiglieria e i velivoli che poterono radunare, nonostante il generale Koechling fosse stato in grado di dispiegare un distaccamento di carri Tiger nel centro abitato di Alsdorf, tentando di fermare definitivamente la penetrazione americana nelle difese settentrionali di Aquisgrana.\nI tedeschi diedero il via ad un corposo contrattacco l'8 ottobre, impiegando un reggimento di fanteria, il 1\u00ba Battaglione d'Assalto, un gruppo da battaglia della 108\u00aa Brigata Panzer, pi\u00f9 circa altri 40 autoblindi requisiti da altre unit\u00e0. Anche se ostacolati dall'artiglieria americana, il fianco sinistro del fronte d'attacco riusc\u00ec a tagliare fuori un plotone americano, mentre il fianco destro riusc\u00ec a raggiungere la strada che portava ad Alsdorf, a nord. Un plotone di Sherman, in supporto ad un attacco a Mariadorf, si trov\u00f2 improvvisamente attaccato dalla retrovia e riusc\u00ec a respingere i tedeschi solo dopo un duro scontro. Due cannoni tedeschi d'artiglieria semovente Sturmgesch\u00fctz IV e una squadra di fanteria entrarono ad Alsdorf, dove per\u00f2 furono pesantemente contrattaccati. Anche se i due semoventi in qualche modo riuscirono ad evitare i corazzati americani, furono infine attaccati dalla fanteria e obbligati a tornare al punto di partenza. Con l'aumento delle vittime e gli americani sempre pi\u00f9 vicini, l'Alto Comando tedesco trasfer\u00ec la 3\u00aa Divisione di Fanteria ad Aquisgrana, seguita dal I Corpo Panzer SS, che era parte della 1\u00aa Divisione Panzer SS e che includeva la 116\u00aa Divisione Panzer e il 101\u00ba Battaglione Panzer Pesanti SS.\nAvanzata da sud: 8-11 ottobre.\nA sud, la 1\u00aa Divisione di Fanteria cominci\u00f2 l'offensiva l'8 ottobre, avendo come obiettivo la cattura di Verlautenheide e la Collina 231 vicino a Ravelsberg. L'attacco venne preceduto da un massiccio sbarramento d'artiglieria, che li aiut\u00f2 ad impossessarsi degli obiettivi rapidamente. Durante la conquista della Collina 231, il capitano Robert E. Brown, comandante della Compagnia C del 18\u00ba Reggimento di Fanteria, distrusse personalmente tre casematte con le cariche esplosive e, nonostante fosse rimasto ferito, continu\u00f2 a guidare i suoi uomini nell'attacco, guadagnandosi la \"Medal of Honor\", la pi\u00f9 alta onorificenza militare americana. Il successo fu raggiunto dopo un contrattacco tedesco alla Collina 231, dove vi furono scontri con intenso fuoco da entrambe le parti; la battaglia infine si concluse con i tedeschi che lasciavano sul terreno 40 morti mentre altri 35 venivano fatti prigionieri. Infine nonostante diversi altri contrattacchi tedeschi a rallentare l'avanzata, la 1\u00aa Divisione riusc\u00ec a catturare l'altura sovrastante la citt\u00e0. Il 10 ottobre, la 1\u00aa Divisione si trovava esattamente nella posizione pianificata per riunirsi alla 30\u00aa Divisione.\nIl 10 ottobre, il generale Huebner consegn\u00f2 un ultimatum alle forze tedesche ad Aquisgrana, minacciando di bombardare la citt\u00e0 per sottometterla se la guarnigione non si fosse arresa ma il comandante tedesco si rifiut\u00f2 categoricamente. Come risposta al rifiuto, l'artiglieria americana cominci\u00f2 a colpire la citt\u00e0 l'11 ottobre, sparando circa 5.000 colpi, circa 150\u00a0tonnellate di esplosivo, seguiti anche dai bombardamenti dell'aviazione.\nRicongiungimento della fanteria: 11-16 ottobre.\nLe vittime americane continuavano a crescere, sia per i frequenti contrattacchi tedeschi che per gli assalti alle casematte. I tedeschi spesero tutta la notte del 10 ottobre a fortificare le case di Branderberg sugli angoli degli incroci, obbligando gli americani a bombardarli per poter occupare l'abitato. Il 12 ottobre, i tedeschi lanciarono un duro contrattacco contro la 30\u00aa Divisione di Fanteria americana, ma l'assalto fu respinto grazie al fuoco pesante d'artiglieria e alle difese anticarro ben posizionate. Al villaggio di Birk, scoppi\u00f2 uno scontro di tre ore tra dei carri tedeschi e un singolo corazzato americano; lo Sherman riusc\u00ec a distruggere un Panzer IV e ad obbligare un altro a ritirarsi, per essere poi attaccati da altri Panzer. A supporto di questo carro americano, giunsero dei corazzati della 2\u00aa Divisione Corazzata che costrinsero i tedeschi a ritirarsi. La 30\u00aa Divisione americana si trov\u00f2 ben presto in posizione difensiva lungo tutto il suo fronte, ma nonostante tutto ricevette l'ordine di continuare a spingersi verso sud per ricongiungersi con la 1\u00aa Divisione e, per fare ci\u00f2, due battaglioni di fanteria della 29\u00aa Divisione furono distaccati in supporto alla 30\u00aa.\nSempre il 12 ottobre, a sud, due reggimenti tedeschi tentarono di riprendere la Collina 231 dalla 1\u00aa Divisione americana. Nei duri scontri che seguirono, riuscirono temporaneamente a conquistare il colle, ma a fine giornata dovettero abbandonarlo, con i due reggimenti praticamente annientati. Dall'11 al 13 ottobre, i velivoli alleati bombardarono Aquisgrana, mirando a bersagli vicini alle linee americane; il 14 ottobre, il 26\u00ba Reggimento di Fanteria ricevette l'ordine di ripulire l'area industriale alle porte della citt\u00e0, in preparazione all'attacco definitivo alla citt\u00e0 stessa. Il 15 ottobre, in un tentativo di aprire un varco tra le divisioni americane che si stavano chiudendo a tenaglia, i tedeschi attaccarono nuovamente la 1\u00aa Divisione; nonostante diversi carri pesanti fossero riusciti a fare breccia nelle linee americane, il grosso delle forze tedesche furono distrutte dall'artiglieria e dal supporto aereo. Il giorno seguente, i tedeschi tentarono dei contrattacchi locali con la 3\u00aa Divisione \"Panzergrenadier\" ma, dopo aver subito pesanti perdite, furono costretti a sospendere ulteriori offensive.\nLa 30\u00aa Divisione di Fanteria, con il supporto della fanteria della 29\u00aa Divisione e della 2\u00aa Divisione Corazzata, continuarono a proseguire verso sud tra 13 e il 16 ottobre, nelle vicinanze del villaggio di W\u00fcrselen; tuttavia, anche con il supporto aereo, non riuscirono a sfondare le difese tedesche e congiungersi con le unit\u00e0 americane a sud. I tedeschi presero vantaggio dello stretto fronte di combattimento per cogliere di sorpresa e sopraffare la fanteria statunitense. Il generale Hobbs, comandante della 30\u00aa Divisione, tent\u00f2 cos\u00ec di aggirare le difese tedesche attaccando lungo un altro settore con due battaglioni. L'attacco ebbe successo, permettendo alla 30\u00aa e alla 1\u00aa Divisione di Fanteria di riunirsi il 16 ottobre. Gli scontri costarono al XIX Corpo d'Armata statunitense oltre 400 morti e 2.000 feriti, di cui il 72% erano della 30\u00aa Divisione. Ai tedeschi non and\u00f2 meglio: al 14 ottobre, circa 630 soldati erano stati uccisi e 4.400 feriti; altri 600 tedeschi rimasero vittime durante il contrattacco della 3\u00aa Divisione \"Panzergrenadier\" contro la 1\u00aa Divisione statunitense il 16 ottobre.\nLiberazione della citt\u00e0: 13-21 ottobre.\nAvendo bisogno della maggior parte dei suoi uomini per fermare i contrattacchi tedeschi e rendere sicura l'area circostante Aquisgrana, la 1\u00aa Divisione di Fanteria fu in grado di assegnare un solo reggimento per prendere il controllo della citt\u00e0. Esso fu il 26\u00ba Reggimento di Fanteria, agli ordini del colonnello John F. R. Seitz, con solo due dei tre battaglioni a disposizione. Armati di mitragliatrici e lanciafiamme, il 2\u00ba e il 3\u00ba Battaglione di Fanteria furono inizialmente supportati solo da pochi carri armati e un obice da 155\u00a0mm. La citt\u00e0 era difesa da circa 5.000 soldati tedeschi, incluso personale proveniente dalla Marina, dall'Aviazione e dalla Polizia cittadina. Per la maggior parte, questi soldati erano privi di esperienza e addestramento e furono supportati da una manciata di corazzati e cannoni d'assalto. Tuttavia, i difensori di Aquisgrana poterono sfruttare a proprio vantaggio le strette vie del centro storico cittadino.\nL'attacco iniziale del 26\u00ba Reggimento, il 13 ottobre, diede importanti indizi sulla natura dei combattimenti che ci si apprestava ad affrontare; la fanteria statunitense sub\u00ec un'imboscata dai difensori tedeschi che sfruttarono fogne e cantine, obbligando gli americani a ripulire edificio per edificio, mentre i carri Sherman si ritrovarono incapaci di manovrare per sopprimere il fuoco nemico. I civili tedeschi furono fatti allontanare durante l'avanzata, in modo che a nessuno di loro fosse permesso restare nelle retrovie americane. Il successo dell'avanzata inizi\u00f2 ad essere misurato con il numero di case catturate, cosa che avveniva molto lentamente. Nel tentativo di aiutare i soldati a piedi, il 26\u00ba Reggimento us\u00f2 il fuoco diretto dell'obice per distruggere gli edifici pi\u00f9 vecchi, che avevano muri molto spessi. L'obice creava infatti passaggi tra i muri, in modo da permettere alla fanteria di spostarsi di edificio in edificio, senza dover attraversare le vie cittadine, dove potevano essere bersagliati dal fuoco nemico. Anche i carri Sherman subirono imboscate, da parte di cannoni anticarro alle intersezioni stradali. Ben presto quindi, i corazzati e gli autoblindi americani iniziarono ad avanzare con cautela, spesso sparando agli edifici di fronte alla propria fanteria in avanzata, per evitare possibili contrattacchi tedeschi. Poich\u00e9 le manovre in superficie erano ostacolate dagli attacchi aerei alleati, la fanteria tedesca us\u00f2 le fogne per riposizionarsi oltre le formazioni americane e attaccarle da dietro. La resistenza dei tedeschi fu tenace, con piccoli contrattacchi e l'uso di corazzati per fermare le manovre americane.\nIl 18 ottobre, il 3\u00ba Battaglione del 26\u00ba Reggimento si prepar\u00f2 ad assaltare l'Hotel Quellenhof, una delle ultime aree di resistenza nella citt\u00e0, il quale fungeva anche da quartier generale tedesco. I carri armati e altri cannoni americani aprirono per primi il fuoco sull'hotel, seguiti poi dall'assalto della fanteria; tuttavia, quella notte, 300 soldati del 1\u00ba Battaglione SS erano riusciti a raggiungere i propri compagni a difesa dell'hotel e cos\u00ec, assieme a loro, riuscirono a respingere diversi attacchi statunitensi. Un furioso contrattacco riusc\u00ec poi a tagliare fuori diverse postazioni di fanteria americane, posizionate attorno all'hotel, sul quale ridussero temporaneamente la pressione, prima di essere infine respinti dai colpi di mortaio americani.\nDue eventi infine furono determinanti per l'avanzata finale: il primo fu la decisione di bombardare le restanti sacche di resistenza con i semoventi M12 da 155\u00a0mm, per poter ridurre le perdite nella fanteria. Il secondo invece fu lo spostamento, in assistenza alla 1\u00aa Divisione di Fanteria, di un battaglione del 110\u00ba Reggimento della 28\u00aa Divisione di Fanteria dal settore del V Corpo d'Armata, il 18 ottobre, per chiudere il gap creatosi tra l'avanguardia del 26\u00ba Reggimento e la citt\u00e0. La missione di questo nuovo battaglione venne cambiata tra il 19 e il 20 ottobre, ossia, da difendere il gap a supportare l'assalto urbano, agendo come se fosse il terzo battaglione che mancava al reggimento. Il 21 ottobre, soldati del 26\u00ba Reggimento di Fanteria, supportati dal battaglione del 110\u00ba Reggimento di Fanteria, finalmente conquistarono il centro di Aquisgrana; quel giorno segn\u00f2 anche la resa dell'ultima guarnigione tedesca, quella dell'Hotel Quellenhof, e la fine della battaglia per la citt\u00e0.\nConseguenze.\nLa battaglia di Aquisgrana fu pagata a caro prezzo sia dagli americani che dai tedeschi; i primi subirono 5.000 vittime, mentre gli ultimi persero 5.000 uomini e altri 5.600 furono fatti prigionieri. Dal 2 ottobre, la 30\u00aa Divisione di Fanteria perse circa 3.000 uomini, tra morti e feriti, mentre la 1\u00aa Divisione perse almeno 1.350 soldati, di cui 150 rimasero uccisi e 1.200 feriti. I tedeschi invece, durante la sola battaglia nella citt\u00e0, persero circa 5.100 uomini, inclusi i 3.473 prigionieri. Durante questa battaglia, la Wehrmacht perse due intere divisioni e altre otto furono decimate, incluse tre divisioni di fanteria e una corazzata, riorganizzate da poco; la causa va ricercata nel modo in cui esse combatterono, poich\u00e9 furono impiegati l'equivalente di venti battaglioni di fanteria durante i diversi attacchi contro la sola 30\u00aa Divisione americana, con in media due reggimenti di fanteria per ciascun attacco. I tedeschi inoltre iniziarono a rispettare le abilit\u00e0 combattive delle forze americane, notando la loro capacit\u00e0 di usare indiscriminatamente una superiore quantit\u00e0 di fuoco d'artiglieria e di unit\u00e0 corazzate come supporto. Sia la 30\u00aa che la 1\u00aa Divisione di Fanteria ricevettero la \"Presidential Unit Citation\" per le loro azioni ad Aquisgrana.\nTuttavia, la resistenza tedesca ad Aquisgrana rovin\u00f2 i piani alleati di continuare l'avanzata verso est. In seguito alla fine dei combattimenti ad Aquisgrana, la 1\u00aa Armata alleata ricevette l'ordine di catturare una serie di dighe oltre la foresta di H\u00fcrtgen, che i tedeschi avrebbero potuto usare per allagare la valle che apriva la strada per Berlino. L'armata prese quindi parte alla battaglia della foresta di H\u00fcrtgen, la quale si dimostr\u00f2 essere ancora pi\u00f9 dura degli scontri ad Aquisgrana."}
{"id": "265357", "revid": "712828", "url": "https://it.wikipedia.org/wiki?curid=265357", "title": "Mundungus Fletcher", "text": ""}
{"id": "265359", "revid": "439868", "url": "https://it.wikipedia.org/wiki?curid=265359", "title": "Vomano", "text": "Il Vom\u00e0no \u00e8 un fiume dell'Abruzzo. Il suo percorso, lungo 76\u00a0km, \u00e8 quasi interamente compreso nella provincia di Teramo mentre il suo bacino idrografico si estende per una superficie complessiva di 764 chilometri quadrati e confina a sinistra con quello del fiume Tordino.\nDescrizione.\nCorso del fiume.\nHa origine sulle pendici nord-occidentali del Monte San Franco, a circa 1200\u00a0m sul livello del mare, nel cuore del Parco Nazionale del Gran Sasso. Con andamento impetuoso scorre incassato in una valle contornata dalle cime maggiori dell'Appennino.\nRaccoglie lungo il suo percorso il contributo di pi\u00f9 di 30 grandi e piccoli corsi d'acqua come il torrente Rocchetta, il Rio Fucino e il Rio Arno che ne incrementano notevolmente la portata.\nGiunto presso Villa Vomano riceve da destra il fiume Mavone suo principale affluente tributario. Da qui la valle si allarga e il fiume rallenta raggiungendo infine il mare Adriatico dove sfocia nei pressi di Roseto degli Abruzzi, al confine con il territorio del comune di Pineto, con una foce a estuario.\nRegime idrologico.\nIl naturale defluire delle acque \u00e8 interrotto da tre bacini di captazione per la produzione di energia idroelettrica che provocano significative quanto improvvise variazioni di portata. I tre bacini sono denominati \"Lago di Campotosto\", \"Lago di Provvidenza\" e \"Lago di Piaganini\".\nA valle di ogni diga vi \u00e8 una centrale idroelettrica, rispettivamente chiamate: Centrale di \"Provvidenza\", Centrale \"Ignazio Silone \"(in precedenza chiamata San Giacomo) e Centrale \"Montorio\".\nNei pressi di Ponte Vomano c'\u00e8 un ulteriore sbarramento del fiume che forma un bacino, dal quale il Consorzio di Bonifica Nord Teramo preleva l'acqua che viene utilizzata per irrigare i campi della Valle del Vomano.\nNatura.\nDal 1995 presso Montorio al Vomano \u00e8 nato il Parco territoriale attrezzato del Fiume Vomano. A monte di Montorio al Vomano, l'ex strada statale 80 Teramo-L'Aquila attraversa il cuore del Parco nazionale Gran Sasso e Monti della Laga; la sua peculiarit\u00e0 turistica l'ha fatta diventare la Strada maestra del Parco. Per la bellezza del suo tratto alto, il fiume \u00e8 una meta nota dai canoisti.\nIl miracolo del ponte.\nIl ponte tra Villa Vomano e Val Vomano \u00e8 stato protagonista di un evento ritenuto miracoloso: il 18 settembre 1937, un pulmann carico di pellegrini diretti al santuario di san Gabriele dell'Addolorata, situato nel comune di Isola del Gran Sasso (Teramo), secondo quanto riportato dai giornali dell'epoca (La Domenica del Corriere dedic\u00f2 all'evento la copertina con un disegno realizzato da Achille Beltrame) si trov\u00f2 davanti, nel bel mezzo del ponte, un uomo a cavallo. A quel punto il cavallo sfugg\u00ec al controllo del padrone e si diresse verso l'automezzo. \nL'autista, Vittorio Orsini, sterz\u00f2, investendo comunque il cavallo che insieme al cavaliere precipit\u00f2 sul letto del fiume. L'animale mor\u00ec sul colpo mentre l'uomo mor\u00ec in ospedale cinque mesi dopo. Il pulmann, sfondando il parapetto, rimase sospeso a mezz'aria fra la strada e il fiume sottostante, permettendo ai passeggeri di uscire indenni. In ricordo di questo episodio ogni anno vengono organizzati pellegrinaggi al santuario di Isola del Gran Sasso, che passano anche sul luogo dell'incidente dove, nel 1966, venne innalzata una statua di San Gabriele dell'Addolorata."}
{"id": "265361", "revid": "438678", "url": "https://it.wikipedia.org/wiki?curid=265361", "title": "The Commitments", "text": "The Commitments \u00e8 un film del 1991 diretto da Alan Parker, tratto dal romanzo del 1987 \"I Commitments\" di Roddy Doyle.\nTrama.\nJimmy Rabbitte, giovane della classe operaia di Dublino, figlio d'un fanatico di Elvis, s'improvvisa \"manager\" del gruppo musicale \"EEE\" (\"Vi ci vorrebbe una \"E\"\" suggerisce sarcasticamente) composto da due amici, il bassista Derek e il chitarrista \"Outspan\" e un cantante/tastierista che Jimmy detesta. A un matrimonio incontra la bellissima voce d'un invitato, un controllore d'autobus di nome Declan \"Deco\" Cuffe, che si rivela particolarmente dotato. Jimmy decide che il gruppo suoni musica \"soul\" e, liquidato il cantante degli \"EEE\", inizia la ricerca di nuovi membri, improvvisando un'audizione in casa, che straborda d'aspiranti artisti; tra loro, si presenta un misterioso Joey \"Labbra\" Fagan, che afferma d'avere suonato coi pi\u00f9 grandi della musica. Nonostante non riesca mai a provare la veridicit\u00e0 delle sue collaborazioni, nessuno riesce a trovare controprove, ed \u00e8 lui a dare il nome \"The Commitments\" al gruppo. A loro s'uniscono il sassofonista Dean, il batterista Billy, il pianista Stephen e tre piacenti e dotate coriste, Bernie, Nathalie e Imelda. In occasione del primo concerto s'unisce a loro una \"guardia del corpo\", un certo Mickah Wallace, un pazzoide caratteriale.\nI rapporti tra i membri del gruppo si rivelano contraddittori fin dall'inizio, tra simpatie e rivalit\u00e0. \u00c8 il caso di Billy e Deco, che non perdono occasione per lanciarsi frecciate; ad alimentare ci\u00f2 s'aggiungono le scontrosit\u00e0 dei loro caratteri: Billy, per sua stessa ammissione, \u00e8 in libert\u00e0 vigilata dopo una rissa e Deco, oltre a dimostrarsi volgare e sboccato, non riscuote grandi simpatie, date le sue manie di protagonismo. Dopo i successi iniziali, la tensione tra i membri del gruppo sale sempre pi\u00f9, alimentata dalle loro gelosie e animosit\u00e0, di pari passo alla fama raggiunta. Billy abbandona il gruppo e viene sostituito proprio da Mickah, le cui doti combattive si rivelano decisive in pi\u00f9 occasioni, Joey \"Labbra\" ha doti di \"stallone\" che riversa sulle coriste innescando tra loro una gelosia fino ad allora inesistente o forse abilmente celata, Dean mostra troppo spesso il suo amore per il jazz contravvenendo alle regole di Jimmy che vuole il gruppo \"a dieta stretta di soul\" e, infine, Deco mostra insofferenza verso il gruppo e sembra volere intraprendere una carriera solista.\nLa promessa di \"Labbra\" di fare suonare il gruppo insieme a Wilson Pickett, promessa non mantenuta, (successivamente si scopre che questi arriva dopo l'esibizione) \u00e8 la scintilla che scatena una rissa e il conseguente scioglimento del gruppo, proprio quando sta iniziando l'interesse della stampa e d'un discografico al gruppo. Jimmy s'allontana rabbioso e deluso nella notte, mentre i membri del gruppo continuano la lite nel locale. Nel finale si scopre ci\u00f2 che il destino ha riservato loro: Derek e \"Outspan\" finiscono musicisti di strada, Billy, dopo avere preso un calcio in testa da un cavallo, non \u00e8 pi\u00f9 sano di mente, Stephen diventa medico, Imelda sposa il gelosissimo fidanzato... Qualcuno per\u00f2 riesce a ottenere successo: Dean s'afferma nel campo del jazz, Bernie e Mickah sono cantanti solisti (la prima in un gruppo country, il secondo in un gruppo hard rock), infine sia Nathalie che Deco incidono dischi, con Deco che ha mantenuto atteggiamenti da protagonista. Jimmy si concede un'ultima \"intervista\" a un interlocutore immaginario, tra le tante nel film, accostando la sua esperienza ai primi versi della celebre canzone \"A Whiter Shade of Pale\" dei Procol Harum, oscuri e privi di senso come la vita stessa.\nProduzione.\nIl film venne girato nel 1991, diretto da Alan Parker e con un cast composto da Andrew Strong, nella parte di \"Deco\", Robert Arkins, Michael Aherne, Angeline Ball, Maria Doyle Kennedy, Bronagh Gallagher, Johnny Murphy e molti altri. Gli attori erano tutti quasi sconosciuti prima del film, e vennero scelti tutti per via delle loro capacit\u00e0 musicali. La maggior parte degli attori, dopo questo film, ha lasciato la carriera della recitazione per dedicarsi alla musica.\nDistribuzione.\nIl film \u00e8 stato distribuito negli Stati Uniti d'America il 14 agosto 1991 in versione limitata e il 13 settembre in quella estesa; in Francia il 28 agosto con il nome \"Les Commitments\"; nella Svizzera francese il 4 settembre; in Spagna il 13 settembre; in Australia il 19 settembre; in Regno Unito e Irlanda il 4 ottobre; in Argentina (\"Camino a la fama\") e in Germania (\"Die Commitments\") il 17 ottobre; nella Svizzera tedesca e in Svezia il 18 ottobre; in Danimarca il 25 ottobre come \"The Commitments\"; in Finlandia il 1\u00ba novembre come \"The Commitments\"; in Portogallo l'8 novembre come \"Os Commitments\"; in Turchia il 13 dicembre come \"Gen\u00e7lik atesi\"; in Giappone il 21 dicembre; nei Paesi Bassi il 14 febbraio 1992; in Uruguay il 26 settembre come \"Camino a la fama\".\nCensura.\nIl film, a seconda del paese di distribuzione, ha avuto una censura pi\u00f9 o meno severa. \u00e8 stato vietato ai minori di 13 anni in Argentina; valutato con la lettera \"M\" (Recommended for mature audiences) in Australia, ovvero sconsigliato ai minori di 15 anni; vietato ai minori di 8 in Finlandia; 12 in Germania e Portogallo; in Per\u00f9 ai minori di 14; in Spagna ai minori di 13; in Svezia ai minori di 11; in Regno Unito ai minori di anni 15. In Canada e a Singapore \u00e8 stato classificato come \"PG\": questo significa che la visione da parte dei bambini \u00e8 concessa solo se accompagnati da un adulto; negli Stati Uniti d'America invece la Motion Picture Association of America (MPAA) ha valutato il film \"R\" (restricted), ovvero vietato ai minori di 17 anni non accompagnati dai genitori.\nRiconoscimenti.\nNel 1999 il British Film Institute l'ha inserito al 38\u00ba posto della lista dei migliori cento film britannici del XX secolo."}
{"id": "265362", "revid": "411198", "url": "https://it.wikipedia.org/wiki?curid=265362", "title": "Tiri Vispi Weasley", "text": ""}
{"id": "265365", "revid": "11771", "url": "https://it.wikipedia.org/wiki?curid=265365", "title": "Tiroidite acuta", "text": ""}
{"id": "265369", "revid": "2232176", "url": "https://it.wikipedia.org/wiki?curid=265369", "title": "Codice dell'amministrazione digitale", "text": "Il codice dell'amministrazione digitale (CAD) \u00e8 un atto normativo della Repubblica Italiana, precisamente il decreto legislativo 7 marzo 2005, n. 82.\nSi tratta di un testo unico che costituisce un corpo organico di disposizioni che presiede all'uso dell'informatica come strumento privilegiato nei rapporti tra la pubblica amministrazione italiana e i cittadini dello Stato. \nStoria.\nEmanato a seguito della delega al governo italiano contenuta nell'articolo 10 della legge 29 luglio 2003, n. 229 ed \u00e8 entrato in vigore il 1\u00ba gennaio 2006. Esso ha lo scopo di assicurare e regolare la disponibilit\u00e0, la gestione, l'accesso, la trasmissione, la conservazione e la fruibilit\u00e0 dell'informazione in modalit\u00e0 digitale utilizzando con le modalit\u00e0 pi\u00f9 appropriate le tecnologie dell'informazione e della comunicazione all'interno della pubblica amministrazione, nei rapporti tra amministrazione e privati e in alcuni limitati casi, disciplina anche l'uso del documento informatico nei documenti tra privati.\nNel 2006, pochi mesi dopo l'entrata in vigore, il Codice \u00e8 stato oggetto di una serie di correttivi, disposti con il\ndecreto legislativo 4 aprile 2006, n. 159 la cui emanazione era stata autorizzata dalla medesima legge-delega n. 229 del 2003.\nIl decreto correttivo, oltre a modificare in diversi punti l'articolato del Decreto legislativo n. 82/2005, traspone nel \"corpus\" del Codice l'intero testo gi\u00e0 contenuto nel Decreto legislativo n. 42 del 2005 (contestualmente abrogato), disciplinante il Sistema pubblico di connettivit\u00e0 e la Rete Internazionale delle Pubbliche Amministrazioni.\nAnche l'art. 16 del decreto-legge 29 novembre 2008, n. 185 - convertito in legge 28 gennaio 2009, n. 2 - che ha modificato i commi 4 e 5 dell'art. 23, prevedendo per la copia firmata digitalmente lo stesso valore dell'originale senza obbligo di autentica da parte di notaio o di altro pubblico ufficiale, salvo i documenti da indicare con decreto del presidente del Consiglio dei ministri. Altre modifiche sono state introdotte dalla legge 18 giugno 2009, n. 69 e dalla legge 3 agosto 2009, n. 102. Ulteriori innovazioni sono state introdotte dal decreto legislativo 30 dicembre 2010, n. 235. Infatti, sono stati modificati 53 articoli su 92 originari e sono stati introdotti altri 9 articoli. Il decreto-legge 18 ottobre 2012, n. 179, convertito con modificazioni dalla legge 17 dicembre 2012, n. 221, inoltre, aggiorna il CAD all'ultimo orizzonte tecnologico introducendo i concetti di domicilio digitale, cloud computing e revisione dei CED. Una modifica del CAD \u00e8 stata introdotta dalla legge 23 dicembre 2014, n. 190. Successivamente, un'altra modifica del CAD (cd. \"CAD 3.0\") \u00e8 stata introdotta con il D. Lgs. 26 agosto 2016, n. 179, pubblicato in Gazzetta Ufficiale della Repubblica Italiana il 13 settembre 2016. La modifica rientra nel quadro normativo della legge delega n. 124/2015 (riforma della PA del Ministro Madia). Questo aggiornamento \u00e8 particolarmente importante perch\u00e9 il codice ha recepito il regolamento UE eIDAS. La sesta revisione \u00e8 stata pubblicata nel gennaio 2018. (Decreto legislativo, 13/12/2017 n\u00b0 217, G.U. 12/01/2018).\nIl D.L.16 luglio 2020, n. 76 convertito, con modificazioni, dalla L. 11 settembre 2020, n. 120 ha apportato modifiche al CAD (da qui la \"versione 2021\" del CAD).\nStruttura.\nSuccessivamente all'entrata in vigore del decreto legislativo 30 dicembre 2010, n. 235, il Codice dell'Amministrazione Digitale si compone di 102 articoli, suddivisi in nove capi intitolati rispettivamente:\nSi tratta in parte di disposizioni gi\u00e0 presenti nella normativa previgente, talvolta riportate alla lettera, talvolta riprese con sostanziali modifiche, in parte di norme emanate ex novo in questa sede. Rientrano nella prima categoria, per esempio, le norme sulla firma digitale e sui certificatori (trasposte dal testo unico n. 445 del 2000, ove sono state abrogate).\nSono da ascriversi invece alla seconda categoria, in particolare, le norme di principio sul diritto all'uso delle tecnologie nei rapporti con la pubblica amministrazione, e le disposizioni sui siti internet istituzionali. In particolare, gli articoli 69 e 70 obbligano le pubbliche amministrazioni a rendere disponibile il codice sorgente usato in programmi applicativi sotto licenza aperta ad altre pubbliche amministrazioni che lo richiedono per adattarlo alle proprie esigenze, al fine di promuovere il riuso del software e ottimizzare la spesa pubblica. L'Agenzia per l'Italia digitale (ex CNIPA) ha quindi il compito di valutare e rendere note le applicazioni tecnologiche adatte al riuso.\nAnalisi dei contenuti.\nSoftware libero e pubbliche amministrazioni.\nDi particolare importanza \u00e8 il rapporto tra le pubbliche amministrazioni e il software utilizzato da esse. Riguardo a questo tema, l'articolo 68 riporta:\n1. Le pubbliche amministrazioni acquisiscono programmi informatici o parti di essi nel rispetto dei principi di economicit\u00e0 e di efficienza, tutela degli investimenti, riuso e neutralit\u00e0 tecnologica, a seguito di una valutazione comparativa di tipo tecnico ed economico tra le seguenti soluzioni disponibili sul mercato:\na) software sviluppato per conto della pubblica amministrazione;\nb) riutilizzo di software o parti di esso sviluppati per conto della pubblica amministrazione;\nc) software libero o a codice sorgente aperto;\nd) software fruibile in modalit\u00e0 cloud computing;\ne) software di tipo proprietario mediante ricorso a licenza d\u2019uso;\nf) software combinazione delle precedenti soluzioni.\n1-bis. A tal fine, le pubbliche amministrazioni prima di procedere all\u2019acquisto, secondo le procedure di cui al codice di cui al decreto legislativo n. 50 del 2016, effettuano una valutazione comparativa delle diverse soluzioni disponibili sulla base dei seguenti criteri:\na) costo complessivo del programma o soluzione quale costo di acquisto, di implementazione, di mantenimento e supporto;\nb) livello di utilizzo di formati di dati e di interfacce di tipo aperto nonch\u00e9 di standard in grado di assicurare l\u2019interoperabilit\u00e0 e la cooperazione applicativa tra i diversi sistemi informatici della pubblica amministrazione;\nc) garanzie del fornitore in materia di livelli di sicurezza, conformit\u00e0 alla normativa in materia di protezione dei dati personali, livelli di servizio tenuto conto della tipologia di software acquisito.\n1-ter. Ove dalla valutazione comparativa di tipo tecnico ed economico, secondo i criteri di cui al comma 1-bis, risulti motivatamente l\u2019impossibilit\u00e0 di accedere a soluzioni gi\u00e0 disponibili all\u2019interno della pubblica amministrazione, o a software liberi o a codici sorgente aperto, adeguati alle esigenze da soddisfare, \u00e8 consentita l\u2019acquisizione di programmi informatici di tipo proprietario mediante ricorso a licenza d\u2019uso. La valutazione di cui al presente comma \u00e8 effettuata secondo le modalit\u00e0 e i criteri definiti dall\u2019AgID (Art.68).\nMentre l'articolo 69 aggiunge:\n1. Le pubbliche amministrazioni che siano titolari di soluzioni e programmi informatici realizzati su specifiche indicazioni del committente pubblico, hanno l\u2019obbligo di rendere disponibile il relativo codice sorgente, completo della documentazione e rilasciato in repertorio pubblico sotto licenza aperta, in uso gratuito ad altre pubbliche amministrazioni o ai soggetti giuridici che intendano adattarli alle proprie esigenze, salvo motivate ragioni di ordine e sicurezza pubblica, difesa nazionale e consultazioni elettorali.\n2. Al fine di favorire il riuso dei programmi informatici di propriet\u00e0 delle pubbliche amministrazioni, ai sensi del comma 1, nei capitolati o nelle specifiche di progetto \u00e8 previsto, salvo che ci\u00f2 risulti eccessivamente oneroso per comprovate ragioni di carattere tecnico-economico, che l\u2019amministrazione committente sia sempre titolare di tutti i diritti sui programmi e i servizi delle tecnologie dell\u2019informazione e della comunicazione, appositamente sviluppati per essa.\n2-bis. Al medesimo fine di cui al comma 2, il codice sorgente, la documentazione e la relativa descrizione tecnico funzionale di tutte le soluzioni informatiche di cui al comma 1 sono pubblicati attraverso una o pi\u00f9 piattaforme individuate dall\u2019AgID con proprie Linee guida (Art. 69)\nCritiche.\nL'emanazione del Codice ha suscitato impressioni contrastanti presso gli osservatori e presso la dottrina giuridica.\nDa un lato, vi sono coloro che ne hanno accolto positivamente l'uscita, considerandolo un importante atto di riordino della materia.\nDall'altro lato, una parte (non minoritaria) della dottrina, si \u00e8 mostrata alquanto scettica sulla effettiva portata innovativa del decreto, per diverse ragioni. In primo luogo, perch\u00e9 - sostengono i critici - il codice conterrebbe numerose enunciazioni di principio, spesso piuttosto solenni, senza accompagnarle per\u00f2 con disposizioni operative che ne consentano la concreta attuazione.\nIn secondo luogo, perch\u00e9 avrebbe scorporato un assetto normativo che gi\u00e0 era organico: la disciplina del documento informatico, secondo tale opinione, trovava infatti la propria sede naturale nel \"testo unico sulla documentazione amministrativa\" (DPR n. 445/2000), dove l'atto elettronico era disciplinato contestualmente all'atto cartaceo in un regime di perfetta alternativa tra i due supporti.\nInfine, secondo la dottrina pi\u00f9 scettica, con il \"codice\" sarebbe degenerato l'intento iniziale di usare l'informatica come strumento per la semplificazione amministrativa, facendo diventare la digitalizzazione un fine a s\u00e9 stante, sottovalutando i rischi di un passaggio non sufficientemente graduale dal cartaceo all'elettronico, primo fra tutti l'acuirsi del divario digitale fra cittadini dotati di confidenza con lo strumento informatico, e cittadini che per ragioni sociali o anagrafiche hanno difficolt\u00e0 a rapportarsi telematicamente con l'amministrazione."}
{"id": "265371", "revid": "14691", "url": "https://it.wikipedia.org/wiki?curid=265371", "title": "Aereo invisibile", "text": ""}
{"id": "265374", "revid": "258694", "url": "https://it.wikipedia.org/wiki?curid=265374", "title": "Live Cd", "text": ""}
{"id": "265376", "revid": "110157", "url": "https://it.wikipedia.org/wiki?curid=265376", "title": "Funzione G di Barnes", "text": "In matematica, la funzione G di Barnes \u00e8 una funzione speciale intera che costituisce una estensione a un dominio complesso della successione dei superfattoriali ed \u00e8 collegata alla funzione Gamma e alla funzione K. Il suo nome ricorda il matematico inglese Ernest William Barnes (1874-1953) e solitamente viene denotata con formula_1.\nDefinizione.\nUna possibile definizione della funzione formula_2 di Barnes si serve del prodotto di Weierstrass:\ndove formula_4 denota la costante di Eulero-Mascheroni. \nEquazione funzionale e conseguenti valori speciali.\nLa formula_1 soddisfa l'equazione funzionale\ncombinata con la condizione di normalizzazione formula_7. Questa equazione implica che la formula_2 per argomenti interi assuma i seguenti valori:\ne di conseguenza sia esprimibile come\nqui, insieme alla funzione Gamma, compare la funzione K, per la quale si ha:\nSviluppo di Taylor e altri valori particolari.\nPer formula_12 si ha il seguente sviluppo di Taylor\ndove formula_14 denota la funzione zeta di Riemann.\nPer la formula_15 si trovano i seguenti valori particolari:\nqui formula_21 denota la costante di Catalan, formula_22 la costante di Glaisher-Kinkelin per la quale "}
{"id": "265378", "revid": "416175", "url": "https://it.wikipedia.org/wiki?curid=265378", "title": "Skylab 4", "text": "Skylab 4 (SL-4) fu il terzo ed ultimo equipaggio della stazione spaziale degli Stati Uniti d'America Skylab. La missione firm\u00f2 nuovi record nel campo dell'esplorazione spaziale e marc\u00f2 contemporaneamente la fine delle stazioni spaziali americane.\nL'equipaggio.\nContemporaneamente all'annuncio ufficiale degli equipaggi per le missioni Skylab 2 e Skylab 3, la NASA il 19 gennaio 1972 rese pure noto al pubblico l'equipaggio per la missione Skylab 4. L'unica sorpresa fu che il comando della missione venne conferito ad un astronauta privo di precedenti esperienze nello spazio. Tale fatto non si era pi\u00f9 ripetuto dalla nomina di Neil Armstrong quale comandante della missione Gemini 8 eseguita a marzo del 1966.\nCon il comando della missione \"Skylab 4\" venne dunque incaricato Gerald Paul Carr. L'incarico di pilota venne conferito a William Pogue mentre lo scienziato-astronauta Edward Gibson complet\u00f2 la composizione dell'equipaggio.\nCome per lo Skylab 3, l'equipaggio di riserva fu composto dal comandante Vance Brand, dal pilota Don Lind e dallo scienziato-astronauta William Lenoir. Brand e Lind formarono contemporanteamente l'equipaggio della cos\u00ec chiamata missione \"Skylab Rescue\", un programma per una eventuale missione di soccorso in caso di situazione di pericolo. Tale nomina venne eseguita durante la missione dello Skylab 3 e mantenuta per questa missione. La capsula spaziale dell'Apollo modificata in una maniera tale da consentire un eventuale trasporto di cinque astronauti non sar\u00e0 comunque mai utilizzata oppure lanciata, nemmeno per esercitazioni di collaudo.\nL'equipaggio di supporto (Support Crew) rimase invariato per tutte le tre missioni dello Skylab e fu composto da Robert Crippen, Richard Truly, Henry Hartsfield e William Thornton.\nLa missione venne condotta ufficialmente sotto la denominazione di \"Skylab 4\"', anche se spesso viene nominata come \"Skylab 3\" (come per esempio indicato sullo stemma della missione), in quanto si tratt\u00f2 del terzo equipaggio della stazione spaziale stessa.\nLa preparazione.\nL'eccezionale carico di lavoro svolto dal secondo equipaggio dello Skylab aveva notevolmente aumentato questi parametri. Infatti la direzione di volo programm\u00f2 un piano di lavoro molto fitto. Vennero aggiunti alcuni esperimenti ed in particolar modo l'appena scoperta cometa \"Kohoutek\" offriva delle possibilit\u00e0 di osservazione sensazionali.\nIn un primo momento il lancio della missione fu programmato per l'11 novembre 1973. Cinque giorni prima di questo termine fu scoperto che su tutti gli otto stabilizzatori del razzo vettore Saturn IB si erano formate delle piccole fessure. Questi dovettero essere completamente sostituiti e l'ovvia conseguenza fu lo spostamento del lancio.\nLa missione.\nIl 16 novembre 1973 venne dunque lanciata la missione Skylab 4 dalla rampa di lancio numero 39B (usata per tutte le missioni equipaggiate dello Skylab) di Cape Canaveral. Dopo circa otto ore di volo, la capsula spaziale dell'Apollo riusc\u00ec ad agganciarsi al laboratorio spaziale Skylab.\nIn seguito alle esperienze relative alla \"malattia dello spazio\" maturate durante la missione del secondo equipaggio, la direzione di volo aveva deciso che gli astronauti passassero la prima notte rimanendo a bordo dell'Apollo in quanto fu ritenuto che l'assenza di forza di gravit\u00e0 presente in locali ampi ed aperti favorisse tale malessere.\nCi\u00f2 nonostante l'astronauta Pogue dovette vomitare, per\u00f2 esattamente in un momento quando lo Skylab si trovava fuori dal raggio di collegamento via radio con il centro di controllo. Gli astronauti temettero che i medici avrebbero preso troppo in considerazione tale fatto con conseguenti ritardi sul piano di volo o addirittura un'interruzione della missione. Per questo motivo, Carr riferi solo di un lieve malessere di Pogue, omettendo di raccontare le ulteriori circostanze. Gli astronauti non avevano comunque considerato il fatto, che tutti i colloqui degli stessi effettuati a bordo della stazione venivano registrati e trasmessi alle stazioni di controllo con qualche ora di ritardo. Il giorno successivo, dopo che la direzione di volo ebbe saputo dell'accaduto a questa maniera, non mancarono forti rimproveri verso Carr per l'omissione commessa.\nQuesto fu solo l'inizio dei pessimi rapporti tra l'equipaggio e la direzione di volo. Un fittissimo programma di lavoro da eseguire durante la giornata consentiva pochi spazi di tempo libero. Inoltre i singoli tempi previsti per l'esecuzione di questi lavori si dimostrarono ben presto poco realistici. In qualche circostanza, gli astronauti dovettero montare degli esperimenti scientifici fino a quel momento mai visti dagli stessi. L'equipaggio si senti pertanto ben presto sovraccaricato. Ci\u00f2 nonostante non venne mai effettuato un colloquio per raggiungere un comune accordo e chiarire le polemiche, fino a quando l'equipaggio decise di inserire una \"giornata libera\" nel piano di volo, ovviamente non concordata o addirittura autorizzata preventivamente. Solo dopo questo \"sciopero\" i rapporti iniziarono a migliorare. Tale fatto comunque risulta poco documentato o addirittura totalmente omesso nella documentazione ufficiale della NASA. Si deve sottolineare che esistono poche informazioni veramente attendibili su quanto accaduto.\nL'equipaggio esegui quattro attivit\u00e0 extraveicolari che impegnarono un totale di 22 ore. Le stesse vennero sempre eseguite da due astronauti. Lavori all'esterno del laboratorio eseguiti il 25 dicembre che durarono 7 ore ed 1 minuto significarono un nuovo record.\nUn'importante parte dei lavori scientifici fu l'osservazione della cometa \"Kohoutek\", scoperto solo pochi mesi prima. Fra l'altro queste osservazioni, grazie all'uso di uno spettroscopio, poterono dimostrare con assoluta certezza la presenza di acqua nel centro del cometa.\nL'8 febbraio 1974 Carr, Pogue e Gibson fecero rientro nella capsula spaziale dell'Apollo. Rimanendo agganciati alla stazione spaziale venne acceso il congegno propulsore della capsula per tre minuti per portare lo Skylab in un'orbita intorno alla Terra pi\u00f9 alta. Secondo i calcoli della NASA tale manovra sarebbe stata sufficiente per garantire una permanenza nello spazio del laboratorio spaziale per ulteriori nove anni. Alcune delle riserve di sostanze alimentari, nonch\u00e9 del vestiario e dell'equipaggiamento rimase a bordo. Infatti si penso di fare ritorno verso la stazione prima di un eventuale precipitazione e pertanto si avrebbe potuto analizzare gli effetti della lunga permanenza nello spazio su questi oggetti. Non fu comunque programmato un ritorno verso il laboratorio spaziale prima che lo Space Shuttle fosse stato pronto all'uso. I programmi relativi prevedevano il primo lancio non prima che fossero passati cinque anni.\nImmediatamente dopo l'azionamento dei razzi frenanti per attivare la fase di rientro in atmosfera, Carr not\u00f2 che i congegni di pilotaggio non reagirono. Cos\u00ec dovette azionare gli strumenti e sistemi di riserva. In seguito si scopr\u00ec che l'anomalia era dovuta al fatto che in precedenza diversi interruttori di bordo erano stati azionati erroneamente. L'accaduto fu una dimostrazione che non era del tutto improblematico passare dodici settimane a bordo di una stazione spaziale senza di tanto in tanto allenarsi per il pilotaggio della capsula spaziale.\nImportanza per il programma Skylab.\nDal punto di vista scientifico, pure la terza missione dello Skylab fu un pieno successo. Gli astronauti fecero ritorno a terra portando con s\u00e9 importantissimi dati da analizzare scientificamente. Fra questi spiccano senz'altro le immagini fotografiche di una cometa, immagini non realizzabili in questa maniera direttamente da terra. Grazie all'osservatorio solare furono inoltre per la prima volta in grado di fotografare una protuberanza solare sin dalla fase di nascita della stessa.\nSkylab 4 aveva inoltre superato il record di permanenza nello spazio precedentemente raggiunto da Skylab 3. Gli astronauti Carr, Pogue e Gibson tenevano con 84 giorni, il record per il volo pi\u00f9 lungo nello spazio. Contemporaneamente tale marca signific\u00f2 pure il record di durata di volo totale per un astronauta. Neanche gli astronauti che in precedenza erano volati su quattro missioni avevano raggiunto una tale durata totale. Il record verr\u00e0 appena battuto nel 1978 quando i cosmonauti Georgij Gre\u010dko e Jurij Romanenko resteranno nello spazio per 96 giorni sulla stazione spaziale Salyut 6.\nLe missioni di lunga durata dello Skylab contribuirono inoltre ad acquisire consapevolezza sul fatto che l'opinione pubblica mostrava sempre meno interesse per il fascino dell'esplorazione spaziale. Infatti fu la prima volta che un atterraggio di mare di una missione dell'Apollo non venne trasmesso in diretta televisiva.\nSkylab rimarr\u00e0 l'unica stazione spaziale americana. Una ripetizione del programma non fu prevista e la NASA inizi\u00f2 a puntare sull'elaborazione dello Space Shuttle in grado di eseguire pi\u00f9 missioni all'incontrario dei razzi vettori utilizzabili per un solo lancio. Si pensava di riuscire a mandare nello spazio il primo Shuttle verso la fine degli anni 70. Prima di tale ulteriore passo in avanti nell'esplorazione spaziale fu esclusivamente previsto il programma test Apollo-Sojuz (ASTP) durante il quale una navicella spaziale del programma Apollo si sarebbe agganciata alla capsula sovietica Sojuz e viceversa. Con questa missione fu previsto di concludere l'era dell'Apollo.\nProblemi psicologici durante missioni di lunga durata.\nQuando alla fine del programma venne paragonato il carico di lavoro svolto dai tre equipaggi, confrontando esclusivamente il lavoro della terza e quarta settimana di missione, non poterono essere rilevati notevoli o significanti differenze. Pure il terzo equipaggio aveva infatti raggiunto molto di pi\u00f9 di quanto preventivamente previsto.\nNotevoli differenze vennero per\u00f2 rilevate nelle personalit\u00e0 dei tre equipaggi. Infatti i lavori di sistemazione e riparazione eseguiti dal primo equipaggio furono la ragione che lo stesso svilupp\u00f2 per s\u00e9 la sensazione di essere dei \"pionieri\" dell'esplorazione spaziale. Il secondo equipaggio si concentr\u00f2 quasi esclusivamente all'esecuzione dei lavori e dei vari esperimenti, rinunciando molto spesso a fasi di riposo o di tempo libero. Pi\u00f9 situazioni di conflitto intervennero invece con il terzo equipaggio. Molti problemi o oggetti di polemica non vennero discussi tra equipaggio e centro di controllo e ci\u00f2 ebbe un influsso negativo sullo sviluppo della missione. Il risultato fu che nessuno dei tre astronauti del terzo equipaggio venne nominato per un successivo volo nello spazio.\nIn fondo furono tre le cause per questo conflitto. Al primo posto bisogna nominare l'enorme carico di lavoro previsto. Anche se la durata della \"giornata\" di lavoro per il terzo equipaggio rimase invariata nei confronti delle precedenti missioni, l'equipaggio fu costretto a portare l'assoluto rendimento, non pi\u00f9 per uno o due mesi, bens\u00ec per ben tre mesi completi. Al secondo posto bisogna indicare la mancanza di fiducia tra il centro di controllo e l'equipaggio, a causa dell'omissione dell'indicazione del malessere dell'astronauta Pogue. I responsabili a terra infatti furono scettici per tutta la durata della missione ed ebbero costantemente dubbi che ulteriori fatti intervenuti a bordo della stazione spaziale non fossero stati comunicati. La terza ragione da indicare per le situazioni di conflitto fu che l'equipaggio era ripetutamente confrontato con delle carenze di tipo tecnico. Con il passare del tempo, l'equipaggio fu sempre pi\u00f9 scontento del malfunzionamento tecnico del loro veicolo spaziale. Tale scontentezza, in parte addirittura rabbia, si scaric\u00f2 durante i colloqui con il centro di controllo - sicuramente nei momenti meno opportuni.\nTutto sommato si poterono comunque registrare delle situazioni analoghe intercorse durante la missione dell'Apollo 7. Anche gli astronauti Schirra, Cunningham e Eisele impegnati nella prima missione equipaggiata della capsula dell'Apollo ad ottobre del 1968, furono colmati di lavori da eseguire durante questa missione. Inoltre gli astronauti erano colpiti dal raffreddore e pertanto molto tesi durante tutta la missione, in quanto temevano disturbi permanenti della loro salute, dipendenti dalla fase di rientro in atmosfera. Al contrario dell'equipaggio dello Skylab, gli astronauti dell'Apollo 7 articolarono ben presto i loro differenti punti di vista tentando via radio di chiarire gli stessi con il centro di controllo. Con ci\u00f2 furono in grado di raggiungere diversi compromessi.\nAnche se lo Skylab rimase l'unica stazione spaziale americana, poterono essere ricavate dalla stessa importanti esperienze per missioni verso e sulla stazione spaziale sovietica Mir nonch\u00e9 per la Stazione Spaziale Internazionale ISS. In particolar modo fu constatato che per gli astronauti bisognava raggiungere un rapporto ottimale tra periodi di lavoro e periodi di tempo libero. Questo rapporto dipendeva sia dal profilo della missione come pure dalla durata della missione stessa. Bisognava ad ogni costo coinvolgere notevolmente gli astronauti, come pure degli esperti ex-astronauti, nella programmazione della missione. Di fondamentale importanza venne valutato il rapporto tra equipaggio e collaboratori del centro di controllo. Inoltre bisognava prevedere diverse alternative nella fase di programmazione della missione, per poter reagire in una maniera molto flessibile se determinati lavori o esperimenti impegnassero meno o pi\u00f9 tempo di quanto previsto.\nPer future missioni nello spazio, come per esempio un volo equipaggiato verso il pianeta Marte, non solo il sovraccarico di lavoro pu\u00f2 diventare un problema per l'equipaggio, bens\u00ec la noia o la frustrazione delle fasi di volo pi\u00f9 tranquille potrebbe essere un problema.\nUn ultimo argomento da tener presente fu l'importanza della composizione dell'equipaggio. Fortunatamente per tutti i tre equipaggi dello Skylab la scelta dell'equipaggio era riuscita in una maniera tale, che gli equipaggi furono abbastanza affiatati tra di loro. Maggiori problemi, differenze interne o situazioni di tensione tra gli astronauti non vennero registrate.\nLetteratura.\nI seguenti libri pubblicati dalla NASA (tutti in lingua inglese) possono essere consultati online:\nInoltre, sulle pagine del History Office della NASA:"}
{"id": "265379", "revid": "6923", "url": "https://it.wikipedia.org/wiki?curid=265379", "title": "Cintura di sicurezza", "text": ""}
{"id": "265392", "revid": "729019", "url": "https://it.wikipedia.org/wiki?curid=265392", "title": "Sylt", "text": "Sylt (danese: Sild, frisone: S\u00f6l) \u00e8 un'isola della Germania settentrionale, facente parte del circondario della Frisia Settentrionale, nello Schleswig-Holstein. Sylt assieme a F\u00f6hr, Amrum, Nordstrand e Pellworm costituisce la parte tedesca delle isole Frisone Settentrionali. Sylt un tempo faceva parte della terraferma, ma a causa dell'erosione del Mare del Nord (che continua tuttora) \u00e8 diventata un'isola.\nSylt ha una superficie di 93,6\u00a0km\u00b2. Misura 35\u00a0km da nord a sud e 16\u00a0km da ovest ad est. Il punto pi\u00f9 alto dell'isola si trova a 52 metri sul livello del mare.\nSylt conta abitanti.\nCultura.\nNotte di Capodanno.\nDurante la notte di Capodanno bambini e adulti recitano poesie mascherati di casa in casa. Questa tradizione viene chiamata Rummelpottlaufen. I bambini ricevono dolci oppure soldi in cambio, gli adulti, invece, spesso vengono ricambiati con bevande alcoliche.\nS\u00f6l'ring.\nL'idioma locale di Sylt \u00e8 il \"S\u00f6l'ring\", un dialetto derivato dal frisone settentrionale con elementi danesi, olandesi e inglesi. A causa della larga immigrazione sull'isola l'uso di questo dialetto \u00e8 notevolmente diminuito e ad oggi viene parlato solo da una piccola percentuale della popolazione. Il S\u00f6l'ring \u00e8 una lingua a rischio d'estinzione.\nStoria.\nAl giorno d'oggi Sylt \u00e8 conosciuta principalmente come meta turistica, famosa per il suo clima mite e per le diverse celebrit\u00e0 tedesche che possiedono una casa sull'isola.\nCitt\u00e0.\nList.\nList \u00e8 fornita di un porto (provvisto di servizio traghetto con R\u00f8m\u00f8, Danimarca) e costituisce il comune pi\u00f9 a nord di tutta la Germania. La citt\u00e0 conta una popolazione di circa 2500 abitanti.\nVenne menzionata la prima volta nel 1292 e fece parte del territorio danese fino al 1864. La Luftwaffe fece di List una base aerea. List \u00e8 inoltre famosa per le sue ostriche.\nKampen.\nKampen \u00e8 conosciuta per la sua Scogliera Rossa e per il suo buon stile di vita.\nwww.kampen.de\nH\u00f6rnum.\nH\u00f6rnum \u00e8 la citt\u00e0 pi\u00f9 a sud dell'isola di Sylt.\nWenningstedt.\nWenningstedt \u00e8 conosciuta per la \"scogliera bianca\" e la tomba \"Denghoog\", una tomba di pietra risalente al 3000 a.C. le cui pareti sono costituite da enormi massi di pietra.\nWesterland.\nDopo la distruzione della citt\u00e0 di \"Eidum\" il primo novembre 1436 a causa di una grande alluvione (\"Allerheiligenflut\"), i sopravvissuti si trasferirono verso Nord-Est (\"W\u00e4\u00e4sterl\u00f6n\" in S\u00f6l'ring) dalla localit\u00e0 precedente. La nuova citt\u00e0 venne menzionata per la prima volta nel 1462 e divenne ufficialmente una citt\u00e0 nel 1905. La citt\u00e0 conta 9200 abitanti circa e possiede l'unico aeroporto civile dell'isola.\nSylt-Ost.\nStylt-Ost (letteralmente \"Stylt Est\") consiste in diversi piccoli villaggi sul \"N\u00f6ssehalbinsel\". La popolazione conta circa 5500 abitanti. I villaggi sono Tinnum, Munkmarsch, Archsum, Morsum e Keitum.\nTinnum.\n\"Il Castello di Tinnum\" (\"Tinnumburg\") \u00e8 un muro circolare dal diametro di 120 metri e dell'altezza di 8, fu costruito nel I secolo a.C. come luogo sacro pagano.\nKeitum.\nKeitum possiede una chiesa di importanza storica (\"Chiesa di San Severino\") che risale all'XI secolo. La \"scogliera verde\" si trova poco distante da Keitum.\nMorsum.\nMorsum, come Keitum, possiede una chiesa storica (\"Chiesa di San Martino\").\nMorsum \u00e8 anche conosciuta per la \"scogliera rossa\" che mostra la storia geologica degli ultimi cinque milioni di anni con la sua altezza di 21 metri.\nLa scogliera \u00e8 sotto protezione paesaggistica dal 1923.\nTrasporti.\nSylt pu\u00f2 essere raggiunta tramite la barriera artificiale solo con il treno-navetta, via traghetto oppure con l'aereo (aeroporto a Westerland).\nCinema.\nSull'isola sono state girate scene in esterni dei film \"Il cammino della notte\" e \"Nosferatu il vampiro\" di Friedrich Wilhelm Murnau.\nL'isola di Sylt \u00e8 stata anche scelta dal regista Roman Pola\u0144ski come location per il film \"L'uomo nell'ombra\"; alcune scene sono state girate a List e Munkmarsch.\nNel 2009 sono state effettuate alcune riprese di \"Womb\" del regista ungherese Benedek Fliegauf. Il film per la televisione \"E alla fine l'amore\" \u00e8 ambientato interamente sull'isola."}
{"id": "265393", "revid": "110157", "url": "https://it.wikipedia.org/wiki?curid=265393", "title": "Tachov", "text": "Tachov (in tedesco \"Tachau\") \u00e8 una citt\u00e0 della Repubblica Ceca, capoluogo del distretto omonimo, nella regione di Plze\u0148."}
{"id": "265396", "revid": "1543377", "url": "https://it.wikipedia.org/wiki?curid=265396", "title": "Post-rock", "text": "L'espressione post-rock indica, in senso ampio, un genere musicale che utilizza una strumentazione rock (chitarra elettrica, basso, batteria) in modo non conforme alla tradizione del rock stesso, attingendo pi\u00f9 da altre tradizioni della musica d'avanguardia quali soprattutto jazz, musica elettronica, krautrock o simili.\nI principali musicisti del genere suonano generalmente musica strumentale, che viene catalogata anche sotto il nome di instrumental rock.\nInsieme a molti altri generi musicali, il termine non \u00e8 esattamente adeguato alla descrizione formale: per esempio, i Don Caballero e i Tortoise furono alcune delle band pi\u00f9 prominenti della scena descritte come post rock, ma la loro musica \u00e8 assai differente se messa a confronto, nonostante entrambi si concentrino su un lavoro chitarristico e ritmico creativo. Come risulta il termine \u00e8 stato spesso rifiutato da buona parte degli ascoltatori.\nAnche se radicalmente legato alla scena della musica indie o underground degli anni 80 e 90, lo stile del post-rock spesso mostra delle caratteristiche simili a quelle dell'indie rock.\nStoria del genere.\nOrigine del termine.\nL'espressione fu coniata da Simon Reynolds in un articolo sul numero 123 della rivista musicale \"The Wire\" (maggio 1994) e si riferiva originariamente a gruppi come Stereolab, Disco Inferno, Seefeel, Bark Psychosis e Pram; il suo significato fu esteso (diventando anche pi\u00f9 ambiguo) fino a includere gruppi diversissimi tra loro come Slint, Godspeed You! Black Emperor, Tortoise, Labradford, Mogwai, Trans Am e successivamente Explosions in the Sky, God Is an Astronaut e The Chasing Monster. In Italia, la confusione sul termine (di adozione pi\u00f9 recente e non molto diffuso) ha fatto s\u00ec che questa definizione sia stata assegnata a formazioni agli antipodi come Giardini di Mir\u00f2, I Am Sonic Rain, Ulan Bator.\nGli sviluppi.\nFra i gruppi \"fondatori\" del genere (ovvero fra i primi gruppi ai quali l'espressione \"post-rock\" fu riferita in modo sistematico, fino a identificarla con il loro stile) ci sono i gi\u00e0 citati Slint e Tortoise (fra gli album di quest'ultimo gruppo fu molto influente, in particolare, \"Millions Now Living Will Never Die\"), ma anche gruppi come i Talk Talk che sul finire degli anni '80 rivoluzionarono la loro musica (in precedenza erano synth-pop). sono accreditati come tra i fondatori del post-rock. John McEntire dei Tortoise divenne in seguito produttore di molte altre band come che si ispiravano al sound del suo gruppo. In questo periodo (in cui il fenomeno era particolarmente vivo nella citt\u00e0 di Chicago) l'uso dell'espressione post-rock inizi\u00f2 a diventare pi\u00f9 vago, indicando una gamma di stili che variavano dalla musica ambient dei Boxhead Ensemble, al rock dei Radiohead, fino alla musica elettronica degli Stereolab. Anche in seguito all'uso sempre pi\u00f9 inconsistente che se ne faceva sui media, l'espressione post-rock cadde progressivamente in disuso nei primi anni 2000 (gli stessi Tortoise rifiutarono di essere etichettati in quel modo); tuttavia, essa viene ancora usata in certi contesti ed esistono tutt'oggi festival \"post-rock\" o etichette dedicate a questo genere di musica.\nIl \"movimento canadese\" (con formazioni come Godspeed You Black Emperor!, Hrsta, Silver Mt. Zion, Set Fire To Flames, Do Make Say Think o Fly Pan Am) ha ridato linfa ad un panorama musicale che improvvisamente \u00e8 rinato contagiando nuovamente la scena indipendente. Il \"nuovo\" post-rock si afferma come musica delle periferie dando visibilit\u00e0 internazionale a band provenienti da regioni (come ad esempio la Svizzera o l'Austria) tutto sommato lontane dai centri nevralgici del music business.\nIl fatto che il post-rock sia un genere prevalentemente strumentale contribuisce certamente alla proliferazione di questo concetto.\nI Godspeed You! Black Emperor e il gruppo scozzese Mogwai sono alcune delle band pi\u00f9 influenti della scena post-rock del XXI secolo.\nLe fusioni con altri generi.\nAlcune band, come Rachel's e Clogs, combinano il post-rock con la musica classica, mentre altri come Godspeed You! Black Emperor si sono allontanati dalla music popolare nei loro sparsi arraggiamenti con l'uso di ripetizioni, che vengono accostate al minimalismo.\nUna grande ala del post-rock \u00e8 tuttavia soggetto di sperimentazioni, che vedono anche l'incorporazione di altri generi. Isis, Russian Circles e Pelican, insieme ad altri, fondono la musica heavy metal con gli stili post-rock. Il sound risultante viene descritto come post-metal. Pi\u00f9 recentemente lo Sludge metal \u00e8 cresciuto ed \u00e8 evoluto (e in alcuni completamente fuso) con alcuni elementi del post-rock. La seconda ondata dello sludge metal \u00e8 stata portata avanti da band come Neurosis, Giant Squid, e Battle of Mice. Questo nuovo sound \u00e8 spesso prodotto dalla Neurot Recordings.\nCaratteristiche musicali.\nIl sound del post-rock incorpora elementi di altri generi musicali come ambient, jazz, elettronica, e musica sperimentale. Il metodo tradizionale delle power chords \u00e8 sostituito dal timbro e dalla trama per il suono della chitarra mentre il cantato viene abbandonato dalla focalizzazione sulla strumentalit\u00e0. I toni ribelli del rock come noi ricordiamo non sono pi\u00f9 il tema principale dei gruppi post-rock. Infatti, utilizzando sonorit\u00e0 dub reggae, hip hop, e rave, il post-rock cerca di creare una forma pi\u00f9 androgina e leggera della sottoversione. I locali sono stati poi anche punto di riferimento per le grandi etichette indipendenti oltre che per esporre nuove band. I primi gruppi post-rock mostravano influenze da parte del krautrock degli anni 70, in particolare prendendo i classici elementi \"motorik\", e le caratteristiche ritmiche krautrock.\nLe composizioni post-rock ricorrono pi\u00f9 volte all'uso di ripetizioni di versi di note e improvvisi cambiamenti conditi con una larga dose di dinamica. Per alcuni aspetti, si presenta simile alla musica di Steve Reich, Philip Glass e Brian Eno, considerati i pionieri del minimalismo. Tipicamente, i pezzi post-rock sono lunghi e strumentali, contenenti toni ripetitivi di timbri, dynamiche e trame sonore.\nIl canto \u00e8 spesso omesso dal post-rock; tuttavia, questo non significa che \u00e8 totalmente escluso. Quando le voci sono introdotte, l'uso non \u00e8 generalmente tradizionale: alcune band post-rock cercano di trovare una forma vocale che segue le linee strumentali, a differenza di altre voci \"pulite\", e facilmente interpretabili che vengono usate per la lettura di testi poetici. Quando sono onnipresenti, il canto post-rock \u00e8 spesso leggero o ronzante, a seconda della struttura dei brani. I Sigur R\u00f3s, una band conosciuta per un cantato distintivo, hanno creato un idioma che i critici definiscono \"Hopelandic\" (termine spesso non condiviso dalla band stessa ), che lo hanno descritto come \"una forma di voci incomprensibili che prendono parte della musica insieme agli strumenti\"\nTuttavia, in posizione delle tipiche strutture rock presenti nel \"verso-ritornello-verso\", i gruppi post-rock fanno un largo impiego di paesaggi sonori. Come la \"Cultura Audio\" di Simon Reynolds dichiara, \"Una band viaggia dal rock al post-rock generalmente passando da una fase vocale ad una creazione di trame e paesaggi sonori che si confondono con il resto della strumentazione.\" La conclusione di Reynolds definisce il viaggio della musica rock, con i propri testi e prati sonori verso il post-rock, dove i campionamenti vengono stirati e ritrattati."}
{"id": "265398", "revid": "110157", "url": "https://it.wikipedia.org/wiki?curid=265398", "title": "Hal\u017ee", "text": "Hal\u017ee (in tedesco \"Hals\") \u00e8 un comune della Repubblica Ceca facente parte del distretto di Tachov, nella regione di Plze\u0148."}
{"id": "265402", "revid": "1543377", "url": "https://it.wikipedia.org/wiki?curid=265402", "title": "Calcio ai Giochi della XV Olimpiade", "text": "Il torneo di calcio della XV Olimpiade fu l'undicesimo torneo olimpico. Si svolse dal 15 luglio al 2 agosto 1952 in cinque citt\u00e0 (Helsinki, Lahti, Turku, Tampere e Kotka) e vide la vittoria per la prima volta della . Questo \u00e8 il torneo con il maggior numero di squadre partecipanti, 25, ed il primo di quelli che la FIFA considera disputati dalle nazionali olimpiche anzich\u00e9, come avveniva in precedenza, dalle nazionali maggiori.\nFormula.\nIl torneo prevedeva un turno preliminare di qualificazione per determinare le nove squadre che avrebbero avuto accesso agli ottavi di finale, a cui erano gi\u00e0 qualificate , , , , , e . Questo torneo olimpico registra il record assoluto di squadre partecipanti, 25. \nSuccessivamente era prevista una formula ad eliminazione diretta, composta da ottavi di finale, quarti di finale, semifinali e finali per il 3\u00ba posto e per il 1\u00ba posto.\nClassifica marcatori.\n7 reti\n6 reti\n5 reti\n4 reti\n3 reti\n2 reti\n1 rete\nAutoreti"}
{"id": "265403", "revid": "439868", "url": "https://it.wikipedia.org/wiki?curid=265403", "title": "Lido di Dante", "text": "Lido di Dante \u00e8 una frazione del comune di Ravenna, situata circa 13\u00a0km a sud est del capoluogo, sulla Riviera romagnola.\nGeografia fisica.\n\u00c8 compreso tra la foce dei Fiumi Uniti (Ronco e Montone) e quella del Bevano.\n\u00c8 raggiungibile con una deviazione dalla strada statale 309 Romea, a sud di Ravenna ed a nord dell'abitato di Classe, nei pressi della Basilica di Sant'Apollinare in Classe e a breve distanza da Mirabilandia.\nLuoghi d'interesse.\n\u00c8 un centro di turistico balneare, noto soprattutto per la spiaggia di Foce Bevano o della \"Bassona\", segnalata nel 2003 da Legambiente per il suo carattere incontaminato (comprende in parte la pineta di Classe) e in seguito eletta con altre dieci fra le pi\u00f9 belle d'Italia.\nLa localit\u00e0 \u00e8 dotata di quattro stabilimenti balneari sulla spiaggia adiacente al centro abitato, e pi\u00f9 a sud di altri 500 metri di spiaggia libera.\nVi \u00e8 anche praticato il naturismo, a partire dal 1977, in un settore di spiaggia nella parte sud, subito a nord della foce del torrente Bevano e presso Pineta Ramazzotti. La presenza naturista in questa spiaggia \u00e8 una delle pi\u00f9 rilevanti d'Italia."}
{"id": "265407", "revid": "486946", "url": "https://it.wikipedia.org/wiki?curid=265407", "title": "Wilhelm August Schlegel", "text": ""}
{"id": "265409", "revid": "120288757", "url": "https://it.wikipedia.org/wiki?curid=265409", "title": "Aereo di linea", "text": "Un aereo di linea \u00e8 un aeroplano ad ala fissa esplicitamente progettato per il trasporto di passeggeri ed \u00e8 di solito utilizzato dalle compagnie aeree, che li acquistano o li usano in affitto. Alcuni modelli vengono modificati per il trasporto merci (per marchi come GLS, DHL, UPS, ad esempio) o vengono allestiti con interni lussuosi.\nDescrizione.\nPer le normative ICAO-FAA-JAAR, quasi universalmente adottate e accettate, l'espressione \"aereo di linea\" non esiste come pura definizione; esiste invece la certificazione di \"velivolo adatto al trasporto pubblico passeggeri\". Si possono effettuare, in teoria, voli di linea con velivoli anche di soli sei posti, ma a questo punto entrano in funzione le normative locali: difficilmente in Europa un velivolo a sei posti potrebbe effettuare voli di linea. Solitamente un aereo che pesa a vuoto 22.680\u00a0kg e che pu\u00f2 trasportare 20 o pi\u00f9 passeggeri viene definito \"di linea\". I velivoli che trasportano meno di 20 passeggeri vengono chiamati aerotaxi e si differenziano in base alle loro dimensioni, ai motori e al tipo di configurazione dei sedili; ad esempio, il Beechcraft 1900 ha soli 19 posti a sedere e non pu\u00f2 essere considerato un aereo di linea, evitando cos\u00ec le severe regole per quel tipo di aerei in molti paesi.\nGli aerei di linea - causa la tecnologia applicata - sono molto costosi e spesso vengono utilizzati \"in\" \"leasing\" con una scadenza nel lungo termine (dai 20 ai 40 anni): una volta scaduto il termine quasi nessuno torna in servizio perch\u00e9, nel frattempo, grazie al continuo progresso tecnologico, i nuovi aerei prodotti sono pi\u00f9 economici nelle ordinarie operazioni di manutenzione rispetto a quelli pi\u00f9 vecchi. Molti degli aerei che non vengono pi\u00f9 utilizzati sono depositati nel Deserto del Mojave, negli Stati Uniti d'America: per questo nel linguaggio inglese la parola \"Mojave\" si \u00e8 diffusa come sinonimo di un deposito, temporaneo o meno, di aeroplani.\nIndustrie produttrici.\nNella storia dell'aviazione poche industrie hanno dominato per anni il mercato: le statunitensi Boeing, McDonnell Douglas (oggi assorbita dalla Boeing) e la Lockheed Corporation (oggi parte della Lockheed-Martin e non pi\u00f9 impegnata nel settore civile); le russe Ilyushin, Tupolev, Yakovlev, l'ucraina Antonov e l'europea Airbus. Altre famose industrie sono l'Embraer, la de Havilland Canada (ora parte della Bombardier) e la Fokker (fallita per\u00f2 nel 1996), tutte specializzate nella costruzione di aerei di linea regionali.\nNegli ultimi anni sono soltanto due i grandi rivali del mercato: la Boeing e la Airbus, che si \u00e8 rivelata un duro concorrente. Tra le due industrie infatti ci sono aspre polemiche sui finanziamenti che entrambe ricevono dai reciproci governi: in particolare l'Airbus pu\u00f2 richiedere prestiti ai governi europei a tassi vantaggiosi e senza l'obbligo di risarcimento in caso di perdite; la Boeing stipula contratti di ricerca e sviluppo con la NASA e il Dipartimento della Difesa degli Stati Uniti, entrambi enti governativi, oltre che al volume di affari dovuto ai contratti militari.\nModelli.\nL'aereo di linea nacque nel primo dopoguerra, quando tutta l'esperienza tecnica acquisita nella corsa agli armamenti pot\u00e9 essere applicata alla costruzione di aerei appositamente dedicati al trasporto di persone. Il primo aereo in assoluto a svolgere un servizio passeggeri \u00e8 stato un AEG J.II che al 5 febbraio 1919 assicurava un collegamento giornaliero tra Berlino e Weimar. Da quel momento in poi, l'aviazione commerciale sub\u00ec un impulso fortissimo che port\u00f2 alla costruzione di aerei commerciali sempre pi\u00f9 veloci, affidabili e comodi: lo sviluppo di questo settore si arrest\u00f2 solo a causa della Seconda guerra mondiale. Uno degli aerei passeggeri pi\u00f9 famosi e che cambi\u00f2 radicalmente il concetto di trasporto passeggeri \u00e8 il Douglas DC-3, il capostipite dei moderni aerei di linea.\nLo sviluppo del settore commerciale riprese con la fine della Guerra e, grazie alla diffusione dei motori a getto anche in campo civile, raggiunse livelli di crescita costante. Famosi aerei di linea sono il Boeing 707, il Boeing 747 (soprannominato \"Jumbo Jet)\", il Concorde e il Tupolev Tu-144 (gli unici aerei di linea a superare la velocit\u00e0 del suono), e il recente Airbus A380, unico aereo al mondo ad avere il doppio ponte per tutta la lunghezza della fusoliera.\nCabina passeggeri e la sua configurazione.\nOltre alla cabina di pilotaggio (o \"cockpit\") vi \u00e8 la cabina passeggeri. Qui sono disponibili tre tipi di posti a sedere: \"first class\" (prima classe), \"business class\" (classe business) e \"economy class\" (classe economica) o ad alta densit\u00e0: la differenza \u00e8 dovuta alla collocazione dei posti a bordo, allo spazio disponibile per le gambe e al tipo di servizio offerto a bordo.\nLa configurazione a due classi viene usata solitamente sui voli a medio raggio (nazionali e internazionali) mentre quella a tre classi viene usata solitamente sui voli a lungo raggio (intercontinentali).\nDal 2009, le compagnie aeree \"major\" hanno iniziato a inserire sui loro aerei (specialmente in quelli destinati ai voli intercontinentali) una nuova classe di viaggio: la \"premium-economy class\", una classe intermedia tra la \"economy\" e la \"business\". Tuttavia, gli aerei vengono spesso configurati a seconda delle specifiche richieste della compagnia aerea che li utilizzer\u00e0; generalmente:\nTuttavia, spesso aerei di medio/lungo raggio\u00a0\u2013 come ad esempio l'Airbus A300, l'Airbus A310, l'Airbus A330, il Boeing 757 e il Boeing 767 - vengono configurati in due classi di viaggio, mentre aerei come ad esempio l'Airbus A340, l'Airbus A380, il Boeing 747 e il Boeing 777 vengono configurati in tre classi di viaggio.\nDurante il volo, in particolar modo per le tratte internazionali, vengono serviti pasti a bordo e c'\u00e8 la possibilit\u00e0 di guardare un film o ascoltare musica, e negli ultimi anni sui modelli pi\u00f9 recenti \u00e8 offerta la possibilit\u00e0 di connettersi a Internet.\nLa configurazione di bordo e i servizi a bordo sono comunque a discrezione della compagnia aerea che emette l'ordine."}
{"id": "265413", "revid": "729019", "url": "https://it.wikipedia.org/wiki?curid=265413", "title": "Amrum", "text": "Amrum (nella variante locale del frisone: \"Oomram\") \u00e8 una delle isole Frisone Settentrionali sulla costa tedesca del Mare del Nord. L'isola fa parte del circondario della Frisia Settentrionale nel \"Land\" (stato federato) dello Schleswig-Holstein. Copre un'area di 20\u00a0km\u00b2 e conta una popolazione di circa 2400 persone.\nSono presenti cinque villaggi sulla costa orientale dell'isola: Wittd\u00fcn, Nebel, Norddorf, S\u00fcddorf e Steenodde. La parte occidentale, invece, \u00e8 per la maggior parte costituita da una grande zona di dune sabbiose di cui la pi\u00f9 alta misura 32 metri.\nMentre Nebel, Norddorf and Steenodde sono vecchi insediamenti tipicamente frisoni, la piccola citt\u00e0 di Wittd\u00fcn fu fondata come zona di villeggiatura marittima nel XIX secolo e ora \u00e8 la zona pi\u00f9 abitata di tutta l'isola.\nWittd\u00fcn possiede un porto che fornisce un servizio traghetto con Dageb\u00fcll (sulla terraferma) e Wyk (sull'isola di F\u00f6hr). Alle automobili \u00e8 permesso circolare sull'isola nonostante ci sia solo una strada."}
{"id": "265414", "revid": "14214", "url": "https://it.wikipedia.org/wiki?curid=265414", "title": "Friedrich von Hardenberg Novalis", "text": ""}
{"id": "265419", "revid": "1543377", "url": "https://it.wikipedia.org/wiki?curid=265419", "title": "Sistema MTS", "text": "Il sistema metro-tonnellata-secondo (o MTS) \u00e8 un sistema di misura di unit\u00e0 fisiche. Venne inventato in Francia, da cui i nomi delle unit\u00e0 \"sth\u00e8ne\" e \"pi\u00e8ze\", e venne adottato, come sistema ufficiale, solo nell'Unione Sovietica, nel 1933, finch\u00e9 nel 1955 non venne abolito. Venne costruito con gli stessi principi del sistema CGS, ma con unit\u00e0 pi\u00f9 grandi, per favorire l'utilizzo industriale. Il sistema CGS, invece, venne studiato esclusivamente per l'utilizzo in laboratorio.\nUnit\u00e0.\nLe unit\u00e0 di base del sistema mts sono:"}
{"id": "265428", "revid": "1444886", "url": "https://it.wikipedia.org/wiki?curid=265428", "title": "Fonte di energia primaria", "text": "Una fonte di energia primaria \u00e8 una risorsa naturale che costituisce, o da cui \u00e8 possibile ricavare, un prodotto energetico.\nRientrano in questa classificazione sia fonti rinnovabili (quali ad esempio l'energia solare, eolica, energia idraulica, geotermica, l'energia delle biomasse) che fonti esauribili, come i combustibili direttamente utilizzabili (petrolio, gas naturale, carbone) o l'energia nucleare.\nSi differenziano dalle fonti di energia secondaria in quanto queste ultime possono essere utilizzate solo a valle di una trasformazione di energia (come l'energia elettrica o l'idrogeno).\nOvviamente, qualunque massa, in ragione della sua energia potenziale, potrebbe essere vista come una fonte primaria di energia; a causa di ci\u00f2, si conviene di utilizzare tale definizione solo per quelle forme di energia che siano direttamente e \"facilmente\" utilizzabili e rispondano dunque a dei requisiti di \"concentrabilit\u00e0\", \"indirizzabilit\u00e0\", \"continuit\u00e0\" e \"regolabilit\u00e0\"."}
{"id": "265432", "revid": "106456", "url": "https://it.wikipedia.org/wiki?curid=265432", "title": "Cotentin", "text": "Il Cotentin \u00e8 una penisola della Francia (Normandia dell'ovest o Bassa Normandia, ai confini con la Bretagna), che si estende nel canale della Manica.\nDescrizione.\nStoricamente la regione si estende anche oltre i confini geografici della penisola, includendo le citt\u00e0 di Saint-L\u00f4, Villedieu-les-Po\u00eales e Granville. Il Cotentin, con l'aggiunta della regione di Avranches a sud corrisponde in gran parte all'attuale dipartimento della Manica, mentre la regione di Vire fa parte del dipartimento del Calvados.\nGeologicamente fa parte del massiccio armoricano e del bacino parigino e comprende le coste tra l'estuario del fiume Vire ad est e la baia del Mont Saint-Michel ad ovest. Geograficamente si divide in tre zone: \nIl nome della penisola deriva da \"pagus Costantiensis\", ossia regione della citt\u00e0 di Coutances, che aveva preso il nome dall'imperatore Costanzo Cloro. In origine il nome era anche scritto come \"Costentin\".\nStoria.\nNella storia ha fatto parte della antica diocesi di Coutances e successivamente della contea, del \"baillage\", della signoria, e del \"Grand baillage\" del Cotentin, e infine della generalit\u00e0 di Caen.\nSeconda guerra mondiale.\nIl Cotentin \u00e8 stato uno dei principali luoghi di combattimento, in Francia, durante la seconda guerra mondiale con la battaglia di Normandia (giugno - agosto 1944) che diede luogo a numerose distruzioni di citt\u00e0, villaggi e altre localit\u00e0 storiche fra le quali molti castelli e palazzi. \nIl Cotentin fu il luogo dello sbarco sulla spiaggia di Utah e il massiccio lancio di paracadutisti alleati sulla zona di Sainte-M\u00e8re-\u00c9glise del 6 giugno 1944 e della successiva, difficile progressione delle truppe statunitensi per occupare il porto di Cherbourg al fine di rompere il fronte tedesco dopo la sanguinosa battaglia delle siepi dell'estate del 1944, combattimento che comport\u00f2 forti perdite sia tra i militari che tra i civili."}
{"id": "265433", "revid": "6923", "url": "https://it.wikipedia.org/wiki?curid=265433", "title": "Pi\u00e8ze", "text": "Il pi\u00e8ze \u00e8 l'unit\u00e0 della pressione del Sistema MTS, utilizzata in Unione Sovietica tra il 1933 e il 1955. \u00c8 definito come uno sth\u00e8ne per metro quadro. Il simbolo \u00e8 pz.\n1 pz = t/(m\u00b7s2) = 1000 kg/(m\u00b7s2) = 103 Pa = 1 kPa = 0,01 bar\nL'ettopi\u00e8ze equivale ad 1 bar."}
{"id": "265434", "revid": "729019", "url": "https://it.wikipedia.org/wiki?curid=265434", "title": "Vigiles", "text": "I Vigiles (o pi\u00f9 propriamente nella versione originaria estesa in latino: \"Vigiles Urbani\", in italiano: vigili urbani) furono un corpo istituito nel 6 d.C. da Augusto a Roma per assicurare la vigilanza notturna delle strade e proteggere la citt\u00e0 dagli incendi.\nAl tempo di Settimio Severo vennero integrati nell'esercito. Alla data della fondazione del corpo il numero dei vigiles era di 600, poi fu ampliato fino a 7.000 uomini da Augusto, vale a dire 7 coorti \"milliarie\", militarizzate anch'esse e formate per lo pi\u00f9 da liberti.\nGerarchia.\nIl loro comandante era il \"praefectus vigilum\", scelto dall'imperatore nell'ordine equestre. Il nome ufficiale del corpo era \"Militia Vigilum Regime\", poi divent\u00f2 \"Cohortes Vigilum\". Il \"praefectus vigilum\" era affiancato da un tribuno e sette centurioni per singola coorte.\nLa peculiarit\u00e0 dei corpo dei vigili era la possibilit\u00e0 di arruolamento nei propri ranghi di ex-schiavi, i liberti, tanto da meritarsi l'appellativo di \"libertini milites\". I vigiles avevano un'organizzazione paramilitare; erano inquadrati in sette \"coorti\" suddivise a loro volta in sette \"centurie\" ciascuna, ognuna comprendente un centinaio di uomini a capo dei quali era il \"centurione\". Il corpo dei vigiles era diretto dal \"Praefectus Vigilum\" o prefetto dei vigili.\nFunzioni.\nAd ogni Coorte competevano due delle 14 Regioni in cui Roma era stata suddivisa da Augusto. In una di esse veniva posta la \"Statio\", cio\u00e8 la Caserma, nell'altra un Distaccamento o una Postazione di Guardia detta \"Excubitorium\". L'area da sorvegliare era tutta l'Urbe e comprendeva 423 quartieri con oltre 147.000 edifici, in larga parte \"insulae\" costruite in legno, dove abitavano pi\u00f9 di un milione di abitanti. Il loro compito era di guardia \"notturna\", a cui spettava la funzione di vigilare sui possibili incendi, a quel tempo molto frequenti. Erano dislocati un po' ovunque nella citt\u00e0.\nAttrezzatura.\nOltre all'equipaggiamento militare, la loro attrezzatura si componeva di strumenti semplici come lampade, per i servizi di ronda notturna, secchi, scope, \"siphones\" (una sorta di idranti con le tubature in cuoio, per la lotta contro il fuoco), asce, ramponi, zappe, seghe, pertiche, scale e corde, oltre ad alcune \"centones\" (coperte bagnate utilizzate per soffocare le fiamme). In Via VII Coorte a Roma sono presenti i resti di una di queste postazioni."}
{"id": "265436", "revid": "124585670", "url": "https://it.wikipedia.org/wiki?curid=265436", "title": "132 Aethra", "text": "132 Aethra (in italiano 132 Etra) \u00e8 un piccolo e iridescente asteroide metallico della Fascia principale. Possiede un'orbita piuttosto eccentrica che a volte lo porta a essere pi\u00f9 vicino al Sole del pianeta Marte. \u00c8 stato il primo asteroide Mars-crosser a essere identificato come tale.\nAethra fu scoperto il 13 giugno 1873 da James Craig Watson dal Detroit Observatory dell'universit\u00e0 del Michigan (USA) ad Ann Arbor. Fu battezzato cos\u00ec in onore di Etra, una figura della mitologia greca, madre dell'eroe greco Teseo.\nLa variabilit\u00e0 della sua curva di luce indica che l'asteroide ha una forma oblunga o irregolare."}
{"id": "265437", "revid": "96428945", "url": "https://it.wikipedia.org/wiki?curid=265437", "title": "Funzione K", "text": "In matematica la funzione K, \u00e8 una funzione speciale che costituisce una estensione a un dominio complesso della successione di interi chiamata iperfattoriale da Neil Sloane e Simon Plouffe, cos\u00ec come la funzione Gamma \u00e8 una estensione complessa della successione dei fattoriali.\nLa funzione formula_1 si pu\u00f2 definire come\nessa si pu\u00f2 anche esprimere in forma chiusa come:\nmediante derivate della funzione zeta di Riemann formula_4 e della funzione zeta di Hurwitz formula_5; qui si intende precisamente che sia \nLa funzione formula_1 \u00e8 collegata strettamente alla funzione Gamma e alla funzione G di Barnes; per argomenti formula_8 interi naturali si ha \nPi\u00f9 concretamente possiamo scrivere \nLa successione di questi valori, cio\u00e8 la successione degli iperfattoriali, costituisce la sequenza A002109 della On-Line Encyclopedia of Integer Sequences. I valori di questa successione relativi a formula_11 sono\nBenoit Cloitre nel 2003 ha dimostrato che "}
{"id": "265440", "revid": "1226", "url": "https://it.wikipedia.org/wiki?curid=265440", "title": "Arthur Clarke", "text": ""}
{"id": "265446", "revid": "1632387", "url": "https://it.wikipedia.org/wiki?curid=265446", "title": "Sentry (Robert Reynolds)", "text": "Sentry, il cui vero nome \u00e8 Robert \"Bob\" Reynolds, \u00e8 un personaggio immaginario dei fumetti creato da Paul Jenkins (testi) e Jae Lee (disegni) nel 2000, pubblicato dalla Marvel Comics. La sua prima apparizione \u00e8 in \"The Sentry\" n. 1 (settembre 2000).\n\u00c8 un supereroe nato sulle pagine dell'omonima miniserie di 5 numeri (settembre 2000 - gennaio 2001) pubblicata per la linea Marvel Knights.\nBiografia del personaggio.\nBob Reynolds \u00e8 un semplice studente con il vizio dell'alcolismo, tossicodipendente, vittima di frequenti depressioni e disturbi psichici. Insieme ad un compagno, fa irruzione in un laboratorio alla ricerca di droghe sintetiche che lo facciano 'sballare', e per questo beve una strana pozione segreta, ottenendo cos\u00ec i suoi superpoteri. La pozione si riveler\u00e0 in seguito essere una variante del siero del supersoldato usato su Capitan America, con la particolarit\u00e0 di essere circa un milione di volte pi\u00f9 potente ed adattabile ad ogni organismo umano, a differenza del precedente, dimostratosi efficace solo su Steve Rogers e pochi altri; la scoperta port\u00f2 i suoi creatori alla decisione di farlo sparire, nella paura che si potessero creare infiniti esseri potenti come Sentry, e gli venne cancellata la memoria, nell'impossibilit\u00e0 di ucciderlo.\nNella miniserie a lui dedicata veniamo a scoprire che Sentry fu in realt\u00e0 il primo supereroe dell'universo Marvel, entrando in contatto con molti altri eroi tra cui Hulk, Mister Fantastic e l'Uomo Ragno, ma la sua esistenza venne misteriosamente cancellata dalla memoria di tutto l'universo. La sua esistenza \u00e8 legata a doppio filo a quella di un'entit\u00e0 malvagia chiamata Void. Ognuno richiede la presenza dell'altro per poter esistere: tanto pi\u00f9 potente diventa uno, allo stesso modo si fortificava l'altro. Ricord\u00f2 che fu lui stesso a cancellare la memoria di s\u00e9 dalle menti di tutto il mondo, cancellando ogni traccia della sua esistenza.\nPer evitare di mettere a repentaglio la sicurezza del mondo intero, Robbie decise di abbandonare definitivamente l'identit\u00e0 di Sentry.\nL'imbroglio.\nIl mistero che circonda la figura di Sentry si estende anche alla vita reale, in quanto questo personaggio \u00e8 stata una delle pi\u00f9 grandi prodezze commerciali della storia del fumetto.\nQuando la miniserie \"The Sentry\" era ormai prossima all'uscita nel 2000, l\"'Editor-in-chief\" della Marvel Joe Quesada diffuse la diceria che Sentry fosse in realt\u00e0 un dimenticato personaggio ideato da Stan Lee, creato nel 1961 assieme al disegnatore Artie Rosen, che precedeva in qualche modo i Fantastici Quattro e facendo di lui il primo supereroe in assoluto della Marvel. Per sostenere la trovata pubblicitaria nelle sue storie apparivano copertine o vignette fasulle disegnate secondo i canoni grafici degli anni sessanta e settanta, dando la sensazione che il fumetto fosse stato realmente stampato in quegli anni.\nNuovi Vendicatori.\nIl personaggio \u00e8 stato recentemente ripescato dal duo Brian Michael Bendis e David Finch per la serie \"New Avengers\" (Nuovi Vendicatori), dove Capitan America e altri supereroi raggruppatisi per coincidenza si trovano a fronteggiare una rivolta di supercriminali all'istituto di massima sicurezza di Ryker's Island chiamato Raft, all'interno del quale Robert Reynolds era rinchiuso a seguito del presunto omicidio della moglie. Durante l'evasione causata da Electro, egli fugge, non prima di riuscire a portare Carnage nell'atmosfera terrestre e strapparlo in due.\nDopo la battaglia al Raft, Sentry si rifugia nel deserto. Qui viene raggiunto da Capitan America e Iron Man e da sua moglie, il cui omicidio si rivela un delirio della sua mente sconvolta. Fugge ma alla fine, in preda alla pazzia, si scontra con i Nuovi Vendicatori, gli X-Men, gli Inumani e i Fantastici Quattro. Sul punto di sconfiggere tutti questi supereroi viene fatto rinsavire con l'aiuto psichico di Emma Frost e riesce a tornare in s\u00e9.\nIn seguito si scopre che Robert soffre di schizofrenia dissociativa, Void e Sentry sono due parti di lui. Sentry tenta di scoprire i suoi segreti e la sua origine cos\u00ec si reca dal Dottor Strange, ma quest'ultimo quando sono vicini alla soluzione gli svela che se mai lui scoprir\u00e0 l'origine dei suoi poteri ci sar\u00e0 la fine del mondo. Sentry torna in un luogo familiare e dopo uno scontro con Strange va ad affrontare Void. Sentry alla fine lancia Void sul Sole, conscio che torner\u00e0.\nSentry ha un ruolo da protagonista durante lo scontro con il Collettivo, nato dal potere perduto di milioni di mutanti: dopo aver salvato Ms. Marvel e Iron Man, affronta l'avversario nello spazio. Sulla Terra, il potere prima si impadronisce di Magneto e poi viene 'imbrigliato' da Iron Man, Sentry in pochi istanti lo scaglia nel Sole, mettendo fine alla minaccia.\nCivil War.\nAll'inizio di Civil War, dopo un brutale scontro con l'Uomo Assorbente, Sentry si registra presso le autorit\u00e0, ma si astiene dal prendere parte al conflitto e cerca rifugio su Attilan, la patria degli Inumani situata sulla Luna. Attaccato dall'esercito inumano, capeggiato dal feroce Gorgon, Sentry trionfa senza fatica alcuna, sino a che la giovane Crystal non lo invita a corte, su ordine di Freccia Nera. Il Re e la Regina di Attilan, Medusa, lo interrogano sulle motivazioni della sua visita e lo invitano ad un banchetto reale, ove scopriamo che, prima di essere dimenticato, Sentry aiut\u00f2 gli Inumani a sconfiggere Red Ronin ed ebbe una relazione clandestina con la giovane Crystal. In seguito Iron Man lo raggiunge sulla Luna e lo convince ad unirsi a lui. Sentry cattura Wolverine, che poi riesce a evadere, e partecipa alla battaglia finale, senza per\u00f2 scatenare il suo vero potere. Maria Hill, direttrice dello S.H.I.E.L.D., ottiene infatti da Sentry il supporto del supercomputer Cloc, anche per la gestione del supercarcere noto come \"42\", ma auspica una sua partecipazione pi\u00f9 diretta in guerra. Sentry, dopo la guerra, comunica ufficialmente la sua posizione filo-governativa, cosa che fa aumentare le adesioni all'Atto di Registrazione dei Superumani. In seguito a \"Civil War\", Tony Stark lo convince ad unirsi ai Potenti Vendicatori, nonostante il disappunto della moglie, Lindy.\nPotenti Vendicatori.\nSentry, al termine di Civil War, viene reclutato da Iron Man per formare una nuova squadra di eroi d'\u00e8lite: i Potenti Vendicatori. Il primo arco narrativo vede Sentry opporsi ad una nuova e potente versione femminile di Ultron, nata dal corpo e dell'armatura di Iron Man: i due si affrontano una prima volta, ma Sentry non pu\u00f2 combattere seriamente per non uccidere l'amico 'posseduto', che per distrarlo riesce a far precipitare a terra l'elivelivolo, la fortezza volante dello S.H.I.E.L.D.. Sentry ferma il colosso di metallo, ma l'avversario scompare. Dopo aver distrutto una serie di satelliti, con i quali Ultron scatenava diversi cataclismi nel mondo, Sentry scopre che il robot ha ucciso Lindy, sua moglie: dopo un tentativo di curarla, si scaglia fuori di s\u00e9 contro l'avversario, rischiando di ucciderlo, cosa che comporterebbe il decesso di Tony Stark/Iron Man. Sentry viene fermato da Ms. Marvel, dopo che questa riesce ad assorbire una testata nucleare e a scaricarne il potere su Bob. Quando Sentry ritorna a casa, Lindy \u00e8 viva, miracolosamente resuscitata dal tocco del marito.\nNella storia successiva, Sentry appare triste, spaventato. La moglie, dopo aver asserito di amarlo molto, chiede ad Iron Man di trovare il modo di depotenziarlo o ucciderlo, prima che sia lui a uccidere chiunque altro.\nIl Guardiano d'oro del bene prende poi parte allo scontro con i simbionti a New York, rivelandosi immune al virus che ha trasformato i cittadini in mostri simili a Venom e Carnage. Insieme ai Potenti Vendicatori, si dirige poi verso Latveria, avendo scoperto che \u00e8 stato il Dottor Destino a creare il virus.\nDurante la battaglia, presso il castello di Destino, Sentry prima distrugge una statua del monarca di Latveria, usandola per abbattere i difensori del castello, poi, su ordine di Carol Danvers, si lancia contro lo stesso Destino per aiutare Iron Man: con pochi colpi, complice l'effetto sorpresa, si sbarazzer\u00e0 del criminale, ma questi attiver\u00e0 per sbaglio la propria macchina del tempo, riportando s\u00e9 stesso, Iron Man e Robert all'inizio dell'era degli eroi.\nQui, confuso, osserver\u00e0 s\u00e9 stesso sfidare Void, e si scaglier\u00e0, furibondo, su Victor von Doom, che avr\u00e0 la meglio su di lui grazie ad un incantesimo di inversione dello spirito, al quale Sentry reagir\u00e0 in modo, a detta di Destino, eccessivo. Iron Man fermer\u00e0 l'attacco del criminale, sostenendo che Sentry potrebbe ucciderlo senza rendersene neanche conto.\nCalmatisi, Iron Man e Destino invieranno Sentry a liberare la via per la macchina del tempo di Reed Richards: niente di quello che far\u00e0 sar\u00e0 ricordato in futuro, quindi la linea temporale non ne sar\u00e0 modificata. Dopo un breve duello con la Cosa, Sentry e i due nemici in armatura ritorneranno nel presente, ma Destino scomparir\u00e0: Carol Danvers, giunta sul luogo, non far\u00e0 in tempo ad avvisare Iron Man, che si ritrover\u00e0 nel bel mezzo di una enorme esplosione, mentre Sentry e Ms. Marvel, lontani, lo osservano stupiti.\nL'incredibile velocit\u00e0 del Vendicatore dorato, tuttavia, gli consente di salvare l'amico, che poi ricarica completamente: raggiunto Destino, Sentry prima blocca un incantesimo con il quale il monarca di Latveria stava tenendo in scacco i Vendicatori, poi lo sconfigge strappandogli maschera e armatura.\nWorld War Hulk.\nAll'inizio della storia, Sentry viene \"arruolato\" da Iron Man e da Mister Fantastic, ma non prende parte attiva allo scontro. Rimane seduto in una villetta, con il cane, a seguire lo scontro tramite la televisione, e non interviene n\u00e9 su richiesta di Susan Storm, la Donna Invisibile, n\u00e9 su ordine del Presidente degli Stati Uniti d'America. Iron Man ha confermato, nel primo numero della miniserie, che l'eroe interverr\u00e0 al momento opportuno. Sempre nel primo numero, l'Uomo Ragno definisce Sentry \"l'essere umano pi\u00f9 potente della galassia\", cosa che confermano gli stessi Iron Man e Mister Fantastic.\nIn World War Hulk 4, apprendiamo che Sentry non vuole intervenire a causa della propria agorafobia: da 29 ore attende in silenzio che la situazione si risolva, anche perch\u00e9, come dice a Iron Man, per sconfiggere Hulk dovrebbe rilasciare una quantit\u00e0 immensa di energia, con il rischio di perderne il controllo, cosa che comporterebbe gravissime conseguenze. Stark gli rammenta allora le sue responsabilit\u00e0, e il fatto che sia tempo di essere un dio.\nDopo essersi reso conto di essere l'unico eroe rimasto in grado di fermare il Golia Verde, proprio ricordando a s\u00e9 stesso che \"\u00c8 tempo di essere un dio\", Sentry si lancia infine all'attacco.\nDurante lo scontro per\u00f2 Bob non riesce a controllare tutta la sua potenza, divenendo un pericolo addirittura maggiore rispetto ad Hulk: al termine del loro scontro, quando entrambi sono tornati in forma umana, Bob ringrazia Bruce Banner per essere riuscito a sconfiggerlo prima di collassare a terra a causa del pugno finale di Banner.\nDark Reign: Oscuri Vendicatori.\nContrariamente a Ms. Marvel, Bob ha accettato la proposta di Norman Osborn di entrare a far parte dei suoi Vendicatori: Osborn ha infatti avuto successo nel cercare di stabilire un contatto con l'eroe, grazie alle comuni esperienze di follia. Sentry ha salvato Norman da un agguato tesogli dal Punitore, intercettando al volo una pallottola sparata da Castle, per poi inseguirlo: questi \u00e8 fuggito grazie a un diversivo e all'aiuto di un contatto esterno, il figlio del supercriminale Mosaico.\nDurante lo scontro con Morgana la Fay, Sentry uccide la maga decapitandola, per poi essere disintegrato da un'altra versione dell'antica incantatrice, giunta dal passato. Quando per\u00f2 la squadra di Osborn torna alla base, Sentry si manifesta sulla sommit\u00e0 della torre di guardia, emanando luce solare, resuscitato e in perfetta forma fisica. Gli oscuri vendicatori sono sbalorditi, al punto che Bullseye si domanda come potrebbero fare per ucciderlo, se impazzisse del tutto. Osborn riesce per\u00f2 a mediare con Sentry, stupito dall'esser vivo e forse posseduto da Void, mandandolo dalla moglie.\nDopo questa missione, Iron Patriot invia Sentry a uccidere alcuni soldati dormienti di Atlantide che avevano attaccato Melrose, e Sentry, sempre pi\u00f9 influenzato da Void, compie un eccidio ai danni dei terroristi, lasciandone vivo solo uno per le telecamere: sar\u00e0 Venom a sbranarlo, poco dopo.\nSentry prende poi parte alla missione contro gli X-Men nel crossover \"Utopia\": in procinto di abbattere Namor viene fermato da Emma Frost, che mostra come Reynolds sia sotto il controllo di Void e separa temporaneamente le due entit\u00e0: una scheggia di Void le rimarr\u00e0 comunque in testa.\nSentry in seguito affronta Owen Reece, l'Uomo Molecola, e dopo esser stato sconfitto e scomposto a livello molecolare, trova il modo di ricomporsi e di abbatterlo, manifestando un'abilit\u00e0 simile alla sua, ossia il controllo delle molecole che lo circondano.\nDopo la moglie di Bob, Lindy, gli spara in testa con una pistola ottenuta da Noh-Varr, sciogliendo e devastando il volto del marito, uccidendolo all'apparenza. Lindy infatti, pur amando il marito, \u00e8 anche spaventata a morte da lui, perch\u00e9 possiede un potere spaventosamente grande ed \u00e8 sempre sul punto di essere posseduto da Void. Lindy fa anche una descrizione impietosa di Bob, definendolo una persona infantile, fragile, assolutamente non adatta ad essere un supereroe.\nTuttavia il marito, controllato da Void, risorge nuovamente e sta per uccidere la donna, venendo fermato dalla personalit\u00e0 di Bob, il quale per non far correre rischi alla moglie decide di suicidarsi lanciandosi nel sole.\nMa Void gli ricorda che \u00e8 un'azione inutile e gli consiglia di lasciar fare a lui, perch\u00e9 in grado di risolvere tutti i loro problemi. Void devaster\u00e0 New York, salvo poi accettare di allearsi con Osborn in cambio dell'uccisione di Lindy, che Sentry impedisce.\nOsborn user\u00e0 poi Void per disfarsi di Victor Von Doom, espellendolo dalla sua cerchia di alleati, salvo poi richiedere l'intervento di Sentry per abbattere un doombot particolarmente ostico, sotto forma di uno sciame di insetti robotici: Bullseye sfrutter\u00e0 l'assenza di Reynolds per ucciderne la moglie, Lindy, su ordine di Osborn, in un estremo tentativo di controllare il guardiano dorato. Mutatosi in Void, questi cercher\u00e0 di uccidere il sicario, ma sar\u00e0 convinto a desistere e partir\u00e0 alla ricerca della moglie, in una direzione per\u00f2 sbagliata a causa delle menzogne di Bullseye.\nQueste manifestazioni sempre pi\u00f9 frequenti di Void sono preambolo di quanto avverr\u00e0 in Assedio (l'attacco dei vendicatori di Osborn congiuntamente alle forze Hammer contro Asgard).\nAssedio.\nDurante l'assedio ad Asgard, Void prende fortemente il sopravvento sulla gi\u00e0 provata personalit\u00e0 di Bob e scatena tutto il suo potere dapprima sull'amico/collega Ares, che finisce letteralmente squartato in due, e poi sostanzialmente contro tutti i supereroi \"non ufficiali\" giunti per difendere la patria norrena, finita distrutta sul suolo dell'Oklahoma proprio per mano di Sentry/Void. Manifestatosi in una nuova forma similragnesca Void riesce a sconfiggere praticamente tutti; solo il tempestivo intervento di un \"redento\" Loki, che tramite le pietre delle norne dona nuova forza vitale agli eroi ormai a terra, muta a momentaneo vantaggio le sorti della battaglia. Questo basta al redivivo Iron Man per prendere possesso dell'elivelivolo Hammer e scagliarlo su Void. Dopo lo schianto Bob torna nella sua forma umana e, in lacrime, chiede agli eroi di ucciderlo prima che Void possa riprendere il controllo. Ma Thor, straziato dalla morte del fratello, si rifiuta di esaudire la richiesta, convinto che Bob debba pagare per i suoi crimini. Poco dopo, per\u00f2, la presenza di Void inizia a riaffiorare e Thor capisce che ucciderlo \u00e8 l'unica soluzione per evitare ulteriori vittime. Un fulmine gigante, scaturito da Thor, colpisce quindi Void che, una volta per tutte, cade a terra immobile. Thor prende il corpo di Sentry, lo avvolge nel proprio mantello, e dirigendosi nello spazio aperto lo lascia cadere nel sole, guardandolo incenerire.\nAl funerale di Sentry, Reed Richards ricever\u00e0 da Cloc il diario di Reynolds, e rimarr\u00e0 stupito da un suo stralcio, senza rivelarlo a nessuno. Cloc poi si allontaner\u00e0, intenzionato a ricostruire la Torre di Guardia per quando Sentry torner\u00e0.\nCavaliere della Morte.\nViene resuscitato dai Gemelli di Apocalisse come loro Cavaliere, sfruttando la sua voglia di vendicarsi di Thor. Per\u00f2 Wasp e altri vendicatori vengono posseduti dalle coscienze di loro versioni future, in cui i gemelli hanno vinto la battaglia, e convincono Sentry ad aiutarli a sconfiggere Exitar, un Celestiale ingannato dai gemelli per distruggere la terra. Dopo di che Sentry parte nello spazio portando via il corpo di Exitar, e preannuncia che l'ira dei Celestiali per questa offesa sar\u00e0 tremenda.\nPoteri e abilit\u00e0.\nI superpoteri di Sentry derivano da una versione speciale del siero del supersoldato, di cui la potenza \u00e8 stata aumentata migliaia di volte, rendendolo molto pi\u00f9 efficace. Il siero sperimentale crea uno sfasamento tra le molecole, provocando una parziale asincronia dalla realt\u00e0, gli atomi del suo corpo sono un istante prima del tempo corrente (e la loro natura era sconosciuta persino a Molecola) e gli dona poteri che sembrano avere il loro fondamento nella deformazione della realt\u00e0 stessa.\nI poteri della Sentinella Dorata sono basati sull'archetipo di Superman, il superuomo classico, attraverso la manipolazione molecolare ha forza, velocit\u00e0, resistenza e sensi sovrumani (poteva sentire qualcuno chiamarlo dall'altra parte della Terra e percepire lo spettro elettromagnetico), volo, sopravvivenza nello spazio, non ha bisogno di dormire, mangiare, bere, e respirare, \u00e8 immune a virus (anche quello dei Simbionti), malattie e alla magia, tant'\u00e8 che anche il Dottor Strange ha fallito nel tentativo di fermarlo quando ha dato i primi segni di squilibrio. Ha vasti poteri telepatici (pu\u00f2 infatti cancellare il ricordo di s\u00e9 stesso dalle menti dell'intero genere umano) e telecinetici. \u00c8 in grado di compiere la distruzione subatomica e la manipolazione di energia. Pu\u00f2 creare campi di forza. Pu\u00f2 compiere la proiezione di energia omnidirezionale, la manipolazione della luce e del tempo meteorologico e viaggi dimensionali. Possiede anche i seguenti poteri: invisibilit\u00e0, intangibilit\u00e0, trasmutazione, rigenerazione e immortalit\u00e0. Pu\u00f2 far resuscitare i morti (una volta ha resuscitato la moglie). Come Superman, i suoi poteri derivano in parte dal Sole, dal quale attinge energia, che aggiunge a quella che gi\u00e0 possiede. Tuttavia, le sue capacit\u00e0 vengono consumate rapidamente se si trova nella Zona negativa. La resistenza fisica di Sentry \u00e8 notevole: solo Hulk, Ultron, Thor, Blue Marvel e Void, sino ad ora, sono riusciti a farlo sanguinare. Nelle storie, il potere di Sentry \u00e8 spesso definito pari a quello di \"un milione di soli che esplodono\".\nDurante lo scontro con Hulk, Sentry ha inoltre dimostrato di essere in grado di rilasciare e scatenare immense quantit\u00e0 di energia, sebbene non ne abbia il pieno controllo. Sentry ha inoltre sconfitto Oween Reece, l'Uomo Molecola: infatti, dopo essere stato da questi smolecolarizzato, Sentry ha trovato il modo di ricomporsi e di sconfiggerlo definitivamente e distruggerlo, dimostrandosi pertanto pi\u00f9 potente. Sentry ha pi\u00f9 volte dato dimostrazione di possedere una forza fisica potenzialmente illimitata: \u00e8 stato difatti in grado di spaccare in due un ghiacciaio con un pugno (Silent War) e di fermare con una mano l'ascia di Terrax, oltre a sostenere il peso dell'eliveivolo S.H.I.E.L.D. in caduta libera, sebbene aiutato da Miss Marvel. Uno dei pochi personaggi Marvel che lo ha sconfitto \u00e8 Hulk in una delle sue versioni pi\u00f9 potenti definita \"Sfregio Verde\". Lo scontro, che vede entrambi ritornare in forma umana dove Bob cade a terra, mentre Bruce rimane in piedi con ancora energia gamma in corpo, avviene nell'episodio finale di World War Hulk, alla fine del quale i due dimostrano di essere fra gli esseri pi\u00f9 potenti dell'Universo Marvel. Il suo corpo, analizzato da Iron Man, non presenta alcuna debolezza (e lo S.H.I.E.L.D. non ha mai trovato un modo per ucciderlo).\nRobert Reynolds ha ottime doti come scrittore, come afferma quando si presenta a Peter Parker e, come spesso affermato da Mister Fantastic, \u00e8 uno scienziato eccellente, al punto da figurare nella formazione di supereroi-scienziati vista durante Civil War, con l'Uomo Radioattivo, Iron Man, Hank Pym, Doc Samson e Mister Fantastic.\nNella forma di Void possiede la capacit\u00e0 di mutare la propria forma (da un nero criminale con impermeabile e cappello a una forma umanoide indefinita nera e viola, ed un'altra ancora \u00e8 una sorta di \"Sentry fatto d'ombra\") ed appare con un nuovo potere: \u00e8 in grado di emettere tentacoli neri capaci di far rivivere a chi vi viene a contatto i dolori patiti durante la propria vita. In un singolo combattimento \u00e8 stato in grado di tenere testa a un piccolo esercito S.H.I.E.L.D., ai Nuovi Vendicatori, agli X-Men, agli Inumani e ai Fantastici Quattro, coadiuvati dal Dottor Strange.\nAltre versioni.\nMarvel Zombi.\nSentry \u00e8 il responsabile del mutamento di alcuni eroi in zombi sulla Terra 2149, dove risiede la realt\u00e0 alternativa dei Marvel Zombi. Non si sa come abbia contratto il letale virus, ma ha raggiunto Terra 2149 da una sorta di Limbo, dopo aver affrontato Ash Williams, protagonista della serie cinematografica \"La Casa\". Arrivato sulla Terra, morde alcuni eroi come Ms. Marvel e Occhio di Falco, i quali diffonderanno il virus. In seguito, si scopre che il Sentry Zombie altro non \u00e8 che un paradosso temporale: viene spedito dall'Osservatore indietro nel tempo perch\u00e9 ultimo zombie rimasto, in modo tale che la minaccia 'divori s\u00e9 stessa' in un ciclo infinito, circoscrivendola. Il Sentry zombie viene infettato durante World War Hulk da Bruce Banner, che lo inganna al fine da farlo depotenziare e poterlo cos\u00ec mordere: Reynolds si inimicher\u00e0 poi il golia verde tentando di eliminarlo, e con alcuni altri zombie dar\u00e0 origine a una sorta di setta. Verr\u00e0 ferito da Wolverine, poi imprigionato da Hank Pym: proprio da questa prigione sar\u00e0 mandato indietro nel tempo, in un'altra dimensione, esattamente sulla Terra 2149, dove tutto rincomincia in un ciclo infinito.\nEdizioni in italiano.\nLa miniserie \"The Sentry\" e i relativi cinque \"one-shot\" sono apparsi sulla rivista antologica \"Wiz\" edita da Marvel Italia, nei numeri dal 65 al 67 (marzo-maggio 2001) e dal 69 al 74 (luglio-dicembre 2001).\nIl ripescaggio \u00e8 apparso su \"New Avengers\" n. 1 (febbraio 2005), tradotto in italiano sulle pagine di \"Thor &amp; i Nuovi Vendicatori\" n. 78 (settembre 2005, Panini Comics).\nNell'ottobre 2006 sempre l'editore Panini ha raccolto in volume, nella collana \"Collezione 100% Marvel\", la seconda miniserie dedicata a Sentry (\"Sentry\", 8 numeri, novembre 2005-aprile 2006) di Paul Jenkins e John Romita Jr."}
{"id": "265447", "revid": "297059", "url": "https://it.wikipedia.org/wiki?curid=265447", "title": "Gerald Carr", "text": "Dati personali.\nNato a Denver in Colorado ma cresciuto a Santa Ana in California, indica la stessa come sua casa. Divorziato e risposato nel 1979 con la dottoressa Patricia L. Musick. Padre di tre figlie e di tre figli. Durante il suo tempo libero si dedica particolarmente al nuoto ed al nuoto sott'acqua, alla caccia di uccelli, alla pesca sportiva e all'esecuzione di lavori in legno.\nEducazione.\nDopo aver frequentato la \"Santa Ana High School\" in California, raggiunse il titolo di Bachelor di ingegneria meccanica presso l'University of Southern California nel 1954. Segue un secondo Bachelor di scienze d'ingegneria aeronautica raggiunto presso la \"U.S. Naval Postgraduate School\" nel 1961, nonch\u00e9 il \"Master\" di scienze d'ingegneria aeronautica raggiunto presso l'Universit\u00e0 di Princeton nel 1962. Nel 1976 gli venne conferita una laurea \"honoris causa\" dal Parks College della Saint Louis University di Cahokia nell'Illinois.\nCarr era pluridecorato di onorificenze civili e militari varie nonch\u00e9 membro d'onore in influenti associazioni americane.\nEsperienza.\nQuando fu informato che la NASA lo aveva scelto per l'addestramento da astronauta, venne assegnato alla sezione di collaudo del \"Marine Air Control Squadron Three\", un'unit\u00e0 responsabile per testare e valutare l'affidabilit\u00e0 dei dati del sistema tattico della marina, il \"Marine Tactical Data System\".\nCarr inizi\u00f2 la sua carriera militare nel 1949 arruolandosi presso la marina militare americana - United States Navy. Gi\u00e0 nel 1950 fu promosso per la prima volta di grado e pot\u00e9 dunque frequentare l'Universit\u00e0 della California del Sud. Terminati i suoi primi studi nel 1954 venne assegnato e conseguentemente trasferito alla scuola per ufficiali della marina, la \"U.S. Marine Corps Officers Basic School\" stazionata a Quantico in Virginia. Il suo addestramento da pilota venne eseguito a Pensacola in Florida ed a Kingsville in Texas. In seguito fu assegnato al \"Marine All-Weather-Fighter-Squadron 114\" uno squadrone di piloti in grado di eseguire voli di combattimento in qualsiasi condizione meteorologica. Durante questa esperienza vol\u00f2 con gli aerei del tipo \"F-9-F Cougar\" e \"F-6 Skyray\". Dopo un ulteriore addestramento venne assegnato allo squadrone numero 122, dove rimase dal 1962 al 1965. Ha volato con l'aereo \"F-8 Crusader\" sia negli Stati Uniti come pure nell'Asia, nonch\u00e9 su aerei \"F-4\", \"T-1 Jayhawk\", \"T-28 Trojan \", \"T-33\", \"T-38 Talon\", \"H-13\", nonch\u00e9 su velivoli a effetto suolo.\nRaggiunse pi\u00f9 di 8.000 ore di volo, di cui ben 5.365 ore su aerei jet.\nEsperienze presso la NASA.\nCarr fu uno dei 19 astronauti scelti dalla NASA ad aprile del 1966. Collabor\u00f2 quale membro degli equipaggi di supporto nonch\u00e9 nel ruolo di Capcom durante le missioni dell'Apollo 8 ed Apollo 12. Fu coinvolto nello sviluppo e nel collaudo del rover lunare usato dagli equipaggi delle missioni che allunarono.\nCarr fu comandante dello Skylab 4 (il terzo ed ultimo equipaggio che raggiunse la stazione spaziale americana Skylab) lanciata il 16 novembre 1973 e conclusasi l'8 febbraio 1974. Con 84 giorni, 1 ora e 15 minuti si tratt\u00f2 del volo pi\u00f9 lungo della storia dell'esplorazione umana dello spazio. Carr fu accompagnato nella missione (durante la quale venne percorsa una distanza di 55,2 milioni di chilometri pari a 34,5 milioni di miglia) dal pilota William Pogue e dall'astronauta-scienziata dott. Edward G. Gibson. Durante le loro 1.214 orbite terrestri, l'equipaggio concluse con successo 56 esperimenti, 26 dimostrazioni scientifiche, 15 esperimenti su dettagli di obiettivi nonch\u00e9 13 esperimenti di studio. Raggiunsero ben 338 ore di lavoro con l\"'Apollo Telescope Mount\" un telescopio in grado di effettuare accuratissime osservazioni dei processi in atto sulla superficie solare.\nDal febbraio del 1974 fino al marzo del 1978 Carr ed il suo equipaggio dello Skylab 4 mantennero il record di permanenza individuale nello spazio avendo raggiunto ben 2.017 ore, 15 minuti e 32 secondi. Carr raggiunse pure un totale di 15 ore e 48 minuti di attivit\u00e0 extraveicolare durante le sue tre uscite all'esterno della stazione spaziale.\nVerso la met\u00e0 del 1977 Carr venne nominato responsabile del gruppo di supporto all'interno dell'ufficio degli astronauti - un gruppo incaricato in attivit\u00e0 del tipo di sviluppo della composizione e del design necessario per il trasporto spaziale, per simulazioni di volo, per il collaudo nonch\u00e9 per gli accorgimenti di sicurezza e per lo sviluppo degli strumenti necessari per il funzionamento uomo/macchina.\nCarr si ritir\u00f2 dai corpi della marina militare americana a settembre del 1975, mentre lasci\u00f2 la NASA a giugno del 1977\nLavoro.\nDal 1977 al 1981 Carr fu Vicepresidente anziano della Bovay Engineers, Inc. a Houston in Texas, un'impresa di consulenza d'ingegneria.\nFu inoltre consulente anziano di un gruppo speciale affiancante il presidente della Applied Research, Inc. di Los Angeles in California dal 1981 al 1983. Dal 1983 fino al 1985 Carr fu responsabile del progetto dell'Universit\u00e0 del Texas (University of Texas) chiamato \"300-inch Telescope Project\", cio\u00e8 avente il fine di progettare un telescopio della lunghezza di 300-inch - corrispondente a circa 7,5\u00a0m.\nNel 1984 Carr fond\u00f2 la \"CAMUS, Inc.\" una impresa familiare specializzata nella consulenza per l'ingegneria in vari settori. In particolar modo CAMUS diede un enorme contributo allo sviluppo della \"Boeing Company\" nonch\u00e9 per la progettazione della Stazione Spaziale Internazionale (ISS). In aggiunta, l'impresa \u00e8 a tutt'oggi coinvolta nella produzione di arte finissima, progettata e disegnata dalla moglie di Carr, l'artista/scultrice Pat Musick."}
{"id": "265454", "revid": "6923", "url": "https://it.wikipedia.org/wiki?curid=265454", "title": "Sth\u00e8ne", "text": "Lo sth\u00e8ne \u00e8 l'unit\u00e0 della forza del Sistema MTS, utilizzata in Unione Sovietica tra il 1933 e il 1955. Il simbolo \u00e8 sn. \u00c8 anche usato per misurare la spinta.\n1 sn "}
{"id": "265456", "revid": "120769956", "url": "https://it.wikipedia.org/wiki?curid=265456", "title": "Arco (geometria)", "text": "In geometria si definisce arco la parte di una curva regolare compresa fra due suoi punti, detti estremi dell'arco. Curve regolari sono le curve continue e dotate di tangente unica in ogni punto, come ad esempio quelle delle coniche.\nUn arco pu\u00f2 essere approssimato da una linea spezzata poligonale composta da un numero limitato di segmenti con i vertici disposti a intervalli regolari lungo l'arco stesso. Quando la lunghezza dei segmenti tende a zero, la lunghezza e l'andatura della poligonale tende a quella dell'arco.\nIl segmento di retta delimitato dagli estremi di un arco si dice corda sottesa dall'arco. L'asse di tale segmento passa per il centro dell'arco.\nLe misure degli archi di circonferenza sono espresse frequentemente in gradi o radianti, assumendo la circonferenza stessa, ovvero parte di essa, come unit\u00e0 di misura.\nPer trovare la lunghezza formula_1 di un arco di circonferenza sotteso da due raggi formula_2 che formano un angolo formula_3 (espresso in radianti) fra loro si mettono in relazione, tramite proporzione, la lunghezza dell'arco con quella di tutta la circonferenza e l'angolo sotteso dai raggi con l'angolo giro:\ne quindi la lunghezza dell'arco \u00e8"}
{"id": "265459", "revid": "31789", "url": "https://it.wikipedia.org/wiki?curid=265459", "title": "Museo archeologico nazionale delle Marche", "text": "Il Museo archeologico nazionale delle Marche si trova ad Ancona, all'interno del cinquecentesco palazzo Ferretti. Documenta in modo pressoch\u00e9 completo la preistoria e la protostoria del territorio marchigiano; comprende ricche collezioni relative alla civilt\u00e0 greca, romana e a quella dei Galli Senoni. I reperti relativi alla civilt\u00e0 picena formano la pi\u00f9 completa raccolta esistente; per la ricchezza delle sue collezioni il museo \u00e8 uno dei pi\u00f9 importanti musei archeologici d'Italia.\nDal dicembre 2014 il Ministero per i beni e le attivit\u00e0 culturali lo gestisce tramite la Direzione regionale Musei.\nStoria.\nIstituzione e ampliamenti successivi.\nIl museo, con il nome di \"Gabinetto paleoetnografico ed archeologico delle Marche\", fu istituito nel 1863 dalla Regia Commissione Conservatrice delle Marche.\nSuccessivamente le collezioni archeologiche furono ampliate da Carisio Ciavarini, dal maggio 1876 Ispettore degli scavi e dei monumenti del Regio Commissariato per i Musei e Scavi di Antichit\u00e0 per l'Emilia e le Marche, e sistemate nel fabbricato delle Regie Scuole Tecniche in via San Martino, dove Ciavarini insegnava e dove il museo fu ospitato dal 1868 al 1877. Fu quindi trasferito nella sede del Palazzo degli Anziani e da qui, nel 1884, pass\u00f2 nell'ex Convento di San Domenico. Fu di nuovo trasferito nel 1898 nelle pi\u00f9 ampie sale dell'ex convento degli Scalzi, in via Duomo n.12, dove rimase fino al 1923..\nMuseo Nazionale.\nNel 1906, grazie alla ricchezza e alla rappresentativit\u00e0 delle sue collezioni, l'istituzione ottenne il riconoscimento statale e assunse la denominazione di Museo Archeologico Nazionale delle Marche. Il riconoscimento dell'interesse nazionale non va sottovalutato poich\u00e9 all'epoca i musei archeologici nazionali italiani erano pochi, tra cui i tre di Roma (Museo nazionale romano, Museo nazionale preistorico, Museo nazionale etrusco) e quelli di Napoli, Firenze, Cagliari, Taranto, Parma e di Portogruaro. Dopo l'apertura del museo di Ancona e di quello di Matera (1911), il numero dei musei archeologici rimase stabile sino agli anni settanta del Novecento.\nA San Francesco alle Scale.\nIl museo rimase al convento degli Scalzi fino al 1923, quando fu trasferito negli spaziosi locali del convento di San Francesco alle Scale ed inaugurato il 9 ottobre 1927 alla presenza del re Vittorio Emanuele III di Savoia. Secondo i criteri dell'epoca, i chiostri furono trasformati in fiorenti giardini, gli arredi vennero realizzati da esperti ebanisti, i sostegni delle vetrine furono ispirati ai trapezofori pompeiani; tutto ci\u00f2 rendeva l'ambiente del museo all'altezza delle collezioni ospitate. Le sezioni erano tre: preistorica, picena e gallica, mentre specifici settori erano dedicati alla collezione numismatica e alle ricche raccolte provenienti dalla necropoli picena di Numana e da quella greco-romana di Ancona.\nDurante la Seconda Guerra Mondiale l'edificio fu pesantemente danneggiato dai bombardamenti, con conseguenti danni alle collezioni che improvvidamente non erano state inviate nei depositi allestiti dal soprintendente Pasquale Rotondi a Sassocorvaro; nel dopoguerra non fu dunque possibile riaprire subito al pubblico le raccolte.\nA Palazzo Ferretti.\nPer la riapertura del Museo Archeologico Nazionale delle Marche si dovette attendere il 1958, quando fu allestito nell'attuale prestigiosa sede di Palazzo Ferretti. Il forte terremoto che colp\u00ec Ancona nel 1972 costrinse ad una nuova chiusura, protrattasi fino al 1988. A partire da quella data il museo ha gradualmente riaperto le sue sezioni, iniziando da quelle protostorica e preistorica, per proseguire con quelle dell'Et\u00e0 del Rame e del Bronzo, a quella ellenistica e infine (parzialmente) quella romana. Nel 2022 devono ancora essere riaperte la sezione altomedievale e la ricchissima collezione numismatica; deve inoltre essere completata la riapertura della sezione romana.\nIl ruolo del Museo nella protezione del patrimonio archeologico regionale.\nIl Museo Nazionale ha sempre svolto un attivo ruolo nel contrastare il fenomeno della vendita illegale all'estero di reperti che, come in tutta Italia, purtroppo \u00e8 presente anche nelle Marche. Esemplare in questo senso fu il recupero dei Bronzi dorati da Cartoceto di Pergola: nel 1946, nonostante i disagi derivati dai bombardamenti che avevano semidistrutto la sede del Museo, l'unico dipendente ancora in servizio si rec\u00f2 sul luogo del ritrovamento e prese possesso dei frammenti di bronzo dorato che erano appena stati scavati, mentre il proprietario del terreno si era recato urgentemente a Roma; sospettando che il viaggio improvviso fosse dovuto all'intenzione di contattare il mercato antiquario clandestino, il dipendente sequestr\u00f2 i reperti nel nome dello Stato e fece in modo di farsi consegnare altri frammenti precedentemente occultati. Fu cos\u00ec che fu possibile, dal 1959, esporre al pubblico il celebre gruppo statuario.\nIn negativo, il ruolo del Museo \u00e8 deducibile dal fatto che, prima della sua istituzione, preziosi reperti trovati nelle Marche finirono all'estero; valgano i seguenti esempi. \nCollezioni.\nSezione preistorica.\nLa sezione preistorica comprende quattro settori, dedicati al Paleolitico, al Neolitico, all'Et\u00e0 del Rame e all'Et\u00e0 del Bronzo.\n- Sala 1 - Prima dell'inizio del percorso cronologico, si trova la sala della \"Venere di Frasassi\"; venne ritrovata nel 2007 all'interno della Grotta della Beata Vergine di Frasassi, poco distante dalla Grotta Grande del Vento; \u00e8 stata realizzata utilizzando una stalattite. Si tratta di una figura femminile dalle forme generose, con gli avambracci piegati in avanti e con le mani congiunte, in un gesto di preghiera; il ventre mostra che la donna \u00e8 incinta. Il reperto \u00e8 una venere paleolitica; in Italia esistono solo altri dieci esemplari simili. Risale a circa 20.000 anni fa (Paleolitico superiore, periodo Gravettiano o Epigravettiano antico).\n- Sala 2 - Sono qui esposti i reperti pi\u00f9 antichi mai rinvenuti nelle Marche: quelli della zona sommitale di Monte Conero, risalenti a circa 300.000 anni fa (Paleolitico inferiore). Si tratta di bifacciali e di manufatti su scheggia di cultura acheuleana. Pi\u00f9 recenti sono i reperti realizzati con la tecnica Levallois. \n- Sala 3 - Sono esposti oggetti realizzati con tecnica microlitica. Reperto specificatamente artistico \u00e8 il ciottolo graffito con la figura femminile avente testa di lupo (foto 2).\nSezione protostorica.\nLa sezione protostorica illustra le civilt\u00e0 che interessarono le Marche nell'Et\u00e0 del ferro: quella picena, diffusa su tutto il territorio regionale dal IX al III secolo a.C. e quella dei Galli Senoni, che invasero il territorio piceno settentrionale nel corso del IV secolo a.C.\nCivilt\u00e0 picena.\nLe testimonianze della Civilt\u00e0 picena sono esposte nelle sale dalla 10 alla 27 e nella sala 32. La collezione di reperti piceni del Museo costituisce la pi\u00f9 completa testimonianza della vita e dell'arte del popolo che diede unit\u00e0 etnica alle Marche nell'Et\u00e0 del ferro e il cui totem (il picchio verde) \u00e8 raffigurato nello stemma della regione. La collezione picena comprende anche una ricca raccolta di ceramica greca e alcuni pregevoli oggetti etruschi, frutto del commercio che i Piceni avevano con i Greci e gli Etruschi.\nCivilt\u00e0 gallica.\nI reperti della Civilt\u00e0 gallica dei Senoni sono esposti nelle sale 28, 29, 30 e 31. \nSezione greco-ellenistica.\nLa sezione greco-ellenistica \u00e8 esposta nella sala 33.\nSezione romana.\nLa sezione romana non \u00e8 ancora visitabile completamente (2022), a 49 anni dalla sua chiusura; il 19 dicembre 2013 ne \u00e8 stata per\u00f2 aperta una prima sala; oltre ai reperti in essa esposti, altre testimonianze romane sono visibili in allestimento provvisorio oppure nella sala della necropoli ellenistica di Ancona.\nSezione altomedievale.\nLa sezione altomedievale non \u00e8 ancora aperta (2022). \nCollezione numismatica.\nLa ricca collezione numismatica non \u00e8 ancora aperta (2022).\nReperti paleontologici.\nIl Museo nazionale, pur avendo carattere archeologico, espone alcuni reperti paleontologici.\nRiapertura delle collezioni dopo il 1972.\nNel 2022 sono ancora chiuse al pubblico la collezione romana (tranne la prima sala), la collezione altomedievale, la collezione numismatica.\nPalazzo Ferretti.\nLa sede del Museo \u00e8 dal 1958 Palazzo Ferretti, residenza nobiliare tra le pi\u00f9 importanti della citt\u00e0; gi\u00e0 da solo l'edificio merita una visita, anche per la fama degli artisti che vi hanno lasciato la loro opera.\nLa storia del palazzo inizia tra il 1540 e il 1543, quando fu edificato su probabile disegno di Antonio da Sangallo il Giovane. Fu costruito poco dopo la cacciata del famigerato cardinale Accolti, il legato pontificio che tanto aveva fatto penare la citt\u00e0 dopo il colpo di Stato con il quale papa Clemente VII aveva posto fine alla libert\u00e0 della Repubblica di Ancona. La costruzione di Palazzo Ferretti avvenne quindi nel periodo in cui la citt\u00e0 stava rimarginando le ferite dovute alla perdita della libert\u00e0 e fu dunque segno della ritrovata pace cittadina, pur nell'ambito dello Stato Pontificio. Una volta terminato, i conti Ferretti vollero farlo affrescare da importanti artisti: Pellegrino Tibaldi e Federico Zuccari.\nGli affreschi del Tibaldi realizzati nel piano nobile (salone dei ricevimenti, sala degli emblemi, sala dei miti, camera di San Carlo) rappresentano: la \"Battaglia dei tre Orazi\", \"Andromeda\", \"Apollo e Dafne\", \"Caduta del carro di Fetonte\", \"Ratto di Proserpina\". Al terzo piano il Tibaldi dipinse invece la sala con ciclo astrologico celebrante il \"Trionfo di Apollo\".\nFederico Zuccari invece decor\u00f2 le volte dell'ampio salone del terzo piano con grottesche, paesaggi fantastici e vedute di monumenti romani.\nNel 1759 i Ferretti commissionarono a Luigi Vanvitelli l'ampliamento dell'edificio; verso sud giunse ad inglobare una torre medievale, mentre verso ovest giunse al confine con la chiesa degli Scalzi; in questa occasione fu costruito il balcone sulla facciata, lo scalone d'onore ed il terrazzo pensile. Furono aggiunte anche statue di Gioacchino Varl\u00e8 e della sua scuola. Diversi restauri furono eseguiti nel Novecento, il primo (1928-1931) commissionato dalla stessa famiglia Ferretti, i successivi a causa dei danni derivati dalla Seconda guerra mondiale e dal terremoto del 1972.\nCollegamenti esterni.\n "}
{"id": "265461", "revid": "287204", "url": "https://it.wikipedia.org/wiki?curid=265461", "title": "Val d'Intelvi", "text": "La val d'Intelvi, o valle Intelvi, \u00e8 una zona vallivola montuosa situata in provincia di Como, in prossimit\u00e0 del confine con la Svizzera.\nGeografia.\nLa valle \u00e8 formata da due rami principali: uno meridionale, percorso dal torrente Telo che sbocca nel lago di Como ad Argegno, e uno settentrionale, percorso dal Telo di Osteno che sbocca nel lago di Lugano a Osteno; I due rami sono separati dalla Sella di San Fedele, a quota 735 metri. Un terzo ramo \u00e9 rappresento dall'alta Val Mara, che forma un altopiano dove sorge Lanzo d'Intelvi. La valle ha quindi una forma di \"Y\" rovesciata, dove i vertici bassi sono i due sbocchi sui relativi laghi e il vertice superiore \u00e8 invece posto alla maggiore altitudine, il Monte Generoso ( metri), nel comune di Centro Valle Intelvi, al confine con la Svizzera.\nComprende i comuni di Alta Valle Intelvi, Argegno, Blessagno, Centro Valle Intelvi (esclusa la frazione di Erbonne che geograficamente appartiene alla valle di Muggio), Cerano d'Intelvi, Claino con Osteno, Dizzasco, Laino, Pigra, Ponna e Schignano."}
{"id": "265463", "revid": "125649178", "url": "https://it.wikipedia.org/wiki?curid=265463", "title": "Museo Omero", "text": "Il Museo tattile statale Omero di Ancona \u00e8 uno dei pochi musei tattili al mondo. L'istituto fa conoscere l'arte attraverso il tatto, dando ai visitatori la possibilit\u00e0 di vedere con le mani. Nato per promuovere l'integrazione delle persone con disabilit\u00e0 visiva \u00e8 uno spazio accessibile a tutti.\nIl museo \u00e8 gestito dal Comune di Ancona in convenzione con il Ministero della cultura, cos\u00ec come da atto sottoscritto il 3 agosto 2001 e successivamente modificato il 22 febbraio 2002.\nLa storia del museo.\nIl museo \u00e8 stato istituito il 29 maggio 1993 dal Comune di Ancona con il contributo della Regione Marche e su ispirazione dell'Unione Italiana dei Ciechi e degli Ipovedenti. Il 25 novembre 1999 \u00e8 stato riconosciuto museo statale all'unanimit\u00e0 dal Parlamento italiano, confermandogli una valenza unica a livello internazionale.\nL'idea di un museo tattile nasce nel 1985, dai coniugi non vedenti Aldo Grassini e Daniela Bottegoni.\nIl museo \u00e8 stato inaugurato il 2 dicembre 1993 occupando tre aule della scuola elementare Carlo Antognini di Ancona; nel 1997 si trasferisce presso un'ala della scuola media Donatello, in Via Tiziano, dove nel 2003 le sue collezioni furono riallestite. Nell'estate del 2012 il museo si insedia nella sua prestigiosa sede definitiva, al Lazzaretto di Ancona.\nDal 23 dicembre 2014 il museo \u00e8 parte della Direzione Regionale Musei Marche del Ministero della Cultura.\nL'edificio.\nIl museo occupa un intero lato della Mole Vanvitelliana o Lazzaretto, costruzione di forma pentagonale risalente alla prima met\u00e0 del 1700, opera di Luigi Vanvitelli, uno dei maggiori interpreti del periodo di transizione tra Barocco e Neoclassicismo. L'edificio \u00e8 situato su un'isola artificiale, ideata dallo stesso architetto all'interno del porto di Ancona. L'isola \u00e8 collegata alla terraferma mediante tre ponti e si trova a pochi passi da Porta Pia, oltre la quale si estende il centro della citt\u00e0. Il Lazzaretto, la cui funzione originaria era sanitaria e militare, fu destinato poi ad attivit\u00e0 di vario genere, fino a diventare un centro culturale polifunzionale.\nAttualmente il museo occupa uno spazio di circa tremila metri quadrati distribuito su quattro piani, con varie sale che ospitano la collezione, una sala riunioni, gli uffici, due laboratori didattici, un centro documentazione e ricerca.\nLa collezione e il percorso espositivo.\nLa collezione include modellini architettonici, calchi da copie al vero di sculture in gesso e vetroresina, sculture originali di artisti contemporanei e oggetti di Design.\nL'allestimento propone circa 200 opere della collezione permanente organizzate secondo un criterio cronologico, a cui si \u00e8 aggiunta nel 2021 una nuova sezione dedicata al Design.\nL'intera collezione \u00e8 accessibile e fruibile in maniera tattile: a supporto delle persone con disabilit\u00e0 visiva sono presenti descrizioni in Braille, in nero e a caratteri grandi, pedane mobili per l'esplorazione delle parti pi\u00f9 alte delle sculture.\nPrima sala: arte greco-romana.\nEspone calchi e copie al vero di opere dell'arte classica, dall'antica Grecia a Roma: la \"Nike di Samotracia\", il \"Discobolo\", il \"Poseidone\", la \"Venere di Milo\", ecc. si affiancano al modello in scala del \"Partenone\"; la \"Lupa capitolina\" e la ritrattistica romana si accompagnano al modello volumetrico e in sezione del \"Pantheon\".\nSeconda sala: arte romanico-gotica.\nLa sala \u00e8 dedicata al periodo medioevale con il modellino di \"Piazza dei Miracoli\" di Pisa e del \"Duomo di Ancona\", con le copie in gesso delle quattro formelle del \"Campanile di Giotto\" ecc. Il modellino del \"Duomo di Firenze\" introduce alla sala del Rinascimento.\nTerza sala: arte rinascimentale.\nNella sala sono presenti il modellino della Basilica di San Pietro, la copia in gesso del David di Donatello e di alcuni lavori di Michelangelo ovvero la \"Piet\u00e0 di San Pietro\", la \"Piet\u00e0 Rondanini\", il \"Tondo Pitti e il Tondo Taddei\", il \"Mos\u00e8\" e la copia ridotta e il calco della testa del \"David\".\nQuarta sala: arte contemporanea.\nAl piano superiore sono ospitate le sculture originali di arte contemporanea realizzate da artisti italiani e internazionali dell'area figurativa e informale fra cui: Giorgio De Chirico, Pietro Consagra, Arturo Martini, Marino Marini, Arnaldo Pomodoro, Valeriano Trubbiani, Girolamo Ciulla, Mario Lupo, Edgardo Mannucci, Umberto Mastroianni, Andr\u00e9 Barelier, Sergio Zanni, Pierre Carron, Pietro Annigoni, Aron Demetz, Francesco Messina, Loreno Sguanci, Fulvio Ligi, Luciano Dionisi, Vittorio Morelli, Sanzio Blasi, Roberto Papini, Floriano Bodini, Rosario Ruggiero, Bruno Ceccobelli, Walter Valentini, Giuliano Vangi, Felice Tagliaferri, Paolo Annibali, Tiziana Felicioni, Angelo Rossetti, Jesper Neergard, Michelangelo Pistoletto.\nCollezione Design.\nIn una sala con ingresso separato, sempre all'interno della Mole Vanvitelliana, \u00e8 ospitata la Collezione Design. Espone 32 oggetti della storia del Design italiano che dagli anni '60 ad oggi hanno vinto o sono stati menzionati per il Compasso d'Oro dalla Vespa Piaggio di Corradino D'Ascanio alla radio Cubo di Sappers &amp; Zanuso prodotto dalla Brionvega.\nSezione itinerante.\nIl museo ha allestito una sezione itinerante, \"Bello e Accessibile\", per esportare l'approccio multisensoriale all'arte in altri contesti culturali, veicolando l'idea di una cultura senza barriere a livello nazionale e internazionale."}
{"id": "265466", "revid": "773636", "url": "https://it.wikipedia.org/wiki?curid=265466", "title": "BSOD", "text": ""}
{"id": "265467", "revid": "118342", "url": "https://it.wikipedia.org/wiki?curid=265467", "title": "Arti plastiche", "text": "Vengono definite arti plastiche quelle arti visive che implicano l'uso di materiali che possono essere plasmati o modulati, spesso in forma tridimensionale. Materiali che possono essere incisi o modellati, come la pietra (marmo, granito, pietre preziose), i metalli, il legno, l'avorio, il cuoio, il cemento, il gesso, la plastilina, la vernice sono inclusi in questa definizione, dato che, con strumenti adatti, possono essere modulati o trasformati.\nArti che possono essere definite arti plastiche sono quindi:\nL'uso della plastica nell'arte o essa stessa come forma d'arte.\nL'uso del termine \"plastico\" nelle arti, non deve essere confuso con l'uso che ne fa Piet Mondrian, n\u00e9 con il movimento da lui nominato Neoplasticismo."}
{"id": "265468", "revid": "22828", "url": "https://it.wikipedia.org/wiki?curid=265468", "title": "Pettola", "text": ""}
{"id": "265469", "revid": "109228880", "url": "https://it.wikipedia.org/wiki?curid=265469", "title": "Pinacoteca civica Francesco Podesti", "text": "La Pinacoteca civica \"Francesco Podesti\" di Ancona \u00e8 sorta nel 1884. La sua istituzione \u00e8 dovuta soprattutto al fervido interessamento del pittore anconetano Francesco Podesti, al quale la raccolta d'arte \u00e8 stata ben presto dedicata. Raccoglie alcuni dipinti di valore universale per la storia dell'arte italiana e altri di grande interesse per la comprensione della pittura nelle Marche dal XIV al XIX secolo.\nLa pinacoteca, nonostante la sua importanza, \u00e8 stata chiusa dal 2011 al 2015 per lavori di ampliamento e ristrutturazione, ed \u00e8 stata riaperta solo parzialmente nel giugno del 2016. Sono comunque visibili i dipinti pi\u00f9 importanti; non \u00e8 ancora nota la data di riapertura totale.\nStoria.\nIl nucleo originario delle collezioni \u00e8 costituito dalle opere degli enti religiosi soppressi dopo l'Unit\u00e0 italiana e dai dipinti e cartoni donati dal pittore titolare. Successivamente le collezioni si arricchirono grazie a donazioni da parte delle famiglie nobili della citt\u00e0, che nel corso dei secoli avevano raccolto nei loro palazzi un notevole patrimonio artistico. Acquisizioni mirate, soprattutto di opere moderne, hanno infine portato la Pinacoteca alla consistenza attuale.\nLa prima sede fu l'ex convento di San Domenico; poi, nel 1927, la pinacoteca fu trasferita all'ex convento di San Francesco alle scale. Durante la Seconda guerra mondiale, Pasquale Rotondi, soprintendente alle Gallerie delle Marche, sfidando ogni tipo di difficolt\u00e0, nascose i maggiori capolavori della Pinacoteca, insieme a quelli delle altre citt\u00e0 delle Marche e di Venezia, nella rocca di Sassocorvaro, per salvarli da razzie e bombardamenti. Fu un intervento provvidenziale, in quanto la sede della pinacoteca fu distrutta dai bombardamenti del 1943.\nNel periodo della Ricostruzione molti dipinti della pinacoteca rimasero in deposito ad Urbino; il ritorno di queste opere nella loro sede originaria \u00e8 stato opera soprattutto del fervido interessamento di Pietro Zampetti, critico d'arte e, per anni, soprintendente alle gallerie delle Marche. Il primo passo compiuto dal professor Zampetti per la riapertura della pinacoteca fu compiuto nel 1950, quando tornarono in citt\u00e0 i capolavori della collezione civica, in occasione dell'inaugurazione della mostra \"Pittura veneta nelle Marche\". Il secondo passo fu la riapertura della pinacoteca, nel 1958, ospitata nel medievale Palazzo degli Anziani, lo stesso in cui era stata allestita la grande mostra del 1950. Nel 1973 venne inaugurata la nuova ed attuale sede, Palazzo Bosdari, antica e prestigiosa dimora nobiliare.\nPalazzo Bosdari.\nLa sede della Pinacoteca, Palazzo Bosdari, \u00e8 di origine medievale. Nel 1550 fu acquistato dalla famiglia Bosdari, originaria di Ragusa, in Dalmazia, che dal 1560 lo fece ristrutturare da Pellegrino Tibaldi.\nArtisti.\nLe opere pi\u00f9 importanti a livello nazionale sono quelle di Carlo Crivelli, Tiziano, Lorenzo Lotto, Sebastiano del Piombo, Guercino, Carlo Maratta. Notevole \u00e8 anche la collezione delle opere di Francesco Podesti, dono dell'autore, che fu il pi\u00f9 acceso promotore dell'istituzione della pinacoteca.\nFondamentali per lo studio della pittura nelle Marche \u00e8 il nucleo di dipinti di Olivuccio di Ciccarello, figura principale della scuola di pittura di Ancona, che fior\u00ec tra Trecento e Quattrocento; importante anche la presenza di opere di Arcangelo di Cola ed Andrea Lilli.\nAltri importanti autori presenti con le loro opere nella pinacoteca sono: Giacinto Brandi, Angelo Caroselli, Antonio Circignani, Domenico Corvi, Domenichino, il Sassoferrato, Giovanni Antonio Galli detto lo Spadarino, Ciro Ferri, Francesco Foschi, Antonio Tempesta, Antonio Zanchi.\nOpere maggiori.\nSi segnalano per la loro importanza i seguenti dipinti di propriet\u00e0 della Pinacoteca collocate fuori sede:\nTra le stampe sono da segnalare:\nTra le sculture antiche la Pinacoteca possiede una serie di bassorilievi medievali di Margaritone d'Arezzo, che originariamente decoravano la facciata del Palazzo degli Anziani; alcuni di essi sono esposti in sede, altri all'interno del palazzo dal quale essi provengono.\nGalleria di Arte Moderna.\nPalazzo Bosdari accoglie anche la Galleria d'Arte Moderna, sino al 2011 afflitta da una grave mancanza di spazio ed ora parzialmente riaperta (vedi capitolo \"Ampliamento degli spazi espositivi\"). \nI pi\u00f9 importanti pittori presenti con le loro opere sono: Getulio Alviani, con una delle sue \"superfici a testura variabile\" in alluminio, Bruno da Osimo, con nove incisioni, Anselmo Bucci, con due oli di soggetto parigino, Nino Caff\u00e8, con una natura morta, Corrado Cagli, con tre dipinti, Massimo Campigli, con un'opera del secondo periodo parigino, Bruno Cassinari, con un dipinto di soggetto marino, Enzo Cucchi, Adolfo De Carolis, con tre xilografie e un disegno, Virgilio Guidi, Carlo Levi, Pio Pullini, Ivo Pannaggi, Orfeo Tamburi, Luigi Veronesi. \u00c8 presente anche un acuto autoritratto di Amerigo Asciutti, pittore anconitano dell'ultimo Ottocento.\nTra le sculture si segnalano le opere di: Remo Bianco, Corrado Cagli, di cui \u00e8 esposto il modellino del monumento eretto a Gottinga per commemorare la Notte dei cristalli, Aristodemo Costoli, Edgardo Mannucci, Augusto Murer. Inoltre la galleria conserva diversi lavori di Valeriano Trubbiani, tra cui il bozzetto metallico della \"Mater Amabilis\", uno dei monumenti moderni pi\u00f9 noti di Ancona: i \"rinoceronti\" di Piazza Pertini. Sono presenti anche opere degli importanti scultori anconetani Mentore Maltoni e Vittorio Morelli; di quest'ultimo da segnalare \u00e8 il ritratto di fra' Paolo Mussini, l'artista del primo Novecento del quale Ancona conserva notevoli dipinti nella chiesa dei Cappuccini.\nAmpliamento degli spazi espositivi.\nDal primo gennaio 2012 la Pinacoteca e la Galleria d'Arte Moderna sono chiuse per permettere il completamento dei lavori di restauro e di ampliamento della sede, che occuper\u00e0 anche l'edificio adiacente a Palazzo Bosdari: Palazzo Bonomini; la riapertura era prevista ad ottobre dello stesso anno, ma nell'autunno del 2015 le collezioni erano ancora chiuse al pubblico. Al termine dei lavori ci saranno cinque sale in pi\u00f9 e uno spazio per le mostre temporanee (nei piani sottostanti il cortile di ingresso). Da decenni i pi\u00f9 illustri esponenti della cultura cittadina lamentavano la carenza di spazi a Palazzo Bosdari. L'ampliamento permetter\u00e0 finalmente di dare una risposta all'esigenza di esporre le opere antiche di grandi dimensioni e le opere moderne relegate nei magazzini; inoltre render\u00e0 possibili nuove acquisizioni.\nUn primo risultato dei lavori di ampliamento \u00e8 stato, nel 2016, l'apertura di un nuovo ingresso in vicolo Foschi, a pochi metri dal porto e dalle banchine di ormeggio dei traghetti: le migliaia di turisti in attesa di imbarco possono finalmente visitare le collezioni artistiche in modo pi\u00f9 agevole. Dal nuovo ingresso un ascensore di circa ventisei metri conduce alle sale di esposizione e, in futuro, anche alla torretta della pinacoteca, nella quale verr\u00e0 allestito un bar con vista panoramica sul porto e sui rioni pi\u00f9 antichi della citt\u00e0. Dopo la riapertura i lavori continueranno con il restauro dei dipinti rinascimentali che abbelliscono i soffitti del palazzo.\nRiapertura parziale del 2016.\nNell'attesa dell'apertura completa, il 9 giugno 2016 sono state riaperte alcune sale, dove \u00e8 stata esposta una selezione di alcuni dipinti, tra cui le pale del Tiziano, del Lotto, del Guercino, del Gentileschi e la madonna del Crivelli. \nA seguito dei lavori di ristrutturazione ed ampliamento sono emersi anche alcuni tratti di antiche mura interne ed una torre medievale, entrambe visibili e visitabili nelle immediate adiacenze del nuovo ingresso lato porto nel vicolo Foschi.\nLa data della riapertura totale non risulta ancora nota..\nLa parziale riapertura del 2016 ha presentato un nuovo allestimento delle opere, e alcune nuove sale; l'ingresso principale \u00e8 per ora chiuso e per ora si accede solo dal vicolo Foschi, vicino alla storica chiesa di Santa Maria della Piazza, nei pressi del porto \nIl nuovo allestimento \u00e8 caratterizzato dalla presentazione affiancata di opere antiche e moderne, legate da temi o suggestioni particolari.\nIn occasione della riapertura parziale, \u00e8 stata trasferita in pinacoteca l'opera di Francesco Podesti \"Il Giuramento degli Anconetani\", originariamente dipinta per il Palazzo degli Anziani, sede comunale. Il dipinto ricorda la resistenza della Repubblica Marinara di Ancona contro l'esercito imperiale di Federico Barbarossa, capitanato da Cristiano di Magonza."}
{"id": "265472", "revid": "1360634", "url": "https://it.wikipedia.org/wiki?curid=265472", "title": "Museo della citt\u00e0 di Ancona", "text": "Il Museo della citt\u00e0 di Ancona \u00e8 ubicato nella piazza del Plebiscito, in locali che un tempo appartenevano all'ospedale medievale di San Tommaso di Canterbury e ad una pescheria ottocentesca.\nDescrizione.\nIl museo si segnala per il moderno allestimento. \u00c8 un museo di taglio essenzialmente didattico, che permette di conoscere la storia di Ancona dalla preistoria sino all'Unit\u00e0 italiana, utilizzando plastici ricostruttivi, pannelli didattici e video tematici, ma anche alcuni reperti archeologici, opere d'arte, carte topografiche, documenti. La sua visita \u00e8 complementare a quella del Museo archeologico nazionale delle Marche, che illustra con gran copia di reperti il passato di Ancona.\nSi segnalano le seguenti opere:"}
{"id": "265476", "revid": "1718925", "url": "https://it.wikipedia.org/wiki?curid=265476", "title": "Sin (divinit\u00e0)", "text": "Sin (in Akkadico: \ud808\udc97\ud808\udf6a \"Su'en, S\u00een\") o Nanna (Sumerico: \ud808\udc2d\ud808\udec0\ud808\udda0 \"D\u0160E\u0160.KI, DNANNA\"), chiamato anche \"divina falce di luna\", era il dio della luna nella mitologia babilonese, nonch\u00e9 protettore del ciclo lunare e degli elementi naturali ad esso connessi. Le due principali sedi di culto si trovavano a Ur e a Carre, per\u00f2 in Mesopotamia si trovano moltissimi templi dedicati al dio a causa della sua antichissima venerazione.\nFu anche un antico dio protettore dei pastori. Durante il periodo in cui Ur esercitava la supremazia sulla valle dell'Eufrate (tra il 2600 e il 2400 a.C.), Sin era considerato il dio supremo del pantheon. Fu allora che venne designato come \"padre degli dei\", \"capo degli dei\" o \"creatore di tutte le cose\".\nS\u012bn era anche il nome del dio pre-islamico della luna e le ricchezze venerate ad Hadhramaut.\nEra chiamato anche \"Colui il cui cuore non pu\u00f2 essere letto\" e si diceva che riuscisse a vedere pi\u00f9 lontano di tutti gli dei. Si racconta che, ad ogni luna nuova, gli dei si riunissero in consiglio da lui per farsi fare delle predizioni sul futuro.\nSignificato del nome.\nIl significato originale del nome Nanna \u00e8 sconosciuto. La prima ortografia trovata in Ur e Uruk \u00e8 DLAK-32.NA (dove NA deve essere inteso come complemento fonetico). Il nome di Ur, compitato (cuneiforme: \ud808\udec0\ud808\udc15\ud808\udda0) LAK-32.UNUGKI = URIM2KI, \u00e8 esso stesso derivato dal th\u00e9onymon e significa \"la dimora (UNUG) di Nanna (LAK-32)\".\nIl segno pre-classico LAK-32 crolla pi\u00f9 tardi con \u0160E\u0160 (l'ideogramma per \"fratello\"), e la classica grafia sumera \u00e8 D\u0160E\u0160.KI, con la lettura fonetica \"na-an-na\". Il termine tecnico per la falce di luna potrebbe anche riferirsi alla divinit\u00e0, (cuneiforme: \ud808\udc2d\ud808\udf13\ud808\udeac DU4.SAKAR. Pi\u00f9 tardi, il nome \u00e8 scritto logograficamente come DNANNA.\nIl dio semitico della luna Su'en / Sin fu in origine una divinit\u00e0 separata dalla Sumera Nanna, ma dal periodo dell'impero accadico i due subirono una sincretizzazione e vennero identificati come la stessa divinit\u00e0 . L'occasionale grafia assira di DNANNA-ar D\"Su'en-e\" \u00e8 dovuta all'associazione con l'accidentale \"na-an-na-ru\" \"illuminatore, lampada\", un epiteto del dio della luna. Il nome del dio lunare assiro Su'en / S\u00een \u00e8 solitamente scritto come DEN.ZU, o semplicemente con il numero 30, (cuneiforme: \ud808\udc2d\ud808\udf0d DXXX).\nCaratteristiche di Sin.\nSua moglie era Ningal (\"Grande Signora\"), con lei gener\u00f2 Utu / Shamash (il dio del Sole) e Inanna / Ishtar (la dea del pianeta Venere). Dall'unione con Nigal nacque un terzo figlio, Ishkur. Alcune fonti lo considerano anche il padre di Ereshkigal, dea della terra di non ritorno, degli inferi e della morte.La tendenza a centralizzare i poteri dell'universo port\u00f2 all'istituzione della dottrina di una triade composta da Sin / Nanna e dai figli avuti con Ningal. I loro simboli erano rispettivamente la mezza luna (Sin), la stella ad otto punte (Ishtar/Inanna) e il disco solare (Utu/Shamash). Questa triade chiamata \"Triade sacra\" o \"Triade semitica\" fu incorporata nel Pantheon mesopotamico durante il periodo accadico (2200-2100 a.C.).\nNei sigilli cilindrici, Sin \u00e8 rappresentato come un vecchio con la barba di lapislazzuli o con il simbolo della mezza luna. Nel sistema teologico-astrale \u00e8 rappresentato dal numero 30 e dalla luna. Questo numero si riferisce probabilmente al numero medio di giorni (correttamente circa 29,53) in un mese lunare, misurato tra le successive nuove lune. Altre rappresentazioni lo vedono cavalcare un toro alato. Come la luna e treppiede (che potrebbe essere una lampada antica), il toro faceva parte dei suo simboli, gli fu attribuito a causa di suo padre, Enlil, chiamato \"Toro del cielo\".\nPer la mitologia sumera, governa il passaggio dei mesi ed \u00e8 il dio che controlla le maree, i cicli mestruali e, in generale, i processi ciclici associati alla luna o al mese lunare.\nUn importante testo sumero (\"Enlil e Ninlil\") parla della discesa di Enlil e Ninlil, incinta di Nanna, negli inferi. L\u00ec, ci sono tre \"sostituzioni\" per permettere l'ascesa di Nanna. La storia mostra alcune somiglianze con il testo noto come \"La discesa di Inanna\".\nLuoghi di Culto.\nI suoi due principali luoghi di culto erano il tempio E-kishnugal ad Ur, nel sud della Mesopotamia, e un santuario ad \u1e24arr\u0101n (\u062d\u0631\u0651\u0627\u0646, per i romani Carre) nel nord. \nIn Ur si chiamava E-gish-shir-gal (cuneiforme: \ud808\udc8d\ud808\udd11\ud808\uded3\ud808\udcf2 e2-gish-shir-gal, \"casa della grande luce\"), ed \u00e8 l\u00ec che si svilupp\u00f2 la figura della sacerdotessa En. Era un titolo molto potente nelle mani di una principessa, il caso pi\u00f9 notevole fu Enheduanna, figlia del re Sargon di Akkad, ed era la principale carica di culto associata al culto di Nanna / Sin.\nSin aveva anche un santuario ad Harran, chiamato E-jul-jul (cuneiforme: \ud808\udc8d\ud808\udd3e\ud808\udd3e e-\u1e2bul-\u1e2bul, \"casa della gioia\"). Il culto al dio della luna si estese ad altri centri, difatti i templi a lui dedicati si trovano in tutte le grandi citt\u00e0 di Babilonia e Assiria. In particolare un santuario dedicato a Sin, con iscrizioni siriache che invocano il suo nome, risale ai secoli II e III ed \u00e8 situato in Sumatar Harabesi, nelle montagne Tektek, non lontano da Harran e Edessa, perch\u00e9 era il migliore dei suoi combattenti.\nA Babilonia aveva anche un altro tempio chiamato E-Tur-Kalam-Ma.\nNel 1789 a. C. Hammurabi costru\u00ec un trono per adorare Sin.\nHistoria Augusta.\nL'\"Historia Augusta\" riporta che l'imperatore romano Caracalla venne assassinato nel 217 mentre era diretto a Carre per venerare \"Lunus\". Lo stesso autore riporta l'opinione diffusa nella regione secondo cui, colui che avesse venerato la divinit\u00e0 lunare riferendosi ad essa al femminile, sarebbe stato soggetto alla volont\u00e0 delle donne; mentre chi si fosse riferito ad essa al maschile, avrebbe dominato la propria vita. Sebbene alcuni studiosi hanno suggerito che Lunus possa essere la forma latinizzata di Men, altri l'hanno associato al dio Sin.\nMonte Sinai.\nAnticamente la regione del Monte Sinai era una delle sedi del culto di questo dio; \"Sinai\" lo si potrebbe tradurre quindi con \"monte di Sin\" oppure \"territorio di Sin\""}
{"id": "265479", "revid": "110157", "url": "https://it.wikipedia.org/wiki?curid=265479", "title": "Museo della civilt\u00e0 contadina (Filottrano)", "text": "Il Museo della civilt\u00e0 contadina di Filottrano \u00e8 stato istituito nel 1995 in alcuni locali del monastero di Santa Chiara; si tratta di una raccolta privata di oggetti tipici della civilt\u00e0 agreste marchigiana, arricchita con interessanti manufatti etnografici."}
{"id": "265484", "revid": "76485", "url": "https://it.wikipedia.org/wiki?curid=265484", "title": "Diospero", "text": ""}
{"id": "265485", "revid": "767487", "url": "https://it.wikipedia.org/wiki?curid=265485", "title": "Massa a riposo", "text": "La massa a riposo o massa propria, \u00e8 la massa di un corpo in quiete rispetto a un dato sistema di riferimento.\nNel caso di un sistema di particelle, per definizione la massa a riposo \u00e8 pari all'energia totale del sistema divisa per la costante c2 solo se l'osservatore si trova in un sistema di riferimento inerziale, che \"minimizza\" l'energia totale del sistema. In questa condizione la velocit\u00e0 del centro di massa e la quantit\u00e0 di moto totale sono pari a zero. Tale sistema di riferimento prende anche il nome di sistema di riferimento del centro di massa.\nMassa a riposo nella fisica delle particelle.\nLa massa a riposo di un sistema di particelle originatesi dal decadimento di una singola particella a riposo \u00e8 data da:\nDove:\nQuesta relazione pu\u00f2 essere facilmente ricavata utilizzando la quantit\u00e0 di moto quadri-vettoriale (in unit\u00e0 naturali):\nEsempio di collisione tra due particelle.\nNella collisione tra due particelle (o in un decadimento con due particelle) il quadrato della massa (in unit\u00e0 naturali) \u00e8 pari a:"}
{"id": "265486", "revid": "308548", "url": "https://it.wikipedia.org/wiki?curid=265486", "title": "Gran consiglio del fascismo", "text": "Il Gran consiglio del fascismo, fondato nel 1922, fu il massimo organo del Partito Nazionale Fascista e, in seguito, massimo organo costituzionale del Regno d'Italia. Le sue sedute, che erano a porte chiuse, si tenevano solitamente a palazzo Venezia, Roma, sede dal giugno 1923 della Presidenza del Consiglio dei ministri.\nStoria.\nLa sera del 15 dicembre 1922 Benito Mussolini convoc\u00f2 all'improvviso una riunione dei pi\u00f9 alti dirigenti fascisti nella stanza dove alloggiava al Grand Hotel di Roma, dove si decise fra l'altro la trasformazione delle forze squadristiche nella MVSN, il principio del listone maggioritario per la legge elettorale e una proposta di Michele Bianchi.\nIl Gran consiglio del fascismo fu poi istituito in maniera informale l'11 gennaio 1923 con un annuncio di Mussolini su \"Il Popolo d'Italia\", quale organo supremo del Partito Nazionale Fascista, e tenne la sua prima seduta il 12 gennaio 1923.\nEsistette come istituzione di fatto fino a che divenne organo costituzionale del Regno con la legge 9 dicembre 1928, n. 2693, che lo qualificava come \u00aborgano supremo, che coordina e integra tutte le attivit\u00e0 del regime sorto dalla rivoluzione dell'ottobre 1922\u00bb.\nLa sua attivit\u00e0 si inarid\u00ec col tempo a causa della progressiva concentrazione dei poteri in mano a Mussolini, della burocratizzazione del PNF e soprattutto delle trasformazioni della forma e delle leggi dello Stato, che automatizzavano o abrogavano le procedure su cui doveva esprimersi. Cess\u00f2 di avere funzioni effettivamente deliberative quando il 19 gennaio 1939 fu istituita la Camera dei Fasci e delle Corporazioni (non elettiva).\nTenne la sua ultima seduta dal pomeriggio del 24 fino alle 2:00 del 25 luglio 1943, dopo quattro anni e mezzo di inattivit\u00e0. Durante tale seduta fu approvato lo storico ordine del giorno Grandi, al quale segu\u00ec la caduta del governo di Mussolini e il suo arresto da parte dei carabinieri reali.\nFu soppresso da re Vittorio Emanuele III con regio decreto legge 2 agosto 1943, n. 706, entrato in vigore il giorno 5 dello stesso mese.\nStruttura.\nIl Gran consiglio era presieduto dal capo del governo primo ministro segretario di Stato, che aveva il potere di convocarlo e di stabilirne l'ordine del giorno; la carica fu ricoperta, per tutto il tempo in cui esistette il Gran consiglio, da Benito Mussolini. Segretario del Gran consiglio era il Segretario del Partito Nazionale Fascista.\nAl momento della sua costituzione nel 1923 ne facevano parte di diritto:\nNel 1926, nello statuto del PNF, si stabil\u00ec che ne facevano parte:\nInfine la legge 14 dicembre 1929, n. 2099, che sul punto aveva modificato la legge 2693/1928, stabil\u00ec che ne fossero membri di diritto:\nOltre ai suddetti membri di diritto potevano essere chiamati a far parte del Gran consiglio ulteriori componenti nominati con decreto del capo del governo, che duravano in carica un triennio, con possibilit\u00e0 di conferma, ma erano in ogni momento revocabili.\nFunzioni.\nIl Gran consiglio deliberava:\nOltre a tali funzioni deliberative, il Gran consiglio aveva funzioni consultive (la legge 2693/1928 lo definiva \"consulente ordinario del Governo in materia politica\"); i suoi pareri non erano vincolanti. Doveva essere sentito su \"tutte le questioni aventi carattere costituzionale\" (tra le quali la legge includeva: successione al Trono; attribuzioni e prerogative della Corona; composizione e funzionamento del Gran consiglio e delle due Camere del Parlamento; attribuzioni e prerogative del capo del Governo; facolt\u00e0 del potere esecutivo di emanare norme giuridiche; ordinamento corporativo e sindacale; rapporti fra lo Stato e la Santa Sede; trattati internazionali che importino variazioni al territorio dello Stato e delle colonie).\nSpettava infine al Gran consiglio formare e tenere aggiornate:"}
{"id": "265487", "revid": "1566286", "url": "https://it.wikipedia.org/wiki?curid=265487", "title": "Gianni Puccini", "text": "Biografia.\nFiglio dello scrittore Mario e di Sandra Simoncini, fratello di Massimo Mida, anche lui regista, e dell'ispanista Dario Puccini, Gianni Puccini fu redattore della rivista \"Cinema\", di cui fu anche direttore (con Domenico Purificato quale direttore responsabile) sostituendo Vittorio Mussolini per un breve periodo a partire dal 25 luglio, prima della chiusura del periodico a causa degli eventi bellici alla fine del 1943. Nello stesso periodo \u00e8 stato tra gli sceneggiatori di \"Ossessione\" (1943) di Visconti e animatore di una cultura di opposizione; nel dopoguerra collabor\u00f2 ai film di Giuseppe De Santis.\nPrima della realizzazione di \"Ossessione\", tuttavia, Luchino Visconti, con Gianni Puccini, Giuseppe De Santis e Mario Alicata, aveva tentato di varare un film tratto da un racconto di Verga imperniato sulla vicenda di un contadino che alla fine del secolo scorso diventa bandito, \"L'amante di Gramigna\". Ma a sceneggiatura ultimata, il Ministero della cultura popolare nella persona di Alessandro Pavolini non gli diede il permesso di farlo, e anzi di suo pugno scrisse sulla copertina della sceneggiatura: \"Basta con i banditi!\". Il progetto si concretizzer\u00e0 solo nel 1969 con la regia di Carlo Lizzani.\nEsord\u00ec nella regia con il gustoso \"Parola di ladro\" (1957) in coppia con Nanni Loy, con il quale diresse anche \"Il marito\" (1958).\nIn seguito si conferm\u00f2 garbato e originale con \"L'impiegato\" (1959) e affront\u00f2 la prova pi\u00f9 impegnativa con \"I sette fratelli Cervi\" (1968), morendo alla fine dello stesso anno a causa di un infarto."}
{"id": "265489", "revid": "31789", "url": "https://it.wikipedia.org/wiki?curid=265489", "title": "Museo del Biroccio", "text": "Il Museo del Biroccio di Filottrano (AN) comprende una raccolta di attrezzi di lavoro, biroccci marchigiani, gioghi intagliati, fotografie, disegni e oggetti d'arredamento. L'esposizione \u00e8 ordinata geograficamente per province e per botteghe, e racchiude ben 200 pezzi, datati tra il 1888 e il 1951.\nLa sede del museo \u00e8 collocata all'interno del palazzo Beltrami-Luchetti, una dimora storica di Filottrano.\nI numerosi esemplari esposti rappresentano una testimonianza non solo di questi storici mezzi di trasporto ma anche di uno spaccato dei costumi locali, grazie alle descrizioni delle decorazioni dei birocci e la loro contestualizzazione nel folclore locale."}
{"id": "265490", "revid": "256896", "url": "https://it.wikipedia.org/wiki?curid=265490", "title": "Gran Consiglio del fascismo", "text": ""}
{"id": "265493", "revid": "399678", "url": "https://it.wikipedia.org/wiki?curid=265493", "title": "Citrus japonica", "text": "Il kumquat o cumquat (Citrus japonica tobbese ), detto anche comunemente mandarino cinese o kingen, \u00e8 un piccolo albero da frutto appartenente alla famiglia delle Rutacee.\nEtimologia.\nIl nome comune \"kumquat\" deriva dalla pronuncia cantonese dei caratteri \u91d1\u6a58, \"gam1 gwat1\", letteralmente \"tangerino d'oro\".\nTassonomia.\nQuesta specie fu originariamente descritta nel 1780 da Carl Peter Thunberg come \"Citrus japonica\". Nel 1915, Walter Swingle la riclassific\u00f2 in un genere a s\u00e9 stante, \"Fortunella\", cos\u00ec denominato in omaggio al botanico britannico Robert Fortune (1812\u20131880). Oltre a \"Fortunella japonica\", all'interno del genere \"Fortunella\" sono state a lungo riconosciute diverse specie (\"F. margarita\", \"F. crassifolia\", \"F. hindsii\", \"F. obovata\"). Gli ibridi tra il kumquat e le altre specie di \"Citrus\" (il pi\u00f9 noto dei quali \u00e8 il calamondino (\"Citrus \u00d7 microcarpa\") venivano attribuiti al genere \"\u00d7 Citrofortunella\".\nStudi recenti hanno messo in discussione la separazione dal genere \"Citrus\", e anche le singole specie sono state declassate al rango di semplici variet\u00e0 di \"Citrus japonica\", con l'eccezione di \"Fortunella polyandra\" segregata nel genere \"Clymenia\".\nDescrizione.\nSi presenta come un piccolo albero sempreverde, di 2,5-4,5 m, con rami fitti, e qualche volta piccole spine. Le foglie sono di un verde scuro intenso, e i fiori, bianchi, nascono singoli o in gruppo dalle gemme.\nIl frutto del kumquat, che ha lo stesso nome, sembra una miniatura ovale e lunga dell'arancia, lungo 3\u20134\u00a0cm e largo 2\u20134\u00a0cm. A seconda della variet\u00e0 la buccia si presenta dal giallo al rosso e il frutto pu\u00f2 essere ovale o rotondo. Il frutto viene prodotto generalmente dal tardo novembre fino a febbraio.\nDifferisce dalle altre specie di \"Citrus\" per il fatto che durante l'inverno entra in un periodo di letargo in cui non mette pi\u00f9 nuove gemme o getti.\nDistribuzione e habitat.\nIl kumquat \u00e8 originario della Cina (in letteratura le prime descrizioni risalgono al XII secolo), ed \u00e8 stato a lungo coltivato in Giappone. Furono introdotte in Europa nel 1846 da Robert Fortune, collezionista della \"London Horticultural Society\".\nRichiede estati calde, dai 25\u00a0\u00b0C ai 38\u00a0\u00b0C, ma pu\u00f2 resistere a temperature molto basse fino ai \u221210\u00a0\u00b0C senza problemi. Cresce molto bene nelle regioni del t\u00e8 in Cina dove il clima \u00e8 troppo freddo per le altre specie di \"Citrus\".\nColtivazione.\nIl kumquat \u00e8 coltivato in Cina, Corea, Giappone, Europa (Corf\u00f9 e Grecia) e nel sud degli Stati Uniti (Florida). In Italia, il kumquat cresce e fruttifica dalla Liguria alla Sicilia lungo tutto il litorale tirrenico.\n\u00c8 una pianta da esterno, pu\u00f2 resistere fino a \u22125\u00a0\u00b0C se viene coperto con un velo di tessuto non tessuto ed \u00e8 collocato in una posizione riparata dai venti freddi. In casa va conservato solo per pochissimi giorni in luogo fresco e luminoso. I frutti vanno raccolti tagliando il picciolo con un paio di cesoie.\n\u00c8 soggetto all'attacco da parte di fitomizi (Acari, Afidi, Aleurodidi) che ne diminuiscono anche notevolmente le propriet\u00e0 ornamentali e produttive.\nLa fioritura prosegue tutta l'estate ed avviene in contemporanea con la crescita dei frutti, rendendo particolarmente ornamentale tale essenza.\nUsi.\nIl frutto \u00e8 commestibile ed \u00e8 usato per la preparazione di marmellate e canditi.\nLa consistenza sottile e dal gusto delicato della buccia consente di mangiare il frutto senza sbucciarlo.\n\u00c8 noto anche l'uso di liquori in cui il frutto intero, lasciato per un periodo di alcuni mesi nell'alcol buongusto con o senza zucchero, dona le propriet\u00e0 aromatiche e gustative tipiche del frutto, marginalmente anche il colore. Presenta propriet\u00e0 digestive e bene si accompagna anche a dolci e gelati.\nMedia.\nNelle sue prime apparizioni fumettistiche, il personaggio Disney Eta Beta mangia anche frutti di kumquat in salamoia, sebbene nelle storie italiane questi vengano mutati in palline di naftalina (ci\u00f2 fu dovuto al fatto che il kumquat era allora poco conosciuto e il termine difficilmente traducibile).\nQuesto frutto \u00e8 anche sull'iconica maglietta di LeShawna, concorrente di A Tutto Reality"}
{"id": "265494", "revid": "21880", "url": "https://it.wikipedia.org/wiki?curid=265494", "title": "Kumquat", "text": ""}
{"id": "265495", "revid": "110157", "url": "https://it.wikipedia.org/wiki?curid=265495", "title": "Iperfattoriale", "text": "In matematica, si definisce iperfattoriale di un numero naturale formula_1, indicato con formula_2, il prodotto dei numeri interi positivi minori o uguali a tale numero, ciascuno elevato ad una potenza uguale ad esso stesso. In formula:\nPer convenzione, si definisce inoltre formula_4.\nPer \"n\" = 1, 2, 3, 4, ... i valori \"H\"(\"n\") sono 1, 4, 108, 27648...\nQuesti numeri rappresentano la successione A002109 dell'OEIS.\nLa generalizzazione dell'iperfattoriale per i numeri complessi \u00e8 rappresentata dalla funzione K."}
{"id": "265496", "revid": "253269", "url": "https://it.wikipedia.org/wiki?curid=265496", "title": "Lisa Edelstein", "text": "Biografia.\nViene ricordata principalmente per il ruolo di Lisa Cuddy nella serie televisiva statunitense \"Dr. House - Medical Division\".\nHa scritto, composto e interpretato il musical \"Positive Me\" al Caf\u00e8 La MaMa di Manhattan, uno dei primi lavori teatrali incentrati sul tema dell'AIDS. Ha cominciato la sua carriera d'attrice mentre studiava alla \"New York University\".\nLa si pu\u00f2 anche ricordare per ruoli come Rhonda Roth in \"Relativity\", oppure come Bratty Patty in \"Almost Perfect\", o come Lauren nell'ultima stagione di \"Felicity\".\u00c8 stata ospite in molti show televisivi, tra i pi\u00f9 popolari negli Stati Uniti, tra cui \"E.R. - Medici in prima linea\", \"Family Law ,\" \"Frasier\", \"Seinfeld\", \"Ally McBeal\" (quarta stagione, 2000-2001).\nSul grande schermo, ha fatto apparizioni in film come \"The Doors\", \"Love affair - un grande amore\", \"Delitto imperfetto\" (\"Susan's Plan\") e \"What Women Want\".\nNel 2004 entra a far parte nel cast di \"Dr. House - Medical Division\", interpretando per sette delle otto stagioni della serie il ruolo di Lisa Cuddy.\nDedica molto tempo agli animali ed \u00e8 supporter dell'associazione no-profit \"Best Friends Animal Society\".\nLe piace scrivere, comporre musica, e disegnare. Pratica Ashtanga Yoga ed \u00e8 vegetariana.\nDoppiatrici italiane.\nNelle versioni in italiano dei suoi lavori, Lisa Edelstein \u00e8 stata doppiata da:"}
{"id": "265498", "revid": "42179", "url": "https://it.wikipedia.org/wiki?curid=265498", "title": "Irap", "text": ""}
{"id": "265500", "revid": "92723", "url": "https://it.wikipedia.org/wiki?curid=265500", "title": "Johann Wilhelm Ritter", "text": "Scopr\u00ec i raggi ultravioletti.\nBiografia.\nRitter nacque il 16 dicembre 1776 a Samitz, villaggio vicino a Haynau nella Slesia, ora in Polonia, ma in passato facente parte della Prussia.\nDopo aver lavorato per 5 anni come apprendista in una farmacia, nel 1795 all'et\u00e0 di 19 anni, ricevette una piccola eredit\u00e0 che gli permise di iscriversi all'universit\u00e0 di Jena per studiare medicina. Qui, grazie ad Alexander von Humboldt, coltiv\u00f2 il suo interesse verso gli esperimenti elettrici.\nNel 1801 entr\u00f2 a far parte della corte di Ernesto II di Sassonia-Gotha-Altenburg. Nel 1804 si trasfer\u00ec a Monaco all'Accademia delle scienze bavarese, dove rimase fino alla morte, avvenuta il 23 gennaio 1810.\nElettrochimica.\nL'interesse principale di Ritter fu nel campo dell'elettricit\u00e0, in particolare elettrochimica ed elettrofisiologia. Nel 1798 fu il primo a stabilire una esplicita correlazione tra il galvanismo e la reattivit\u00e0 chimica e pose le basi dell'elettrolisi.\nNel 1800, dopo solo pochi mesi da quando William Nicholson fu in grado di decomporre l'acqua in ossigeno e idrogeno usando il processo di elettrolisi, Ritter replic\u00f2 l'esperimento, ma riusc\u00ec a raccogliere i due gas separatamente sistemando opportunamente gli elettrodi. Da l\u00ec a poco scopr\u00ec il processo di placcatura elettrolitica, e cap\u00ec che l'intensit\u00e0 degli effetti dipendeva dalla distanza degli elettrodi. Nel 1801 osserv\u00f2 la corrente termoelettrica, e cominci\u00f2 a sperimentare la sollecitazione muscolare tramite corrente elettrica.\nNel 1802, grazie ai suoi studi sulle celle elettrolitiche, costru\u00ec la prima batteria a secco e nel 1803 il primo accumulatore. Egli trov\u00f2 che la sua batteria funzionava meglio della pila di Alessandro Volta nel caricare la bottiglia di Leida, e che continuava a funzionare egualmente bene per sei giorni, mentre quella di Volta si esauriva dopo soli 20 minuti circa.\nScoperta dei raggi ultravioletti.\nNel 1801 Ritter scopr\u00ec i raggi ultravioletti. Questa divagazione nella spettroscopia fu motivata dalla scoperta di William Herschel dei raggi infrarossi avvenuta nel 1800. Ritter era convinto che la natura bipolare dell'elettricit\u00e0 pervadesse tutta la natura, e che quindi una radiazione invisibile oltre la luce visibile rossa, dovesse avere un equivalente dal lato opposto dello spettro visibile, cio\u00e8 oltre la luce viola.\nFin dagli anni dell'universit\u00e0, not\u00f2 che il cloruro d'argento era fotosensibile, cio\u00e8 diventava scuro in presenza di luce. Questa esperienza lo aiut\u00f2 a verificare la sua teoria grazie ad un esperimento analogo a quello di Herschel. Usando un prisma di vetro, divise un raggio di luce solare nei diversi colori dello spettro sotto i quali pose del cloruro d'argento. Ritter not\u00f2 che il rosso causava dei piccoli cambiamenti mentre nella zona oltre il viola diventava scuro molto pi\u00f9 velocemente. Questa fu la prova dell'esistenza di una radiazione invisibile che venne chiamata, appunto, ultravioletta.\nUltimi anni.\nRitter aveva la tendenza a rinviare la pubblicazione dei resoconti delle proprie ricerche e scoperte, sosteneva che il suo lavoro fosse talmente concentrato che per documentare quello di 2 mesi avrebbe impiegato 2 anni. Per questa ragione molte delle sue ricerche e scoperte passarono inosservate e solo successivamente riscoperte da altri scienziati indipendentemente.\nNegli ultimi anni di vita, la sua credibilit\u00e0 scientifica fu danneggiata dal suo interessamento dei fenomeni occulti che gli causarono un isolamento dal mondo scientifico. Questi fatti gli procurarono serie difficolt\u00e0 economiche.\nRitter mor\u00ec nel 1810 a Monaco all'et\u00e0 di soli 33 anni, dopo essersi gravemente ammalato, probabilmente a causa degli eccessivi esperimenti di eccitazione elettrica ad alto voltaggio che eseguiva sul proprio corpo.\nCi volle pi\u00f9 di un secolo prima che al suo lavoro nel campo scientifico fosse riconosciuto il dovuto credito."}
{"id": "265501", "revid": "547034", "url": "https://it.wikipedia.org/wiki?curid=265501", "title": "Reparti comunisti d'attacco", "text": "I Reparti Comunisti d'Attacco sono stati un gruppo armato di estrema sinistra che si forma nel 1978 in Lombardia ad opera di alcuni fuoriusciti dalle Formazioni Comuniste Combattenti. I suoi membri sono per lo pi\u00f9 di estrazione operaia ed i suoi leader vengono considerati Antonio Marocco (responsabile in seguito della Rapina al Banco di Napoli di Torino) e Daniele Bonato. Oggetto della loro lotta \u00e8 il sistema carcerario italiano col ferimento del medico Mario Marchetti del carcere di San Vittore. Loro azioni sono anche il ferimento del dirigente d'impresa Mario Miraglia e l'irruzione nella sede di Radio Torino Internazionale (da cui fondatori sorger\u00e0 Tele Torino International). L'organizzazione opera anche con i nomi Squadre Comuniste dell'Esercito Proletario, o semplicemente Reparti Comunisti, senza mai provocare vittime.\nDopo il 1980 il gruppo cessa di esistere.\nI Reparti Comunisti d'Attacco hanno operato solo in Lombardia e in Piemonte e per la loro attivit\u00e0 sono state inquisite 24 persone. Una di queste, Dario Bertagna, nel 1988 si suicider\u00e0 in carcere dove stava espiando una condanna di 16 anni."}
{"id": "265504", "revid": "110157", "url": "https://it.wikipedia.org/wiki?curid=265504", "title": "Museo d'arte sacra San Clemente", "text": "Il Museo d'arte sacra \"San Clemente\" di Genga (AN) \u00e8 collocato nel centro storico, nella chiesa di San Clemente. La raccolta comprende pitture su tavola e su tela, un trittico e uno stendardo quattrocentesco di Antonio da Fabriano, artista influenzato dall'arte fiamminga; un dossale in terracotta attribuito a Pietro Paolo Agabiti (XVI secolo); una statua in marmo raffigurante la Madonna con il Bambino (scuola di Antonio Canova)."}
{"id": "265507", "revid": "76963", "url": "https://it.wikipedia.org/wiki?curid=265507", "title": "Jesse Spencer", "text": "Biografia.\nCarriera.\nOttiene il suo primo ruolo di rilievo nel 2001, recitando nel film \"Due gemelle a Londra\" al fianco di Mary-Kate e Ashley Olsen.\nNel 2003 prende parte al film di Russell Mulcahy, \"Una bracciata per la vittoria\"; sempre nello stesso anno recita nel film \"Le ragazze dei quartieri alti\" di Boaz Yakin.\nA partire dal 2004 diventa uno dei protagonisti della serie televisiva \"Dr. House - Medical Division\" interpretando il ruolo del dottor Robert Chase, recitando la parte fino alla fine della serie nel 2012.\nRecita la parte del capitano dei vigili del fuoco Matthew Casey a partire dal 2012, nella serie \"Chicago Fire\".\nVita privata.\nHa due fratelli pi\u00f9 grandi: Tarney, un chirurgo oculoplastico, e Luke, un chirurgo ortopedico e una sorella pi\u00f9 piccola di nome Polly. Suona il pianoforte, la chitarra, il basso e il violino da quando era piccolo.\nLui e l'ex co-star Jennifer Morrison si sono incontrati per la prima volta nel marzo 2004 al Vancouver International Airport, quando erano in procinto di registrare l'episodio pilota di House. Hanno cominciato a frequentarsi nel luglio 2004 e si sono fidanzati mentre erano in vacanza a Parigi durante il Natale del 2006. Nell'agosto del 2007, Spencer e Morrison hanno annunciato di aver rotto il fidanzamento."}
{"id": "265509", "revid": "1272592", "url": "https://it.wikipedia.org/wiki?curid=265509", "title": "Omar Epps", "text": "Ha frequentato La Guardia High School of Music, Art, and the Performing. \u00c8 sposato con Keisha Spivey che gli ha dato due figli. Epps \u00e8 anche padre di una figlia avuta da una precedente relazione.\nNella sua carriera vanta molti importanti film e telefilm, ma \u00e8 noto soprattutto per i ruoli del dottor Eric Foreman in \"Dr. House - Medical Division\" e di Martin Bellamy in \"Resurrection\".\nDoppiatori italiani.\nNelle versioni in italiano dei suoi film, Omar Epps \u00e8 stato doppiato da:"}
{"id": "265510", "revid": "123302592", "url": "https://it.wikipedia.org/wiki?curid=265510", "title": "Museo speleo paleontologico e archeologico di Genga", "text": "Il Museo speleo paleontologico e archeologico di Genga \u00e8 un museo di Genga (AN), allestito nel cenobio dell'Abbazia di San Vittore (XI secolo), che conserva il famoso ittiosauro di Genga.\nIl percorso espositivo \u00e8 completato dal materiale paleontologico di area marchigiana in deposito presso la Soprintendenza archeologica delle Marche, e da reperti archeologici ritrovati nel territorio del comune di Genga.\nL'ittiosauro.\nIl reperto fossile di straordinaria importanza scientifica \u00e8 stato rinvenuto il 20 luglio 1976 in localit\u00e0 Camponocecchio, nei dintorni di San Vittore, in occasione dei lavori di costruzione di una galleria pertinente alla strada statale 76 della Val d'Esino\nSi tratta di un rettile marino lungo circa 3 metri, dall'aspetto simile a un delfino, vissuto nel Giurassico superiore, circa 150 milioni di anni fa.\nIl fossile, denominato \"Ittiosauro di Genga\", dopo l'esposizione alla Mostra dei vertebrati fossili italiani (Verona, 1980) \u00e8 stato oggetto di un lungo periodo di dimenticanza.\nNegli ultimi anni la Soprintendenza dei beni archeologici delle Marche ha promosso in un primo tempo il restauro e la pulizia del fossile e in seguito la sua musealizzazione."}
{"id": "265520", "revid": "110157", "url": "https://it.wikipedia.org/wiki?curid=265520", "title": "Studio per le arti della stampa", "text": "Lo Studio per le Arti della Stampa (S.A.S.) si trova a Jesi (AN).\nJesi fu una delle prime citt\u00e0 ad introdurre in Italia l'arte tipografica: nel 1472, infatti, sorse la prima officina tipografica cittadina. Era gestita da Federico de' Conti, un tipografo veronese trasferitosi nelle Marche con la famiglia tra il 1470 ed il 1471. Nella sua tipografia jesina produsse una delle prime edizioni a stampa della Divina Commedia, di cui oggi al SAS \u00e8 esposta una riproduzione.\nPer documentare questa tradizione, prolungatasi fino al XX secolo, \u00e8 stato istituito lo SAS nel \"Palazzo Pianetti Vecchio\". Qui, dopo il trasferimento della famiglia a Palazzo Pianetti, ebbe sede un convento di suore clarisse. Il museo \u00e8 allestito in parte nel refettorio dell'ex convento delle clarisse e in parte nella chiesa di San Bernardo in stile barocco.\nTra questi torchi per la stampa di varie epoche e fogge, macchine per la litografia, la calcografia e la xylografia e libri di pregio, dagli incunaboli agli esempi del 1800. Le macchine provengono dalla tipografia jesina gestita nel '900 dalla famiglia Diotallevi e da altre di paesi limitrofi. Il museo \u00e8 dotato di un archivio parzialmente consultabile in cui trovano posto manifesti della citt\u00e0 di Jesi del XX secolo e numerose caricature ed opere di Duilio Diotallevi, che ha gestito la tipografia che aveva sede nel palazzo nel 1900."}
{"id": "265523", "revid": "125055287", "url": "https://it.wikipedia.org/wiki?curid=265523", "title": "Venerd\u00ec santo", "text": "Il Venerd\u00ec santo \u00e8 il venerd\u00ec che precede la Pasqua cristiana. In questo giorno i cristiani commemorano la passione e la crocifissione di Ges\u00f9 Cristo. Questa ricorrenza viene osservata con speciali pratiche e riti dai fedeli di molte confessioni cristiane.\nData.\nLa data del Venerd\u00ec santo \u00e8 mobile in quanto collegata con la data della Pasqua. Essendo la data della Pasqua diversa fra Chiese occidentali e orientali, anche le date del Venerd\u00ec santo non coincidono.\nIn alcuni stati, come il Regno Unito, la Germania e la Svizzera (con l'eccezione del Ticino e del Vallese), Malta, l'Ungheria (dal 2017), la Svezia, la Norvegia, la Danimarca, la Finlandia, la Spagna, la Repubblica Ceca, la Slovacchia, cos\u00ec come in paesi extraeuropei come il Canada, l'Australia, la Nuova Zelanda, Timor Est, Singapore, il Cile, la Colombia, il Venezuela, l'Ecuador, Cuba (dal 2012) e la Costa Rica, questo giorno \u00e8 festivo agli effetti civili.\nNel cattolicesimo.\nCome nel Mercoled\u00ec delle ceneri, i fedeli dai 14 anni di et\u00e0 in su sono invitati all'astinenza dalla carne (sono ammessi uova e latticini), e quelli dai 18 ai 60 anni al digiuno ecclesiastico, che consiste nel consumare un solo pasto (pranzo o cena) durante la giornata (\u00e8 ammessa, oltre a questo, una piccola refezione). Il digiuno si compie in segno di penitenza per i peccati di tutti gli uomini, che Ges\u00f9 \u00e8 venuto a espiare nella passione, e assume inoltre il significato mistico di attesa dello Sposo, secondo le parole di Ges\u00f9 (); lo Sposo della Chiesa, cio\u00e8 Cristo, viene tolto dal mondo a causa del peccato degli uomini, ma i cristiani sono invitati a preparare con il digiuno l'evento del suo ritorno e della liberazione dalla morte; questo evento si attua nel memoriale della sua resurrezione la domenica di Pasqua.\nIl Venerd\u00ec Santo \u00e8 giorno aliturgico: non viene celebrata la messa. L'azione liturgica della Passione del Signore (\"in Passione Domini\"), si articola in tre parti:\nLa celebrazione della messa \u00e8 esclusa nel rito romano anche il Sabato santo. Nel rito ambrosiano \u00e8 esclusa anche tutti i venerd\u00ec della quaresima. Nel rito bizantino sono esclusi tutti i giorni feriali dello stesso periodo, nei quali si celebra invece la \"liturgia dei doni presantificati\".\nL'azione liturgica del Venerd\u00ec santo inizia nel silenzio, come si era chiusa quella del giorno precedente e come si apre quella della veglia della Pasqua, quasi a sottolineare come il Triduo pasquale sia un'unica celebrazione per i cristiani.\nSolitamente, poi, in ogni parrocchia si effettua la Via Crucis o pi\u00f9 in generale la processione devozionale con il crocifisso, le statue del Cristo morto e della Madonna addolorata, o le statue che rappresentano i misteri, ossia le stazioni della Via Crucis. Il papa celebra quest'ultimo rito presso il Colosseo.\nLe campane il Venerd\u00ec santo.\nLe campane, che tradizionalmente richiamano i fedeli alla celebrazione dell'eucaristia, in segno di lutto il Venerd\u00ec santo non suonano.\nNella tradizione popolare italiana.\nIn Piemonte risiede una delle pi\u00f9 antiche rappresentazioni del Venerd\u00ec Santo, una reliquia vivente del passato, risalente a tre secoli fa, che si svolge durante la Settimana Santa, con cadenza biennale, a Romagnano Sesia, in provincia di Novara.\nIn Abruzzo, a Chieti, si svolge quella che \u00e8 ritenuta la pi\u00f9 antica Processione del Cristo Morto in Italia (secondo la tradizione dall'842), al tramonto, tra tripodi accesi di fiamma e le struggenti note del miserere di Saverio Selecchy di quasi quattrocento tra musici e cantori; senza eccezioni, da oltre quattro secoli, l'organizzazione \u00e8 a cura dell'Arciconfraternita del Sacro Monte dei Morti. \nSempre in territorio abruzzese molto evocative sono la Processione della Settimana Santa di Teramo, la Processione degli Incappucciati di Lanciano, sotto la storica organizzazione dell'Arciconfraternita Morte e Orazione (1608), e la processione della Settimana Santa di Sulmona.\nIn Molise, a Campobasso, gi\u00e0 dal 1626, anno della sua istituzione, si svolge la calorosa e devota processione del Cristo morto e della Madonna Addolorata. La manifestazione religiosa \u00e8 una delle due manifestazioni in cui i campobassani si sentono pi\u00f9 partecipi, soprattutto emotivamente. Il lungo e mesto corteo, che chiama a s\u00e9 tutta la citt\u00e0, si muove nel pomeriggio dall'antica chiesa di Santa Maria della Croce, per poi snodarsi dapprima nel centro storico, arrivando fin quasi ai piedi del Castello Monforte e, successivamente, giunge nella zona murattiana e moderna della citt\u00e0, dove attende ormai la \"tradizionale\" sosta al carcere di via Cavour, a cui seguono una preghiera scritta dai detenuti e una breve riflessione dell'arcivescovo dell'Arcidiocesi di Campobasso-Boiano (Giancarlo Maria Bregantini) ; passando poi come ultimo tragitto sul lungo corso comunale stracolmo di persone, la processione fa quindi ritorno nella chiesa da dove era partita. La scelta dell'orario pomeridiano non \u00e8 casuale, volendo altres\u00ec ricordare il momento in cui avvenne il trapasso di Ges\u00f9 Cristo.\nLa peculiarit\u00e0 di questa cerimonia \u00e8 quella di avere all'interno un coro di circa settecento persone, il quale durante il lungo percorso, \"abbraccia\" e commuove l'intera comunit\u00e0 campobassana con lo struggente e coinvolgente canto del \"\"Teco vorrei\", composizione di inizio Novecento del maestro campobassano Michele De Nigris su versi di Pietro Metastasio. Tale espressione musicale vuol essere, in un certo qual modo, anche il prosieguo di quella tradizione che era gi\u00e0 presente tra le antiche confraternite cittadine dei Crociati e i Trinitari nel XVI secolo, i quali, a seguito della malinconica teoria mattutina, intonavano il \"Lamento della Madonna Santissima\"\". \nIn Sicilia, in particolare a Palermo, Trapani e Caltanissetta,\nViagrande il Venerd\u00ec santo \u00e8 uno dei giorni pi\u00f9 particolari dell'anno. Vengono fusi liturgia e folclore: vengono effettuate delle vere e proprie \"rievocazioni\" del giorno della morte di Ges\u00f9. Un esempio possono essere gli \"incontri\" tra le statue di Ges\u00f9 e della Madonna prima che avvenga la crocefissione. Le processioni sono sempre accompagnate delle marce funebri delle bande musicali e soprattutto dai \"lamenti\" a Caltanissetta eseguite dai fogliamari.\nIn Friuli Venezia Giulia, viene fatta nei paesi di Erto (PN), Vinaio (UD), Sesto al Reghena (PN), Cicconico di Fagagna (UD) e in anni passati a Santa Margherita del Gruagno (UD) la \"Sacra rappresentazione vivente della via crucis\".\nNomi nelle varie lingue.\nIl Venerd\u00ec santo viene chiamato in modi differenti nelle varie lingue."}
{"id": "265524", "revid": "111878419", "url": "https://it.wikipedia.org/wiki?curid=265524", "title": "Museo pinacoteca della Santa Casa", "text": ""}
{"id": "265526", "revid": "399", "url": "https://it.wikipedia.org/wiki?curid=265526", "title": "Ouzo", "text": "L'ouzo (in greco: \u03bf\u03cd\u03b6\u03bf) \u00e8 un distillato secco ad alta gradazione alcolica (40-50 gradi) ottenuto a partire da una base costituita da mosto d'uva, sia fresca sia passita, e anice.\nViene prodotto e consumato prevalentemente in Grecia e bevuto allungato con acqua, come dissetante e aperitivo. Il nome \u00e8 di origine incerta. Plomari e Agiasos, sull'isola di Lesbo, da molti vengono considerate le capitali dell'ouzo; a Plomari hanno sede gli stabilimenti Varvagiannis (\u0392\u03b1\u03c1\u03b2\u03b1\u03b3\u03b9\u03ac\u03bd\u03bd\u03b7\u03c2), il principale produttore del liquore, all'interno dei quali \u00e8 presente anche un museo dell'ouzo. \nStoria.\nLa storia dell'ouzo non \u00e8 molto chiara, ma c'\u00e8 chi sostiene che il liquore derivi dal rak\u0131, un altro distillato, il cui uso risale ai tempi dell'Impero Ottomano.\nLa versione moderna di questa bevanda alcolica cominci\u00f2 a diffondersi dopo l'indipendenza della Grecia nel XIX secolo. \nDal 1932 si svilupp\u00f2 un processo di distillazione che si serviva di distillatori di rame. Questa tecnica \u00e8 diventata standard nella produzione di ouzo. \nIngredienti e distillazione.\nLa preparazione dell'ouzo comincia con la pigiatura di uva fresca e uva passa. Durante la fermentazione al composto di base vengono aggiunte altre bacche ed erbe aromatiche.\nIl forte aroma che distingue l'ouzo \u00e8 dovuto alla presenza di anice, ma ci sono altri ingredienti comuni: la liquirizia, il coriandolo, il chiodo di garofano, la radice di angelica, la menta, il finocchio, le nocciole, la cannella e i fiori di cedro.\nL'alcol e i vari componenti vengono posti in distillatori di rame riscaldati; i tipi di ouzo di qualit\u00e0 superiore vengono fatti distillare pi\u00f9 volte.\nLa bevanda alcolica risultante viene quindi raffreddata e lasciata riposare per diversi mesi. Infine, viene diluita con l'acqua per arrivare a una gradazione alcolica intorno ai 40 gradi.\nConsumo.\nIn Grecia sono molto diffusi gli \"ouzeri\" (\u03bf\u03c5\u03b6\u03ad\u03c1\u03b9), locali simili ai caff\u00e8, dove l'ouzo viene servito con \"mezedes\" (\u03bc\u03b5\u03b6\u03ad\u03b4\u03b5\u03c2, stuzzichini) come polpo, insalate, sardine, zucchine fritte, calamari e altri molluschi.\nL'ouzo, solitamente allungato con acqua e ghiaccio, viene sorseggiato lentamente accompagnato da \"mezedes\". Si beve in compagnia, non troppo tardi. \nQuando il liquore viene mischiato con l'acqua, perde il suo aspetto limpido e acquista un colore bianco latte, dovuto agli oli essenziali contenuti nella bevanda, solubili nell'alcol ma non nell'acqua. L'abbassamento della gradazione alcolica al di sotto dei 40 gradi causa la separazione degli oli in parti acquose e parti organiche che portano a fenomeni di diffusione della luce."}
{"id": "265527", "revid": "363629", "url": "https://it.wikipedia.org/wiki?curid=265527", "title": "Consacrazione", "text": "Per consacrazione si intende il momento rituale nel quale si pone un oggetto o una persona al servizio di Dio.\nCristianesimo.\nNei testi biblici.\nAntico Testamento.\nI termini \"consacrazione\" (\"ch\u00e9rem\" in ebraico) e \"dedicazione\" (\"chanukk\u00e0\" in ebraico) corrispondono alla traduzione di due distinte parole ebraiche, che ricorrono con diverso significato: unzione \u00e8 sinonimo di consacrazione, ed \u00e8 il primo atto che Mos\u00e8 compie sulla dimora, gli arredi e l'altare sacrificale, una volta terminata la costruzione della Dimora della Testimonianza (). Lo stesso giorno i capi delle trib\u00f9 dedicano l'altare mediante il sacrificio di animali a Dio. Se la consacrazione-unzione \u00e8 un rito unico e irripetibile i cui effetti sono permanenti nel tempo, la dedicazione () sarebbe un rito che si ripete quotidianamente, ad opera della trib\u00f9 che svolge il servizio del Tempio.L'Antico Testamento prevedeva riti di purificazione e norme igienico-alimentari per chi si avvicina (fedeli e sacerdoti) a tutto ci\u00f2 che \u00e8 sacro e santo: il Tabernacolo, l'altare sacrificale, i vasi adibiti al culto, mani e abiti dei ministranti intorno allo Shekhinah.\nIl patriarca Giacobbe consacr\u00f2 la pietra sulla quale ricevette una visione da Dio: in e . Abramo consacr\u00f2 un luogo chiamato \"Bethel\" (in ebraico \"dimora di Dio\"; ), oggetto di devozione finch\u00e9 non fu profanato ().\nNuovo Testamento.\nNel Nuovo Testamento troviamo riferimento in (\"non sperdete le perle ai porci\", tradotto prima anche come \"non sperdete cose sacre ai porci\"), e in spiega che \u00e8 \u00abil tempio a santificare l'oro\u00bb (il Tempio \u00e8 gi\u00e0 santo per la presenza fisica di Dio, anche senza l'oro), e \u00abnon l'oro a santificare il Tempio\u00bb\".\" Poi .\nNell'Apocalisse, la nuova Gerusalemme celeste, che dal cielo scende sulla terra, \u00e8 chiamata la Citt\u00e0 Santa (). San Pietro, apostolo e martire, chiama Monte Santo (), il Monte Tabor nel quale vide la Trasfigurazione di Ges\u00f9.\nSan Paolo, apostolo e martire, in dice che il cibo dei fedeli \u00e8 santificato dalla parola di Dio e dalla preghiera. Chiama i cristiani in generale i Santi (comunione dei santi) non solo per le loro virt\u00f9, ma anche per la loro consacrazione fatta a Dio in virt\u00f9 del battesimo. Li avverte che anche \u00abil corpo (con le loro membra) \u00e8 il Tempio dello Spirito Santo\u00bb ().\nChiesa cattolica.\nSpesso viene usata nei riti liturgici del cristianesimo. Nello specifico del cattolicesimo, tale termine \u00e8 sovente legato ai sette Sacramenti.\nNella liturgia, il termine \"consacrazione\" \u00e8 riservato soltanto ad alcuni riti: \nAnche lo spazio aperto adiacente alla Chiesa, noto come sagrato, appartiene al luogo di culto consacrato: dopo la riforma del Vaticano II, in esso si pu\u00f2 celebrare all'aperto la Santa Messa, purch\u00e9 sempre il sacerdote la celebri sopra ad un altare consacrato, e con gli abituali oggetti sacri del rito. \nLa consacrazione \u00e8 d'obbligo per qualsiasi luogo che ospiti il Santissimo Sacramento e l'Eucaristia: per pievi, oratori, santuari, e la consacrazione di un camposanto (o nella sezione riservata alle persone di fede cristiana, come accade in alcuni cimiteri monumentali). Il diritto canonico impone che l'area consacrata debba prima essere libera da debiti.\nNegli ultimi decenni questo rito ha iniziato ad essere chiamato anche \"dedicazione\", che \u00e8 un termine dal preciso significato per la tradizione e religione ebraica, poi mutuato per ecumenismo nella cristianit\u00e0. \nLa consacrazione Eucaristica \u00e8 la fase della Santa Messa, detta Liturgia Eucaristica, dove il sacerdote \"in persona Christi\" ripete le parole di Ges\u00f9 ai dodici nell'Ultima Cena e, assimilando la parola umana al Verbo che \u00e8 sostanza divina, rinnova ai presenti il miracolo dell'Ultima Cena. Mediante l'imitazione di Ges\u00f9 Cristo e la grazia sacramentale dello Spirito Santo Dio, si verifica che il pane ed il vino offerti per la salvezza dei fedeli diventino vero Corpo e vero Sangue di Cristo, secondo l'atto che la teologia cattolica ha denominato transustanziazione, dal periodo scolastico in avanti.\nEssendo il Dio Uno e Trino gi\u00e0 nell'Antico Testamento la prima e somma sorgente di ogni sacro-santit\u00e0 (Ges\u00f9 Cristo il Santo di Dio, l'Unto del Signore, il Re dei Re), l'atto di portare ad essere sacro un oggetto o una persona, laica oppure un chierico nell'ambito di una gerarchia, poteva essere operato soltanto da sacerdoti e da vescovi, in quanto portatori di uno speciale mandato e ministero per loro singolarmente istituito da Ges\u00f9 Cristo: nel giorno di Pentecoste Egli confer\u00ec lo Spirito Santo alla Chiesa apostolica.\nTutti gli atti di consacrazione portati prima ad esempio possono avere luogo soltanto nello svolgimento di una Santa Messa, che solo un sacerdote ordinato pu\u00f2 celebrare.\nUnica eccezione alla predetta regola, \u00e8 la consacrazione personale e volontaria di un laico in segno di ex-voto per grazia ricevuta, oppure in segno di devozione. Questa consacrazione personale viene intesa come un impegno costante e coerente per una specifica fede e pratica devozionale da parte di una o pi\u00f9 persone. Esse affermano questa promessa \"singolarmente\", ognuna impegnando s\u00e9 stessa: ad esempio, alcuni cristiani si consacrano al Sacro Cuore di Ges\u00f9, a san Michele Arcangelo, san Arcangelo Gabriele san Arcangelo Raffaele, san san Giuseppe, altri al Cuore Immacolato di Maria.\nIn senso stretto, la benedizione pu\u00f2 essere una semplice e molto pi\u00f9 breve preghiera di pochi minuti, che chiunque battezzato anche laico pu\u00f2 proferire; essa pure invoca una grazia, ma pu\u00f2 avvenire al di fuori della Messa, senza alcuna transustanziazione.\nI libri liturgici in italiano parlano di benedizione a proposito di momenti particolari di alcuni riti. Nel sacramento del matrimonio, per esempio, gli anelli nuziali vengono \"benedetti\", cos\u00ec come vengono benedetti i due sposi durante la stessa liturgia, ma la benedizione \u00e8 contemplata nell'ambito di un sacramento cui \u00e8 riservata una parte aggiuntiva del Messale, che altrimenti non si pronuncia.\nL'innovazione terminologica segnava chiaramente un distacco dalla tradizione passata e dal deposito della fede, pur senza introdurre nuovi e rilevanti fondamenti teologici. Sebbene il termine \"ordinazione episcopale sia oggi diffuso , , la locuzione \"consacrazione episcopale\" era l'unica ammessa nell'ortodossia, dal Medioevo (il periodo della Scolastica) fino al Vaticano II (11 ottobre 1962 \u2013 8 dicembre 1965).. Per la consacraziine episcopale, nella Costituzione della Liturgia Sacra n. 76, dopo una profonda revisione del rito stesso, \u00e8 stabilito che l'imposizione delle mani debba essere fatta da tutti i vescovi presenti, e che il rito si svolga in lingua madre.\nIl Catechismo della Chiesa Cattolica, del 1997, seconda edizione, usa le due espressioni \"consacrazione episcopale\" e \"ordinazione episcopale\" come del tutto equivalenti ed intercambiabili (CCC nn. 1556\u20131558). In modo coerente, il Codice di Diritto Canonico del 1983, al \"Titolo VI\u2014Ordini\" usa i termini equivalenti latini \"sacrae ordinationis minister\" e il termine \"consecratione episcopali\" (CCL cc. 1012, 1014).\nIl termine \"vita consacrata\" indica il modo di vivere di tutti coloro che entrano a far parte stabilmente di un istituto religioso (monastero, ecc.): pu\u00f2 trattarsi di vita attiva e/o di vita contemplativa.\nLa pratica di consacrare la vita di donne vergini risale al IV secolo dopo Cristo.\nDopo il Vaticano II, il rito per l'accesso alla vita consacrata \u00e8 stato anch'esso profondamente rivisto, creando due riti distinti per chi conduce una vita di clausura, e un secondo per i consacrati laici consacrati a vivere nel mondo.\nDal punto di vista teologico (che \u00e8 universale e immutabile), un vescovo della Chiesa Cattolica (quali sono un patriarca, un cardinale o lo stesso papa) possiede \"tutti i crismi\" necessari e sufficienti per compiere tutti i tipi di consacrazione ammessi dalla liturgia.\nTuttavia, nel corso dei secoli, \"la legge\" della Chiesa, \"mutevole nel tempo\", \u00e8 stata modificata: i papi hanno dato l'approvazione finale a norme di \"diritto canonico\" ad esempio per la nomina dei patroni, che hanno introdotto una procedura rigida e che prevede una \"partecipazione allargata\", a pena di nullit\u00e0.\nSolamente un vescovo ha il potere di consacrare una intera comunit\u00e0 quale \u00e8 una diocesi, una categoria di persone (studenti, lavoratori, ecc) o uno Stato, con un rito efficace anche a prescindere dallo scarso consenso e devozione della maggioranza dei residenti, cattolici e non.\nDiversamente dalle chiese che sono consacrabili a qualsiasi Santo, questo tipo di consacrazione di intere comunit\u00e0 senza una Chiesa particolare, nella prassi secolare della Chiesa \u00e8 limitato e riservato soltanto ai pi\u00f9 forti mediatori tra Dio e gli uomini: Ges\u00f9 Cristo, la Sua Sacra Famiglia, la Famiglia dei Tre Arcangeli, i santi patroni che in vita si distinsero davanti a Dio e gli uomini per i meriti e l'importanza delle loro parole ed opere.\nI pastorelli di Fatima dissero che la Madonna chiese che il Papa consacrasse la Russia al Cuore Immacolato, cosa mai accaduta. Il 24 e 25 giugno 2017, il patriarca B\u00e9chara Boutros Ra\u00ef a Fatima in Portogallo ha presieduto per la consacrazione del Libano e del Medio Oriente al Cuore Immacolato di Maria.\nIl 5 luglio 2013, il papa ha consacrato lo Stato di Citt\u00e0 del Vaticano a san Giuseppe e a san Michele Arcangelo.\nDiversamente della consacrazione di un luogo di culto o di singole persone, la consacrazione di una comunit\u00e0 o dell'Eucaristia sono atti mai pi\u00f9 revocabili, con un atto di segno opposto quale altrove \u00e8 la sconsacrazione: la transustanziazione non \u00e8 un atto reversibile, col quale si possa \"riportare indietro\" il Corpo e il Sangue di Cristo ad essere solamente del semplice pane e vino, quali per fede sono prima della Messa e della relativa fase di Consacrazione; analogamente, quando un Santo \u00e8 stato proclamato patrono o custode di una nazione, non accade mai che questa intitolazione possa essere annullata, al pi\u00f9 si aggiungono ulteriori patroni.\nChiesa ortodossa.\nNella Chiesa Ortodossa la parola \"consacrazione\" pu\u00f2 essere sia il Sacramento dell'Ordinazione di un vescovo, detto in greco \"Cheirotonea\" perch\u00e9 prevede l'imposizione delle mani; sia il rito solenne di consacrazione di una nuova chiesa. Il Crisma (olio santo) \u00e8 utilizzato nella \"Crismation\" (sacramento in parte equiparabile a quello cattolico della Cresima), che pu\u00f2 essere conferito anche dal sacerdote, mentre \u00e8 riservata al vescovo ortodosso la consacrazione del crisma.\nIl crisma \u00e8 utilizzato per consacrare l'Antimension, arredo posto sul Sacro Altare, nel quale si celebra la funzione religiosa. Molto pi\u00f9 raramente si parla di consacrazione per indicare la trasformazione del pane e vino nel Corpo e Sangue di Ges\u00f9 Cristo.\nProtestantesimo.\nNel protestantesimo il termine viene utilizzato per indicare la profonda dedizione del credente a Dio, inoltre, in alcune chiese di tradizione Riformata (ad esempio nella chiesa evangelica valdese) \u00e8 utilizzato per indicare l'istituzione dei ministri di culto.\nIndica anche la consacrazione di chiese, cappelle e altari con lo scopo della funzione religiosa, mentre i fonti battesimali sono consacrati allo scopo di contenere l'Eucaristia, il pane e vino consacrati o non ancora.\nUna persona pu\u00f2 essere consacrata all'interno di una gerarchia ecclesiastica, oppure come laico in un atto di devozione personale. In particolare, l'ordinazione di un vescovo \u00e8 in genere detta anche consacrazione. Nelle Chiese che seguono la tradizione della successione apostolica (la Genealogia episcopale), il vescovo che a sua volta consacra il nuovo vescovo, a volte suo diretto successore, \u00e8 detto \"consacratore\", seconda una linea storica iniziata dagli apostoli senza interruzione o soluzione di continuit\u00e0 alcuna. Quanti pronunciano i voti della vita religiosa, sono detti \"persone consacrate\".\nIl libro metodista \"Book of Worship for Church and Home\" (1965) contiene una liturgia per l'\"Ordine per la Consacrazione di un Vescovo\", \"Ufficio per la Consacrazione di una Diaconessa\", un \"Ufficio per la Consacrazione di un Direttore dell'Educazione Cristiana e di un Direttore di Musica\", cos\u00ec come un \"Ufficio per l'Apertura o Consacrazione di una chiesa\", fra gli altri. ..\nIn alcuni gruppi religiosi esiste anche un ufficio opposto, di \"sconsacrazione,\" presente anche nella Chiesa cattolica, ad esempio se il bene di propriet\u00e0 \u00e8 venduto o demolito.\nNella Chiesa del Regno Unito, che \u00e8 la Chiesa di riferimento della Comunione anglicana, l'ordine (amministrativo) di chiudere una chiesa, pu\u00f2 rimuovere tutti gli effetti legali della sua consacrazione.\nMormonismo.\nIl cristianesimo mormone \u00e8 ricchissimo di frequenti riferimenti alla dottrina di consacrazione, in primo luogo il titolo di Cristo (\"l'unto\", dal greco antico), che sta ad indicare il suo ruolo ufficiale, autorizzato e unico come il Salvatore dell'umanit\u00e0 dal peccato e dalla morte; secondariamente la consacrazione indica ogni singola opportunit\u00e0 e la responsabilit\u00e0 ultima di accettare la volont\u00e0 e progetto di Ges\u00f9 per la loro vita, quello di consacrarsi in vari modi al fine comune di vivere per Lui con tutto il cuore.\nEsempi di questo tipo nel Libro dei Mormoni includono la \"santificazione sopraggiunge in conseguenza del loro impegno coerente a cedere i loro cuori a Dio\" (Heleman 3:35) e \"Vieni a Cristo, che \u00e8 il Santo di Israele, e partecipare alla sua salvezza, e il potere della sua redenzione. . . e offrite la vostra intera anima come l'ha offerta a lui, e continuate nel digiuno e nella preghiera, e perseverate fino alla fine; e come il Signore vive, anche voi sarete salvati.\" (Omni 1:26).\nInduismo.\nIn molti templi Induisti nel sud dell'India e sparsi in tutto il mondo, si ripete ogni 12 anni la cerimonia di consacrazione del Tempio, in indiano detta \"Kumbhabhishekham\". Ha luogo per purificare il luogo sacro dopo un importante intervento edilizio, o semplicemente per \"rinnovare\" la purezza del Tempio (soggetta a \"decadimento\" nel corso del tempo). Gli Induisti celebrano il giorno della consacrazione come la testimonianza certa di un karma a breve favorevole per tutti loro.\nGianismo.\n\"Panch Kalyanaka Pratishtha\" \u00e8 una tradizionale cerimonia gianista, che consacra una o pi\u00f9 icone di \"Tirthamkara\", con la celebrazione di un rito politeistico detto Panch Kalyanaka (cinque diti-eventi di buon auspicio). La cerimonia ha luogo in genere per l'erezione di un nuovo Tempio Gianista oppure nuovi idoli sono portati all'interno del tempio.. La cerimonia \u00e8 supervisionata da una autorit\u00e0 religiosa, come un \u0100c\u0101rya o un Bhattaraka, o un apprendista da loro incaricato."}
{"id": "265530", "revid": "392652", "url": "https://it.wikipedia.org/wiki?curid=265530", "title": "Stella al carbonio", "text": "Una stella al carbonio \u00e8 solitamente una gigante rossa (occasionalmente nana rossa), di bassa temperatura superficiale e caratterizzata da un'atmosfera con sovrabbondanza di carbonio. Se nelle stelle normali, anche giganti rosse, solitamente l'ossigeno \u00e8 predominante rispetto al carbonio, in queste stelle avviene il contrario, e la combinazione dei due elementi porta alla produzione di gas, come il monossido di carbonio, che consuma tutto l'ossigeno presente, lasciando libero il carbonio di combinarsi per formare altri composti carboniosi.\nClasse spettrale.\nQueste stelle appartengono alla classe spettrale C, che differisce dalla classe M non per una differenza di temperatura superficiale, ma per la composizione chimica della sua atmosfera, che conferisce alla stella la tipica intensa colorazione rossa dovuta alla presenza di composti che tendono ad assorbire la parte blu dello spettro, ossia la radiazione visibile a lunghezza d'onda pi\u00f9 corta. In pratica l'atmosfera di carbonio si comporta da filtro rosso.\nIn linea generale esiste una prima classificazione delle stelle al carbonio, in \"classiche\" e \"non classiche\": le classiche sono le stelle che producono il carbonio per i propri processi interni, mentre le \"non classiche\", classificate come stelle CH, sono stelle solitamente presenti in sistemi binari in cui una delle due componenti \u00e8 una nana bianca. Si pensa che la contaminazione da carbonio in queste stelle, che possono essere giganti rosse, ma anche nane rosse, sia avvenuta quando la stella che ora \u00e8 una nana bianca era nelle fasi finali della sua esistenza e, da classica stella al carbonio a bassa densit\u00e0 qual era, abbia ceduto parte della sua atmosfera alla compagna tramite un trasferimento di massa.\nL'anomalia di queste stelle \u00e8 dovuta alle caratteristiche chimiche della loro atmosfera, dove la concentrazione delle particelle di prodotti carboniosi riesce a intercettare la luce proveniente dalla fotosfera determinando una notevole diminuzione del flusso luminoso. Questo fenomeno presenta una certa variabilit\u00e0, infatti quando il vento stellare generato dalla pressione di radiazione riesce a spazzare via i residui solidi carboniosi allora la stella si presenta con una maggiore luminosit\u00e0. \nEvoluzione in stella al carbonio.\nLa produzione di carbonio \u00e8 un passaggio quasi obbligato nell'evoluzione stellare, infatti, quando una stella ha trasformato tutto l'idrogeno contenuto nel nucleo in elio, le reazioni nucleari di fusione dell'idrogeno si esauriscono e quindi la stella comincia a collassare con conseguente riscaldamento del nucleo. \nQuesta contrazione continua fino a quando il nucleo raggiunge i 100 milioni di gradi, temperatura alla quale avviene la trasformazione dell'elio con il processo triplo alfa, dove tre nuclei di elio si trasformano in un nucleo di carbonio.\n4He + 4He \u2194 8Be \n8Be + 4He \u2192 12C \nA causa dell'enorme produzione di energia, la stella a questo punto si espande trasformandosi in gigante rossa, uscendo quindi dalla sequenza principale e avviandosi verso la sua lenta ma inesorabile fine.\nUna stella ordinaria quando raggiunge questa fase dell'evoluzione stellare viene classificata con la lettera M, ma nel caso in cui la sua atmosfera sia ricca di carbonio molecolare e di altri prodotti carboniosi viene definita stella al carbonio con classificazione spettrale C. \nAlla lettera C fa seguito una coppia di cifre, ad esempio C6,4: la prima, che varia da 0 a 9, indica un decremento di temperatura, come del resto avviene per le consuete classi da O a M, mentre la seconda, da 1 a 5, indica l'intensit\u00e0 delle bande d'assorbimento del carbonio. Alcune stelle al carbonio sono classificate aggiungendo una \"e\" alla consueta dicitura, per indicare la presenza nelle righe spettrali di una componente in emissione.\nUn tipico esempio di stella al carbonio, ed una delle pi\u00f9 luminose di questa classe, \u00e8 Y Canum Venaticorum, chiamata anche La Superba, nome questo datogli nel XIX secolo da Angelo Secchi."}
{"id": "265531", "revid": "119663717", "url": "https://it.wikipedia.org/wiki?curid=265531", "title": "Henry Hathaway", "text": "Biografia.\nFiglio della marchesa Lillie de Fiennes, di origine ungaro-belga, che recitava con il nome di Jane Hathaway, e di Rhody Hathaway, anch'egli attore e impresario, intraprese da giovanissimo la carriera cinematografica lavorando come attore nel muto con Allan Dwan, ma questa attivit\u00e0 verr\u00e0 interrotta dalla Prima guerra mondiale.\nNegli anni venti lavor\u00f2 come assistente in film di Victor Fleming e Von Sternberg e debutt\u00f2 come regista all'et\u00e0 di 34 anni con \"Salvataggio nel deserto\" (1932). Sul set di \"Rivelazione\" (1934) incontr\u00f2 Gary Cooper, suo grande amico che lavorer\u00e0 in sette suoi film tra cui il pluripremiato \"I lancieri del Bengala\" (1935).\nNegli anni quaranta lavor\u00f2 con Richard Widmark nel film \"Il bacio della morte\" (1947) e con James Stewart in \"Chiamate Nord 777\" (1948).\nNel decennio successivo gir\u00f2 capolavori di genere molto diverso quali il film bellico \"Rommel, la volpe del deserto\" (1951) con James Mason, una spy story ambientata a Trieste, \"Corriere diplomatico\" (1952), con Tyrone Power, e \"Niagara\" (1953), nel quale Marilyn Monroe s'impose in un ruolo di donna seducente e pericolosa; nel western \"Il prigioniero della miniera\" (1954) diresse Gary Cooper e Susan Hayward, attrice da lui molto apprezzata e diretta in quattro film, poi il thriller \"23 passi dal delitto\" (1956) con Van Johnson e Vera Miles e l'avventuroso \"Timbuct\u00f9\" (1957) con John Wayne e Sophia Loren.\nNell'ultimo ventennio si dedic\u00f2, con cura maniacale, al western: \"Pugni, pupe e pepite\" (1960), \"I 4 figli di Katie Elder\" (1964) e soprattutto \"Il grinta\" (1969) che fece ottenere il premio Oscar a John Wayne, \"Poker di sangue\" (1968) con Robert Mitchum e \"Il solitario di Rio Grande\" (1971) con Gregory Peck.\nIl suo ultimo film fu il thriller di Blaxploitation \"Los Angeles squadra criminale\" (1974), dopo il quale si ritir\u00f2 definitivamente."}
{"id": "265537", "revid": "1718925", "url": "https://it.wikipedia.org/wiki?curid=265537", "title": "Antiquarium statale di Numana", "text": "L'Antiquarium statale di Numana, in Provincia di Ancona, \u00e8 un museo archeologico che raccoglie numerosi reperti rinvenuti a Sirolo e Numana, il pi\u00f9 importante centro piceno dell'et\u00e0 protostorica, tra cui una parte del ricco corredo di una tomba femminile a circolo, detta \"della Regina\", ritrovata in localit\u00e0 \"I Pini di Sirolo\".\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale delle Marche, nel dicembre 2019 divenuto Direzione regionale Musei.\nCollezioni.\nSono visibili splendide suppellettili bronzee e fittili, i resti di due carri e alcune testimonianze del municipio romano che sostitu\u00ec l'insediamento piceno.\nLa visita si integra con quella all'area della necropoli I Pini, dove \u00e8 possibile vedere quanto resta della \"tomba della Regina\""}
{"id": "265541", "revid": "6923", "url": "https://it.wikipedia.org/wiki?curid=265541", "title": "Area archeologica di Monte Torto", "text": "Larea archeologica di Monte Torto, situata in localit\u00e0 Casenuove di Osimo (AN), rappresenta uno degli esempi meglio preservati di impianto produttivo di et\u00e0 romana del centro Italia. \u00c8 stata inaugurata il 26 settembre 2016.\nStoria.\nScavi effettuati tra il 1982 e il 1995 hanno portato alla luce un impianto produttivo di et\u00e0 romana del Piceno, sorto probabilmente in seguito alla deduzione di una colonia di cittadini romani ad Osimo e alla seguente parcellizzazione del territorio in lotti di terreni da assegnare ai nuovi arrivati. La struttura, probabilmente parte di una villa rustica, sorgeva in un'area favorevole: terreno fertile quindi adatto alla coltivazione, sorgenti d'acqua che facilitavano l'irrigazione e l'abbeveraggio del bestiame, al riparo dai venti freddi in quanto era stata edificata a mezza costa del pendio del fiume Musone rivolto a mezzogiorno e vicino ad un'importante via di comunicazione. Tutto ci\u00f2 spiega come l'impianto sia stato frequentato assiduamente per un lungo periodo, che va dal I secolo a.C. fino al IV-V.\nDescrizione.\nIl complesso produttivo si articola in una serie di spazi, tra cui gli ambienti con i frantoi vinari e oleari e le celle per la conservazione dei prodotti. \nIl \"frantoio per il vino\" \u00e8 quello meglio conservato: al centro di un vano pavimentato con mattoncini disposti a spina di pesce si trova l'area di spremitura, formata da una struttura circolare munita di canalette che permettevano il deflusso del liquido dentro due pozzetti vicini. \nIl \"frantoio per l'olio\", in cattivo stato di conservazione, presenta tre interessanti vasche contigue, che servivano per poter effettuare tre torchiature in successione, separando l'olio di prima spremitura (olio extra vergine di oliva) da quello di seconda e terza spremitura, che invece veniva unito ad acqua di vegetazione. \nTra i reperti ritrovati durante lo scavo, oggi conservati presso il Museo Archeologico della citt\u00e0, la maggior quantit\u00e0 \u00e8 rappresentata dalla ceramica, sia da mensa che da fuoco, e dalle lucerne; non mancano per\u00f2 oggetti metallici (come chiodi, aghi, chiavi) e strumenti da lavoro tipo asce, falcetti e accette."}
{"id": "265546", "revid": "767487", "url": "https://it.wikipedia.org/wiki?curid=265546", "title": "Funzione G di Erdelyi", "text": "La funzione G di Erd\u00e9lyi-Magnus-Oberhettiger-Tricomi, o in breve \nfunzione G di Erdelyi \u00e8 una funzione trascendente che si pu\u00f2 definire a partire dalla funzione digamma formula_1 come\nDa una rappresentazione integrale della digamma si ricavano le seguenti due rappresentazioni integrali\nEssa si pu\u00f2 esprimere mediante una particolare funzione ipergeometrica come"}
{"id": "265547", "revid": "83531", "url": "https://it.wikipedia.org/wiki?curid=265547", "title": "Franco Bitossi", "text": "Professionista dal 1961 al 1978, vinse ventuno tappe al Giro d'Italia e quattro al Tour de France; nel suo palmar\u00e8s figurano anche due edizioni del Giro di Lombardia, tre titoli nazionali su strada e due nel ciclocross, la medaglia d'argento ai campionati del mondo su strada 1972 e quella di bronzo nell'edizione 1977.\nCiclista completo, dotato di ottimo spunto veloce sia in pianura che in salita, era soprannominato \"Cuore matto\", nomignolo originato da improvvisi attacchi di tachicardia che spesso lo costringevano a fermarsi in corsa. Ebbe tuttavia una carriera di alto livello, tanto nelle corse in linea quanto in quelle a tappe, conseguendo in totale 171 vittorie su strada.\nCarriera.\nGli esordi e i primi anni da professionista.\nNato a Camaioni di Carmignano, , correndo per la societ\u00e0 sportiva di Porta Romana di Firenze.\nPass\u00f2 professionista nell'ottobre 1961 con la maglia della Philco diretta da Fiorenzo Magni. Nei primi anni da professionista arrivarono poche vittorie: la prima corsa vinta fu una frazione della Tre Giorni del Sud, il 14 ottobre 1961 a Termoli. Nei due anni successivi, uno ancora con la Philco e uno con la nuova formazione pratese Springoil-Fuchs, non riusc\u00ec invece a ottenere risultati: a penalizzarlo fu soprattutto una cardiopatia (un'ipertrofia cardiaca) che, causandogli tachicardia, ne condizionava le prestazioni sportive e lo costringeva spesso a fermarsi o a ritirarsi.\nFu nel 1964 che Bitossi si mise definitivamente in luce. Ancora con la maglia della Springoil-Fuchs, diretta a partire da quella stagione da Waldemaro Bartolozzi, vinse quattro tappe al Giro d'Italia, tra le quali la Cuneo-Pinerolo, riedizione della frazione vinta quindici anni prima da Fausto Coppi; per altre quattro volte arriv\u00f2 secondo di giornata, cogliendo a Milano la decima posizione nella classifica finale. Per tre anni consecutivi (1964, 1965 e 1966) vinse al Giro la \"maglia verde\" come leader della speciale classifica dei Gran Premi della Montagna. Nel 1965 pass\u00f2 a vestire la divisa Filotex, sempre sotto la guida di Bartolozzi. In quell'anno consegu\u00ec la vittoria al Tour de Suisse (con due successi parziali) e al Campionato di Zurigo; partecip\u00f2 anche al Giro d'Italia, cogliendo il settimo posto nella classifica finale oltre ad una vittoria di tappa.\n1966-1971: l'affermazione.\nIl 1966 fu l'anno della definitiva consacrazione: vinse due tappe sia al Giro d'Italia, ove colse l'ottavo posto nella classifica finale, sia al Tour de France, in cui chiuse diciassettesimo, e si aggiudic\u00f2 anche la Coppa Sabatini a Peccioli; venne anche convocato per la prima volta in Nazionale per i campionati del mondo, svoltisi quell'anno al N\u00fcrburgring. Nel 1967 vinse la Tirreno-Adriatico, la Coppa Agostoni e il prestigioso Giro di Lombardia (dopo una lunga fuga solitaria), oltre a cogliere il terzo posto alla Milano-Sanremo. Partecip\u00f2 anche al Giro d'Italia, vincendo una frazione e piazzandosi al quindicesimo posto finale.\nOrmai nella piena maturit\u00e0 agonistica, nel 1968 vinse ancora due tappe sia al Giro d'Italia (con il nono posto nella classifica finale) sia al Tour de France; in quella \"Grande Boucle\" concluse ottavo nella classifica finale, vinse la classifica a punti, contraddistinta eccezionalmente quell'anno da una maglia rossa (primo italiano a riuscirvi), e si piazz\u00f2 anche secondo nella classifica della montagna. In stagione vinse di nuovo il Campionato di Zurigo e la Coppa Sabatini e si aggiudic\u00f2 anche la Coppa Bernocchi a Legnano; ai campionati del mondo di Imola, vinti da Vittorio Adorni, dovette invece ritardare il suo attacco per non disturbare la fuga del compagno di squadra e arriv\u00f2 quarto.\nNel 1969 si classific\u00f2 quarto al Giro delle Fiandre e vinse due tappe e la classifica a punti al Giro d'Italia, indossando fino al termine della corsa la maglia rossa simbolo della speciale graduatoria; a Milano colse la decima posizione in classifica. Nel 1970 fu campione italiano, aggiudicandosi il Giro del Veneto, valido quell'anno come prova tricolore, e fece nuovamente suo il Giro di Lombardia, precedendo Felice Gimondi in una volata a due. In stagione vinse anche quattro tappe e la classifica a punti, da quell'anno contraddistinta dalla maglia ciclamino, al Giro d'Italia (con il settimo posto nella generale) e conquist\u00f2 anche la classifica finale della Volta Ciclista a Catalunya; fu settimo anche al Tour de Suisse, dove vinse due tappe e la classifica a punti. A fine anno vinse anche la classifica del Trofeo Cougnet e ricevette alcuni importanti premi, quali il San Silvestro d'oro e il Trofeo Tuttosport.\nConferm\u00f2 il titolo di campione italiano anche nel 1971, vincendo la prova unica al Gran Premio Industria e Commercio di Prato. Durante l'anno conquist\u00f2 anche il Giro di Romagna, una tappa al Giro d'Italia e la Coppa Agostoni; si classific\u00f2 inoltre secondo al Giro di Lombardia, battuto da Eddy Merckx.\n1972-1978: il mondiale di Gap e la \"seconda giovinezza\".\nNel 1972 vinse alcune semiclassiche del calendario italiano (Giro della Provincia di Reggio Calabria, Giro di Campania e Giro di Puglia), mentre fu costretto al ritiro al Giro d'Italia. Nell'agosto di quell'anno fu quindi protagonista dello sfortunato epilogo dei campionati del mondo a Gap, in Francia. Nei chilometri finali era in testa alla corsa con altri sei corridori: Michele Dancelli, Marino Basso, Eddy Merckx, Cyrille Guimard, Joop Zoetemelk e Leif Mortensen. Gli italiani controllavano la gara, essendo Dancelli e Basso i due migliori velocisti del lotto. A quattro chilometri dall'arrivo, il francese Guimard prov\u00f2 una fuga e Bitossi lo segu\u00ec per marcarlo, visto che Guimard era pericoloso e veloce. Vedendo che Bitossi non collaborava alla fuga, Guimard rallent\u00f2. Cos\u00ec Bitossi scatt\u00f2 staccando Guimard. A 1.300 metri dall'arrivo, il corridore azzurro si volt\u00f2 e vide il gruppetto di inseguitori a 300 metri. Lungo il rettilineo finale in leggera salita Zoetemelk, Guimard e Merckx lanciarono l'inseguimento, Bitossi si volt\u00f2 a ripetizione e cambi\u00f2 pi\u00f9 volte rapporto nel tentativo di trovare la cadenza giusta, mentre il vento contrario ne rallentava ulteriormente la marcia. Fu raggiunto proprio sul traguardo dal gruppo guidato da Basso, che lo super\u00f2 sulla linea lasciandogli la medaglia d'argento.\nNel 1973, ormai trentatreenne, lasci\u00f2 la Filotex (in concomitanza con l'arrivo in squadra del quotato neoprofessionista Francesco Moser) per approdare alla Sammontana. In stagione fu ancora protagonista, vincendo quell'anno i Giri del Veneto e dell'Emilia. L'anno successivo venne ingaggiato dalla Scic di Carlo Chiappano. In stagione ottenne risultati nelle classiche italiane, con i successi al Giro di Romagna e al Trofeo Matteotti, i podi in numerose prove e il quarto posto alla Milano-Sanremo; anche nelle diverse corse a tappe colse successi: vinse infatti quattro frazioni al Tour de Suisse e tre al Giro d'Italia, dove si piazz\u00f2 al nono posto e in cui colse il secondo posto nella classifica a punti. Nel 1975, ancora in maglia Scic, vinse una frazione alla Parigi-Nizza e al Giro d'Italia.\nNel 1976, con la squadra Zonca-Santini, vinse per la terza volta il campionato italiano, sul tracciato della Coppa Bernocchi; durante l'annata vinse anche il Trofeo Laigueglia e il Giro del Friuli e si piazz\u00f2 secondo alla Milano-Torino. Nel 1977 cambi\u00f2 ancora squadra, approdando alla Vibor, con la quale vinse il Gran Premio Citt\u00e0 di Camaiore ed alcune competizioni minori e cogliendo il terzo posto al Giro di Lombardia, suo sesto e ultimo podio nella \"Classica delle foglie morte\". In stagione, convocato ancora in Nazionale, conquist\u00f2 anche la medaglia di bronzo ai campionati del mondo di San Crist\u00f3bal, in Venezuela, vinti da Francesco Moser; esord\u00ec anche nel ciclocross, affermandosi ai campionati italiani.\nBitossi concluse la sua carriera agonistica il 4 ottobre del 1978, al termine del Giro dell'Emilia, dopo una stagione con la Gis Gelati nella quale vinse due gare su strada, riconfermando inoltre il titolo di campione italiano nel ciclocross.\nDopo il ritiro.\nDopo il ritiro dalle corse si \u00e8 dedicato per due decenni all'agricoltura, gestendo circa 12 ettari di appezzamento, a Capraia Fiorentina, destinati alla produzione di olio. \u00c8 stato anche campione italiano di bocce over 60.\nSposato con Annamaria, ha avuto due figli, Massimiliano e Francesco."}
{"id": "265551", "revid": "599", "url": "https://it.wikipedia.org/wiki?curid=265551", "title": "Funzione G di Erdelyi-Magnus-Oberhettiger-Tricomi", "text": ""}
{"id": "265586", "revid": "31789", "url": "https://it.wikipedia.org/wiki?curid=265586", "title": "Eusebio Petetti", "text": "Attivit\u00e0 professionale.\nNato a Potenza Picena, si trasfer\u00ec sin da giovane ad Ancona, che fu la sua citt\u00e0 di elezione e nella quale form\u00f2 la sua famiglia. Studi\u00f2 Architettura ad Urbino, al Regio Istituto delle Belle Arti delle Marche, dove fu allievo di Luigi Garlatti Venturini.\nVinse nel 1938 il concorso nazionale per la realizzazione della Casa del Mutilato di Ancona, che attualmente \u00e8 forse la sua opera pi\u00f9 nota, e che caratterizza il Corso Stamira, aperto in quegli anni.\nLe attivit\u00e0 come membro dell'Accolta dei Trenta.\nFu membro dell'associazione \"Accolta dei trenta - Brigata amici dell'arte\", che si proponeva di sollecitare le istituzioni ad intraprendere opere di valorizzazione dei beni storici ed architettonici di Ancona; a tal fine i soci architetti ed ingegneri elaboravano proposte progettuali, mettendo a servizio della citt\u00e0 le proprie competenze.\nNell'ambito di quest'associazione si \u00e8 impegnato nel piano di sistemazione urbanistica dell'area Traianea partecipando al dibattito cittadino riguardante la sistemazione di questa zona importante per la storia della citt\u00e0, ma anche di difficile inquadramento per le numerose funzioni e testimonianze storiche che vi si sovrappongono e in particolare per la presenza dell'Arco di Traiano. Petetti fu incaricato di redigere la proposta dell'associazione e nel suo progetto studi\u00f2 il modo di armonizzare la presenza della Barriera Gregoriana ottocentesca, della seicentesca chiesa di S. Primiano, delle rotaie ferroviarie a servizio del porto e dello stesso Arco di Traiano, costruito nel II secolo. La Soprintendenza aveva dapprima approvato la proposta, ma poi ritir\u00f2 il suo assenso e ne appoggi\u00f2 un'altra, elaborata dal Comune, che non teneva in considerazione la monumentalit\u00e0 dell'area e port\u00f2 non solo alla demolizione della Barriera Gregoriana, ma anche alla costruzione di un edificio militare all'interno della piazza. La campagna di sensibilizzazione dell'associazione riusc\u00ec per\u00f2 almeno a far demolire la caserma costruita a ridosso dell'arco e a sistemare a verde l'area a destra della scalinata, sopravvissuta alle distruzioni belliche e attualmente caratterizzante la zona.\nSempre come membro dell'associazione, progett\u00f2 l'aiuola al centro di Piazza Cavour, che attornia la statua del grande statista. Per quest'area verde, Petetti adott\u00f2 lo stile del giardino all'italiana e in particolare del barocchetto romano, diffuso in Italia negli anni Venti anche nella progettazione di parchi e giardini; l'aiola fu distrutta dall'incuria nel periodo bellico, ma nel 2016 \u00e8 stata ripristinata in base a fotografie d'epoca.\nLa Casa del Mutilato di Ancona.\nL'opera pi\u00f9 nota di Petetti \u00e8 la Casa del Mutilato di Ancona, nata come sede cittadina dell'Associazione nazionale mutilati e invalidi di guerra. Nel 1938 venne indetto il concorso nazionale per la sua realizzazione, vinto da Petetti con il motto \"luce del sacrificio\". Per questo edificio Petetti adott\u00f2 uno stile neoclassico semplificato, dichiarando che riteneva necessario richiamarsi alla casa madre dell'Associazione, quella di Roma, opera di Marcello Piacentini.\nNella facciata, il bassorilievo dell'arengario e lo stemma della citt\u00e0 sono opera dello scultore anconitano Mentore Maltoni. All'interno sono presenti altre opere d'arte, occultate nel 1977 da pannelli di cartongesso: lo scalone d'onore era dominato dalla statua della \"Vittoria alata\" di Sanzio Blasi, mentre nel salone delle assemblee spiccava un altorilievo di Alterige Giorgi raffigurante San Sebastiano e probabilmente anche dipinti murali di Otello Giuliodori.\nL'edificio conserv\u00f2 la sua destinazione originaria sino al 1972. Dal 1977 fu sede del consiglio regionale delle Marche; nella stesura del progetto di adattamento si decise di privare gli interni del palazzo della loro connotazione storica, occultando anche tutte le opere d'arte contenute del palazzo, sotto i gi\u00e0 citati pannelli di cartongesso, mai pi\u00f9 tolti in seguito.\nAnche dopo il trasferimento della sede del consiglio regionale, sino al 2007 l'edificio continu\u00f2 ad essere utilizzato dalla Regione Marche, come sede della biblioteca regionale. Dal 2007 l'edificio \u00e8 chiuso e in progressivo degrado. Nel 2017 fu fondato un comitato, a cui aderirono, tra gli altri, anche gli eredi del progettista e degli artisti che hanno lasciato le loro opere nel palazzo; il comitato si assunse il compito di sollecitare le istituzioni affinch\u00e9 si ponesse termine al degrado e si destinasse l'edificio ad una funzione consona alla sua importanza.\nIl piano regolatore di Ancona e i restauri di monumenti colpiti dai bombardamenti.\nNel dopoguerra l'architetto Petetti sostenne l\u2019assoluta necessit\u00e0 di dotare la citt\u00e0 di un piano regolatore; data l'inerzia dell\u2019amministrazione comunale, arriv\u00f2 nel 1945 a redigerne uno in collaborazione con gli architetti Biscaccianti e Castelli, ispirato a questi principi:\nNello stesso periodo oper\u00f2 nel restauro di monumenti danneggiati dai terribili bombardamenti che avevano colpito la citt\u00e0: riprogett\u00f2 la cappella dei Caduti della chiesa di S. Domenico, sistem\u00f2 il fianco della chiesa del SS. Sacramento che si affaccia su piazza del Teatro e, nel 1947, cur\u00f2 il ripristino in forme romaniche della chiesa di San Giovanni Battista di Ancona.\nAltre opere.\nTra le sue opere si ricordano due edifici scolastici: i laboratori della regia scuola tecnica industriale di Ancona di via Curtatone (1921-1931) e la sede della regia scuola di avviamento professionale di Pergola (1931-1936).\nTra le architetture religiose si segnalano invece la facciata della Chiesa di San Giacomo a Potenza Picena (1943) e la progettazione della Chiesa di Sant'Anna a Porto Potenza Picena (1925-1926), in stile neogotico, qui adottato da Petetti per armonizzare il nuovo edificio con l'adiacente storica torre di guardia. Ha inoltre realizzato il Parco della Rimembranza di Montemarciano (1927-1928).\nOltre a vari palazzi e villette di abitazione privata, si segnalano anche le seguenti opere:\nAltre attivit\u00e0.\nL'architetto era stimato professore di Disegno presso varie scuole statali della citt\u00e0. Dal 1938 al 1940 svolse in casa propria attivit\u00e0 di insegnante a favore di un numeroso gruppo di ragazzi di religione ebraica che, a causa delle leggi razziali, erano stati allontanati dalle scuole pubbliche.\nL'architetto Petetti, nell'ambito dell'associazione \"Accolta dei Trenta\", fu relatore in numerose conferenze riguardanti la storia dell'arte di Ancona; per richiamare l'attenzione sulla necessit\u00e0 della salvaguardia delle testimonianze storiche e della qualit\u00e0 architettonica urbana, scrisse articoli per i quotidiani \"Il Messaggero\" e il \"Corriere Adriatico\", nonch\u00e9 per le riviste \"Natura ed Arte\" e \"La cultura moderna\".\nNel 2004 l'Archivio di Stato di Ancona, nell'ambito di un progetto di documentazione sugli architetti marchigiani del '900, ha acquisito un notevole fondo di suoi progetti ed articoli."}
{"id": "265590", "revid": "2149510", "url": "https://it.wikipedia.org/wiki?curid=265590", "title": "Governo Facta I", "text": "Il Governo Facta I \u00e8 stato in carica dal 26 febbraio al 1\u00ba agosto 1922 per un totale di 143 giorni, ovvero 4 mesi e 23 giorni. Il governo si dimise in seguito alla sfiducia del 20 luglio con soli 103 voti a favore e 288 contrari. "}
{"id": "265591", "revid": "2179318", "url": "https://it.wikipedia.org/wiki?curid=265591", "title": "Governo Facta II", "text": "Il Governo Facta II \u00e8 stato in carica dal 1\u00ba agosto al 31 ottobre 1922 per un totale di 91 giorni, ovvero 2 mesi e 30 giorni. Si dimise il 28 ottobre, in seguito al rifiuto del re Vittorio Emanuele III di firmare il decreto sullo stato d'assedio con cui si intendeva contrastare la Marcia su Roma dei gruppi fascisti."}
{"id": "265593", "revid": "2036605", "url": "https://it.wikipedia.org/wiki?curid=265593", "title": "Battaglia di Baecula", "text": "La battaglia di Baecula segn\u00f2 la prima vittoria in una battaglia campale di Scipione l'Africano che dopo la morte dello zio Gneo e del padre Publio nelle battaglie del Baetis superiore, aveva preso il comando degli interessi romani in Spagna durante la seconda guerra punica. Dopo aver sconfitto Magone con la presa di Carthago Nova, Scipione sconfisse Asdrubale Barca, che per\u00f2 riusc\u00ec a salvare buona parte delle sue truppe scelte e gli elefanti. Con questi Asdrubale usc\u00ec dalla Spagna per portare aiuto in Italia al fratello Annibale.\nAsdrubale.\nIl fratello di Annibale aveva posto i suoi accampamenti nei pressi della citt\u00e0 di Baecula (Santo Tom\u00e9, Ja\u00e9n), nella Betica. Fuori dal campo teneva alcuni avamposti di cavalieri. Le avanguardie romane, prima ancora di porre il campo, appena giunte sul posto assalirono i cavalieri e li misero in fuga ricacciandoli nell'accampamento. Durante la notte Asdrubale fece ripiegare le sue truppe su un vicino altopiano protetto da un fiume e da alcuni burroni. Sotto questo altopiano c'era un'altra pianura dove il cartaginese dispose la cavalleria numidica e la fanteria leggera.\nScipione.\nDopo aver mandato una coorte a controllare il punto dove il fiume entrava nella vallata e un'altra coorte a bloccare la strada che portava dall'altopiano alla citt\u00e0, Scipione conduce personalmente la sua fanteria leggera verso il nemico.\nBattaglia.\nAppena le opposte forze sono abbastanza vicine i Cartaginesi scagliano ogni sorta di proiettili verso i Romani che rispondono perfino con pietre che trovano sparse dappertutto. Abituati all'assalto di ben pi\u00f9 possenti mura difensive, gli uomini di Scipione riescono ad attestarsi e a ricacciare le forze nemiche composte prevalentemente da arcieri e frombolieri che si rifugiano fra i commilitoni disposti sull'altopiano.\nScipione invia il suo legato Lelio sul lato destro, a cercare una via pi\u00f9 agevole per salire sull'altopiano mentre egli stesso attacca i Cartaginesi sul lato sinistro. Le truppe di Asdrubale che erano disposte per contrastare un attacco frontale si trovano costrette a cambiare formazione per respingere Scipione. Mentre si stanno spostando attacca anche Lelio sul fianco opposto. La generale confusione rende vulnerabile anche il centro dello schieramento cartaginese dove i romani, per la difficolt\u00e0 della salita e la presenza degli elefanti avrebbero avuto poche possibilit\u00e0 di operare con successo.\nConseguenze.\nAsdrubale aveva gi\u00e0 preso il tesoro. Radunati quanti pi\u00f9 fuggiaschi poteva, con alcuni elefanti oltrepass\u00f2 il Tago e si diresse verso i Pirenei e verso l'Italia.\nScipione, lasciato tutto il bottino ai suoi uomini, fece vendere gli africani ma lasci\u00f2 liberi gli ispanici. Questi lo acclamarono \"re\"; volevano esaltarne la generosit\u00e0, non sapendo che a Roma, dalla nascita della repubblica quel termine era considerato, in pratica, un insulto.\nScipione colm\u00f2 di doni i re e i principi alleati (trecento cavalli a Indibile). Saputo che fra gli africani in vendita ve ne era uno molto giovane, gli chiese chi fosse. Si trattava di Massiva, nipote di Gala re dei Numidi Massili che aveva seguito lo zio Massinissa e la sua cavalleria e per la prima volta aveva partecipato a un'azione contro il volere dello zio.\nScipione, allora\nQualche anno dopo Massinissa, risulter\u00e0 decisivo per la fine della seconda guerra punica e, fra l'altro, combatter\u00e0 a Zama al fianco di Scipione."}
{"id": "265595", "revid": "123748012", "url": "https://it.wikipedia.org/wiki?curid=265595", "title": "Fiat 600", "text": "La Fiat 600 \u00e8 un'autovettura prodotta dalla casa automobilistica italiana FIAT, costruita dal 1955 al 1969. Viene considerata l'icona del boom economico italiano.\nContesto.\nNel secondo dopoguerra la FIAT era governata da Vittorio Valletta, cui era affidato il compito di motorizzare la nuova Italia repubblicana, come gi\u00e0 era stato tentato e parzialmente realizzato attraverso il modello \"Topolino\". Se negli anni trenta il progetto \"Topolino\" era stato scarsamente innovativo, negli anni cinquanta era sicuramente superato.\nValletta incaric\u00f2 Dante Giacosa di realizzare la nuova vettura; un compito arduo dato che l'azienda aveva potenzialit\u00e0 veramente modeste.\nLa piccola utilitaria Fiat venne presentata il 9 marzo 1955 a Ginevra, nel Palazzo delle Esposizioni.\nDotata di 2 portiere (nelle prime versioni prodotte fino al maggio 1964 con portiere incernierate posteriormente) e con una abitabilit\u00e0 discreta per 4 persone, era equipaggiata con un motore di nuova progettazione, il \"100\", situato in posizione posteriore di , erogante una potenza di 21,5 CV (pari a ) a 4\u00a0600 giri al minuto, in grado di spingere l'automobile fino a . Il prezzo di listino era di Lire.\nLa \"600\", nata come vettura popolare, ma non del tutto superutilitaria, avr\u00e0 uno strabiliante successo di vendite e, dopo pochi mesi, il tempo di attesa per la consegna superer\u00e0 l'anno. Ingredienti strategici del successo furono il prezzo competitivo, ma non stracciato, una buona dotazione e qualit\u00e0 per il prezzo, una buona abitabilit\u00e0 e il buon comportamento stradale che abbinato al buon cambio dava anche soddisfazioni di guida nonostante il piccolo motore. L'arma vincente fu anche il basso costo di gestione: 14\u00a0km con un litro e, con una potenza fiscale di 9CV, una tassa di circolazione di sole 10.000 lire.\n\u00c8 da ricordare che, in occasione della presentazione della Fiat 600, la televisione, in epoca in cui la Rai non faceva pubblicit\u00e0 televisiva, trasmise un cortometraggio sulla macchina nuova nata, preparato da Cinefiat e tipico esempio di pubblicit\u00e0 redazionale.\nProgetto.\nContrariamente a quanto si \u00e8 talvolta ritenuto, la 600 non fu semplicemente figlia di un intervento per ovviare ai ritardi della presentazione della successiva 500, ma un progetto ragionato, figlio di un lungo studio e di vari progetti alternativi, iniziato gi\u00e0 nel 1945 quando venne sottoposta alla FIAT (azionista della SIMCA) un progetto appoggiato dal governo francese di vettura con telaio in alluminio e trazione anteriore. Certamente certe ardite sperimentazioni a cavallo della guerra, furono lasciate da parte quando si deline\u00f2 il progetto di questa vettura.\nRiprendendo degli studi d'anteguerra, Dante Giacosa aveva effettuato sin dal 1945 degli studi e delle prove su un progetto chiamato \u201c102\u201d o \u201c400 sperimentale\u201d in cui erano state sperimentate anche la trazione anteriore e le leghe leggere. I pochi capitali a disposizione e la necessit\u00e0 di sostituire le pi\u00f9 vetuste \u201c1100\u201d e \u201c1500\u201d d'anteguerra, avevano per\u00f2 rinviato i progetti.\nInoltre tali soluzioni presentavano rischi eccessivi per l'elevata innovazione che comportavano e quindi si cercarono strade s\u00ec nuove, ma meno spinte soprattutto in funzione dei costi di produzione.\nDopo che nel 1949 e 1951 era stato completato il lancio della \u201c1400\u201d e della \u201c103\u201d poi presentata nel 1953 come \u201cFiat 1100\u201d, alla FIAT cominciarono a lavorare sull'erede della 500C ossia dell'ultima versione della \u201cTopolino\u201d\nCos\u00ec nel 1951 si ritorn\u00f2 ad analizzare l'ipotesi di una \u201ctutto dietro\u201d o di una \"tutto avanti\u201d soluzioni che offrivano risparmi di peso e di costi. La \u201cTutto avanti\u201d venne scartata per l'opposizione della direzione FIAT e per problemi costruttivi; inoltre Giacosa poteva sfruttare l'esperienza maturata con la Cisitalia per la quale aveva realizzato una piccola vettura da corsa con motore posteriore derivato dal \u201c1100\u201d d'anteguerra, in particolare per il cambio.\nAnche la Volkswagen con il Maggiolino e la Renault con la 4CV avevano intrapreso con successo la strada del \u201ctutto dietro\u201d.\nL'impostazione stilistico-dimensionale della vettura fu definita nel 1951, ma si pose il problema della motorizzazione: inizialmente venne studiato un motore a due cilindri a V di 150\u00b0 abbinato ad un cambio semiautomatico, come quello della Cisitalia. La soluzione, interessante, venne scartata, perch\u00e9 avrebbe richiesto tempi lunghissimi di sviluppo, mentre l'invecchiamento della 500C era ormai evidente.\nDal canto suo, la dirigenza FIAT premeva per l'immediata messa in produzione di un modello economico che potesse sostituire l'ormai obsoleta \"Topolino\". Fu richiesto il massimo della sperimentazione con il minimo della spesa. La scelta di forme arrotondate fu fatta invece per risparmiare lamiera (e peso).\nFu cos\u00ec che \u201cchiuso in una stanza con un pugno di disegnatori\u201d come ebbe modo di raccontare Giacosa, in pochi mesi venne disegnato un gruppo motopropulsore completamente nuovo, a 4 cilindri verticali, relativamente convenzionale, raffreddato ad acqua e a 4 marce. Era l'inizio del 1953 e poteva avviarsi la sperimentazione definitiva. La morfologia del motore della prima 600, con i dovuti aggiornamenti ed incrementi di cilindrata, sar\u00e0 riconoscibile ad un occhio esperto nel propulsore di moltissimi modelli futuri. La sua proverbiale razionalit\u00e0, robustezza, affidabilit\u00e0 e parsimonia lo renderanno uno dei migliori mai progettati a Mirafiori. Sulla base dei vecchi \"100\" (633\u00a0cm\u00b3) e \"100D\" (767\u00a0cm\u00b3), nasceranno i motori della 850, 127, Panda 34, Panda 45, Panda 903, Uno 903 e Uno 45, senza contare l'Autobianchi A112 anche nelle versioni Abarth da 982\u00a0cm\u00b3 e 1\u00a0050\u00a0cm\u00b3 e le SEAT Ibiza e Marbella, solo per citare i modelli pi\u00f9 popolari.\nMotore.\nIl motore progetto \u201c100\u201d, da , presentava grandi novit\u00e0, come il collettore di aspirazione integrato nella fusione della testa (grande vantaggio economico) e, per la prima volta per FIAT, il basamento monoblocco (e non in 4 pezzi saldati insieme, come sulla Topolino). Fu un tipo di motore che ebbe vita lunghissima: basti dire che, con cilindrate a mano a mano cresciute, rimarr\u00e0 utilizzato sino al 1999, dopo che la produzione era stata spostata in Polonia.\nLa sospensione a balestra trasversale sarebbe stata utilizzata sul posteriore ancora dalla 127 e dalla 128 quasi trent'anni dopo, con il vantaggio di avere l'elemento elastico facente funzione anche di barra antirollio.\nArrischiata ma efficace fu la soluzione del radiatore posto nel posteriore con il ventilatore calettato sulla pompa dell'acqua (un'integrazione di funzione, evidentemente pensata per ridurre i costi).\nIl ventilatore lavorava spingendo l'aria contro il senso di marcia (dal dietro verso l'avanti), ma questo non cre\u00f2 problemi insormontabili, grazie anche all'adozione di un convogliatore di gomma aderente al radiatore. La progettazione termin\u00f2 di fatto a met\u00e0 1954 e fu avviato l'attrezzamento delle officine di Mirafiori, dove la vettura sar\u00e0 prodotta sino alla fine degli anni sessanta.\nDal suo progetto base, compresa la cellula abitativa, venne messa in produzione dal 1964 la Fiat 850, che ne prender\u00e0 il posto come secondo modello base della produzione Fiat dopo la Fiat Nuova 500 e pu\u00f2 esserne considerata l'erede. Per quanto riguarda il nome, invece, la Fiat lo rispolverer\u00e0 nel 1998 con la presentazione della Fiat Seicento, che non aveva per\u00f2 alcun punto in comune con la progenitrice.\nEvoluzione del modello.\n600 I serie (marzo 1955-febbraio 1957): motore , carburatore Weber 22 DRA, 21,5\u00a0CV () a 4\u00a0600\u00a0giri/min, velocit\u00e0 massima . Portiere incernierate posteriormente (suicide-doors cio\u00e8 porte cosiddette \"da suicidio\"), vetri scorrevoli, indicatori di direzione sui parafanghi come sulla Topolino, fregio anteriore \"600\" con i 6 baffi in alluminio, fanalini posteriori piccoli con base in alluminio, indicatore di direzione posteriore assente nei primi esemplari fino al febbraio del 1956. Nell'estate 1955 viene perfezionato l'indicatore del livello della benzina, eliminandone le oscillazioni durante la marcia.\n600 II serie (marzo 1957-febbraio 1959): la cilindrata rimane invariata, ma la potenza diventa di 22\u00a0CV (16\u00a0kW) a 4\u00a0600\u00a0giri/min, grazie al carburatore Weber 22 IM. Vengono adottati i cristalli delle porte discendenti con meccanismo a manovella, ma senza deflettore, fanalini posteriori con indicatore di direzione giallo e catarifrangente incorporato (successivamente la Fiat fornir\u00e0 un catarifrangente rotondo adesivo da applicare a cura del cliente).\n600 III serie (marzo 1959-settembre 1960): ulteriore incremento di potenza del motore, che con un carburatore Weber 26 IM e il rapporto di compressione aumentato da 7:1 a 7,5:1 raggiunge i 24,5\u00a0CV (18\u00a0kW) a 4\u00a0900\u00a0giri/min, per una velocit\u00e0 massima di 100\u00a0km/h. Consumi invariati. Dinamo da 230\u00a0W anzich\u00e9 180. I fanali posteriori diventano come quelli della 500D (pi\u00f9 grandi con catadiottro quadrato), le frecce anteriori sui parafanghi vengono sostituite da ripetitori rotondi al termine della moulure di met\u00e0 fiancata e sul frontale vengono applicati fanalini rotondi (luci di posizione/frecce) tipo 500.\n600D I serie (settembre 1960-aprile 1964): motore 767\u00a0cm\u00b3, 29\u00a0CV (21\u00a0kW) a 4\u00a0800\u00a0giri/min, velocit\u00e0 massima circa 110\u00a0km/h. Nonostante l'aumento di potenza, i consumi rimangono di per 100\u00a0km. Sul cofano motore le griglie diventano da 30 a 36, deflettori alle portiere che erano ancora incernierate posteriormente.\n600D II serie (maggio 1964-ottobre 1965): meccanica invariata. In concomitanza con il lancio della 850, passaggio alle portiere controvento con cerniere all'anteriore non pi\u00f9 visibili dall'esterno.\n600D III serie (novembre 1965-dicembre 1969): la meccanica resta invariata, eccetto che per la sostituzione del filtro olio a cartuccia con il tipo centrifugo. Varie le migliorie estetiche e funzionali, come la scomparsa delle modanature in alluminio, eccetto quelle sui sottoporta, e i proiettori con diametro maggiorato a 170 mm, unificati della \"850\", che valsero al modello l'appellativo di \"fanalona\". Paraurti con rostri rinnovati dotati di sporgenza di materiale plastico.\nInoltre si nota il nuovo fregio anteriore con un solo baffo e il serbatoio carburante di maggior sicurezza, formato a lingotto da 31 litri, che diminuisce lievemente la capienza del bagagliaio. \nAltra novit\u00e0, le coppe ruota uguali a quelle della 850. La novit\u00e0 pi\u00f9 importante, per\u00f2, \u00e8 rappresentata dal ritorno del tetto apribile opzionale, come sulla prima serie, disponibile per\u00f2 solo fino al 1969, un anno prima dell'uscita di produzione definitiva. Presentata al Salone di Torino del 1965, veniva proposta a L. 690\u00a0100 nella versione con tetto chiuso e a L. 704\u00a0200 nella versione \"Trasformabile\" con tetto apribile. Quest'ultimo allestimento usc\u00ec di produzione nel dicembre 1968.\nLa 600D (familiarmente chiamata anche \"750\"), fu venduta sui mercati del nord-Europa come Fiat 770 (da non confondere con un modello omonimo prodotto in Argentina e derivato dalla 850).\nProduzione della 600.\nTotale mondo: oltre unit\u00e0\nLa \"Multipla\".\nGrande successo ottenne anche la successiva versione Multipla, in cui l'abitabilit\u00e0 venne notevolmente ampliata fino a raggiungere i 6 posti su 3 file di sedili. Gli schienali e le poltrone delle due file posteriori, mediante un ingegnoso gioco ad incastro, potevano essere facilmente abbattuti, formando una estesa e complanare superficie di carico. Quest'ultima versione incontr\u00f2 il favore degli artigiani, dei taxisti e delle famiglie numerose.\nDestinata a sostituire la \u201c500 C Giardiniera\u201d, fu figlia di una ardita idea di Giacosa, che decise di avanzare il posto guida a cavallo dell'asse anteriore (dotato della sospensione della 1100) e di aggiungere due porte posteriori.\nLa carrozzeria \u201cCoriasco\u201d ne realizz\u00f3 una versione furgoncino, per le Poste Italiane, con diversa coda e uno sportellino con piccolo vano di carico sopra il motore, la cui impostazione sar\u00e0 ripresa dalla casa madre e, con un nuovo frontale squadrato e le porte anteriori con apertura convenzionale, diventer\u00e0 il Fiat 600T, diventato poi 850T quando la cilindrata venne portata prima a 843 e poi a 903\u00a0cm\u00b3.\nModelli costruiti su licenza.\nLa Fiat 600 argentina.\nDal 1958 al 1960 la \"Fiat 600\" venne importata in Argentina, per poi essere prodotta dalla locale \"Fiat Someca SA\" prima a Caseros (Buenos Aires) poi a El Palomar (oggi stabilimenti del gruppo PSA). Inizialmente vennero utilizzati componenti provenienti dall'Italia, in seguito \"nazionalizzati\" (a cominciare dai motori prodotti a C\u00f3rdoba); dal 7 aprile 1960 la Fiat 600 Argentina fu interamente prodotta nella nuovissima fabbrica Fiat locale.\nNel 1962 fu sostituita dalla \"600D\", che nel 1964 ebbe alcune migliorie meccaniche ed estetiche.\nNel 1965, trasformata la societ\u00e0 Fiat Someca SA in \"Fiat Concord SA\", venne introdotta la \"600E\", con le portiere ad apertura convenzionale.\nNel 1970, al termine della produzione in Italia, venne avviato il modello \"600R\", con alcune migliorie ed una finta griglia radiatore anteriore.\nNel 1977, infine, venne adottato un motore di 843\u00a0cm\u00b3 e 32\u00a0CV (23,6\u00a0kW), analogo a quello della Fiat 133. La produzione finir\u00e0 nel 1982, con una produzione di pi\u00f9 di esemplari. Nel 1980 la Fiat Concord \u00e8 stata fusa nella Sevel Argentina, una joint venture costituita dalla Fiat con il gruppo PSA.\nSEAT 600.\nDurante gli anni di produzione del modello originale, e anche dopo, fu prodotta anche su licenza in varie nazioni europee, su tutte in Spagna dalla SEAT, con il nome di \"SEAT 600\" ( unit\u00e0).\nLa produzione inizi\u00f2 il 27 maggio 1957 con la \"600N\" telaio , del tutto analoga alla versione italiana. Tra il 1957 ed il 1963 ne furono fabbricati 131\u00a0958 esemplari.\nNel 1963 essa adott\u00f2 il motore di 767\u00a0cm\u00b3 e il nome della sorella \"Fiat 600D\" italiana, mantenendo per\u00f2 l'apertura delle porte con cerniere posizionate posteriormente. Tra il 1963 ed il 1970 ne furono fabbricati esemplari.\nTerminata la produzione in Italia, nel 1970, anche la SEAT adott\u00f2 l'apertura delle porte oggi convenzionale con la versione \"600E\" (in effetti uguale alla 600D italiana). Questa versione fu quella pi\u00f9 esportata in America Latina (Messico e Colombia specialmente); era anche fabbricata in Argentina presso la Fiat Concord, ed in Africa.\nAd ottobre 1972 usc\u00ec l'ultima versione, la 600L. Furono adottate piccole migliorie e la potenza del motore venne portata da 29 a 32,5\u00a0CV. Il 3 agosto 1973 l'ultimo esemplare usc\u00ec dalla fabbrica di Barcellona Zona Franca.\nTra il 1961 e il 1967 fu realizzata per conto della SEAT, prima dall'italiana SIATA, poi dalla Carrozzeria \"Talleres Costa\", una versione furgoncino (con due porte laterali) denominata \"Formichetta\"; ne furono fabbricati poco meno di esemplari.\nSempre dalle officine \"Talleres Costa\" usc\u00ec, tra il 1964 al 1967, in esemplari, una versione molto originale, la \"SEAT 800\". Allungata di 18\u00a0cm, era dotata di quattro porte, le due posteriori ad apertura convenzionale, ed omologata per 5 posti.\nZastava 600.\nIn Jugoslavia venne prodotta dalla Zastava, con il nome di \"Zastava 600\", \"Zastava 750\" (motore 767\u00a0cm\u00b3) e \"Zastava 850\" (motore della Fiat 850). Anche in Jugoslavia si produsse una versione furgoncino.\nTra il 1955 e il 1959 le vetture erano prodotte in Italia con marchio \"Zastava\"; poi, dal 1960, la produzione fu avviata nello stabilimento di Kragujevac, con il nome di 600D e il motore 767\u00a0cm\u00b3, ma ancora con le portiere controvento.\nIl modello Zastava 750, avviato nel 1964 con il motore 767\u00a0cm\u00b3 e le portiere tradizionali, rimase in produzione sino al 1985, affiancato dal 1980 dalla Zastava 850, dotata di motore e cambio completamente sincronizzato, primo rapporto compreso, della vecchia Fiat 850.\nAnche in Jugoslavia venne prodotta una versione simile alla \"Formicheta\" spagnola.\nIn realt\u00e0 in Jugoslavia la Zastava 750 era pi\u00f9 conosciuta con in nomigliolo di 'Fi\u010do' (o anche Fiko o Fi\u010da), dal nome di un personaggio dei fumetti che la pubblicizzava nello stato balcanico.\nLa Fiat 750 su modello Zastava venne prodotta anche in Colombia, tra il 1977 e il 1979, presso la Compa\u00f1\u00eda Colombiana Automotriz di Bogot\u00e0.\nFiat Neckar Jagst 600/770.\nLa Fiat 600 tra il 1956 ed il 1967 fu fabbricata anche in Germania presso la Fiat Neckar, filiale tedesca del gruppo Fiat nata dalla precedente Fiat NSU.\nPresentata in un primo tempo come Neckar Jagst, nel 1960 con l'uscita della Fiat 600D divent\u00f3 Neckar Jagst 770. Il modello venne fabbricato fino al 1967 in pi\u00f9 di esemplari.\nModelli derivati.\nLa meccanica e parti della carrozzeria della \"600\" furono utilizzate da molti carrozzieri e preparatori per realizzare versioni special, caratterizzate da lievi o importanti rielaborazioni estetiche e meccaniche, con finalit\u00e0 di distinzione e comfort o destinate al trasporto promiscuo e all'uso sportivo o ludico.\nTra le varie realizzazioni ottennero un buon successo le elaborazioni sportive della Abarth e della Giannini, le comode \"Lucciola\" a 4 porte della Francis Lombardi, la piccola fuoristrada \"Jungla\" della Savio e la divertente \"Jolly\", prima spiaggina costruita in serie, realizzata dalla Ghia.\nFurono molti, in generale, i carrozzieri che proposero le loro trasformazioni, spesso coinvolgendo importanti designer. Tra le tante, sono degne di nota le realizzazioni di Frua, Accossato, Vignale, Caprera, Motto, Viotti, Pininfarina, Boano, OSCA, Serra, Canta, Allemano, Mantelli, Coriasco Monviso, OSI, Scionieri, Fissore e Moretti.\nCuriosit\u00e0.\nTra il 1960 e il 1969 vennero prodotti dalla ZAZ i modelli \u0417\u0410\u0417-965 e \u0417\u0410\u0417-965\u0410 (Zaz-965 e Zaz-965A), il cui frontale riproduceva quello della Fiat 600, anche mutuandone la disposizione tecnica \"tutto dietro\". Le affinit\u00e0, per\u00f2 si fermano qui, dato che diverso era il tipo di motore e molte le differenze meccaniche per sospensioni e apparati direzionali e frenanti. Alcune fonti ipotizzano che tale modello derivasse da un prototipo dimostrativo \"FIAT FIOM 350 Vetturetta\" realizzato dalla FIOM nel 1952, su progetto FIAT, mentre altri sostengono che ai tecnici ZAZ incaricati della progettazione venne ordinato dal governo sovietico di prendere a modello la Fiat 600."}
{"id": "265596", "revid": "3831", "url": "https://it.wikipedia.org/wiki?curid=265596", "title": "Intelvi", "text": ""}
{"id": "265598", "revid": "5809", "url": "https://it.wikipedia.org/wiki?curid=265598", "title": "Equazione di kummer", "text": ""}
{"id": "265644", "revid": "1794391", "url": "https://it.wikipedia.org/wiki?curid=265644", "title": "Patriot Act", "text": ""}
{"id": "265647", "revid": "712828", "url": "https://it.wikipedia.org/wiki?curid=265647", "title": "Madama Chips", "text": ""}
{"id": "265649", "revid": "287204", "url": "https://it.wikipedia.org/wiki?curid=265649", "title": "Wurstel", "text": ""}
{"id": "265653", "revid": "118031", "url": "https://it.wikipedia.org/wiki?curid=265653", "title": "Mobilio", "text": ""}
{"id": "265654", "revid": "767487", "url": "https://it.wikipedia.org/wiki?curid=265654", "title": "Vineland (romanzo)", "text": "Vineland \u00e8 il quarto romanzo dello Thomas Pynchon, uno dei massimi esponenti della letteratura postmoderna, pubblicato negli Stati Uniti nel 1990.\nTale pubblicazione segu\u00ec a un lunghissimo silenzio dello scrittore di Glen Cove. Se si tiene conto che il precedente, \"L'arcobaleno della gravit\u00e0\" era uscito nel 1973, si capisce l'aspettativa che si era venuta a creare intorno a questo autore. Alcuni critici si erano convinti, nel frattempo, che ormai Pynchon fosse uno scrittore finito, avendo esaurito quel che poteva avere da dire nel monumentale \"L'arcobaleno della gravit\u00e0\".\nLa vicenda si ambienta, non a caso, nel 1984, anno del fatidico romanzo di George Orwell, uno degli scrittori pi\u00f9 stimati da Pynchon.\nTrama.\nL'ex hippie Zoyd Wheeler vive nella (immaginaria) contea di Vineland grazie alla sovvenzione che riceve dallo Stato della California in quanto malato di mente; in realt\u00e0 si limita a compiere una volta l'anno, alla scadenza del sussidio, un plateale gesto di insanit\u00e0 mentale: la devastazione di un locale pubblico alla presenza della TV. Per\u00f2 quest'anno (1984) a causa di un fraintendimento con il suo socio Van Meter, si presenta vestito da donna e con una sega elettrica in un locale diverso da dove lo attendono i media. Si precipita nel locale giusto, tuttavia stavolta nel pubblico c'\u00e8 anche una vecchia e non proprio gradita conoscenza: l'agente della narcotici Hector Zu\u00f1iga. Zoyd Wheeler paragona il proprio rapporto con Hecton Zu\u00f1iga a quello tra l'uccellino Titti e il gatto Silvestro. L'agente ha fatto irruzione per la prima volta nella sua vita poco dopo l'elezione di Ronald Reagan a governatore della California, quando Zoyd ha rifiutato di fare da informatore nel mondo del piccolo spaccio. Zu\u00f1iga gli parla della reaganomics: ora che l'ex governatore \u00e8 presidente degli Stati Uniti, i fondi per il Programma protezione testimoni in cui \u00e8 inclusa Frenesi, l'ex moglie di Zoyd, sono stati aboliti: la donna potrebbe anche tornare da lui. Secondo Zu\u00f1iga il procuratore Brock Vond, che aveva sedotto Frenesi convincendola a diventare informatore della polizia, la starebbe cercando di nuovo. Zoyd e la figlia quattordicenne Prairie sono stati lasciati in pace fino a questo momento in virt\u00f9 di un patto che a quanto pare non \u00e8 pi\u00f9 valido. Zoyd Wheeler non vuole ammetterlo, ma la moglie gli manca: di notte ha l'impressione di uscire dal corpo e viaggiare fino a lei, ma non riesce a scoprire dove si trova.\nIl fidanzato Isaiah Due-Quattro si incarica di portare via e proteggere Prairie, in modo che Zoyd possa pensare solo a se stesso; l'uomo consegna alla figlia Prairie un amuleto, un biglietto da visita scritto in giapponese che ha ottenuto in maniera singolare. Poco dopo la fuga di Frenesi, Zoyd affid\u00f2 la bambina alla suocera comunista Sasha, e trov\u00f2 impiego come musicista a bordo degli aerei Kahuna Airlines per Honolulu. Durante uno dei voli, un UFO abbord\u00f2 l'aviogetto a 12.000 m di quota; salirono a bordo uomini armati e mascherati in cerca di qualcuno. Zoyd aiut\u00f2 un passeggero mascherato con parrucca da hostess e ukulele a sfuggire alla retata, l'uomo in debito gli consegn\u00f2 il proprio biglietto da visita: Takeshi Fukimota.\nDopo la separazione da Zoyd Wheeler, Frenesi Gates \u00e8 stata inserita nel programma federale per i pentiti, e partecipa a azioni sotto copertura per incastrare personaggi scomodi ma secondari: trappole e ricatti squallidi pagati dalla polizia con uno stipendio sempre pi\u00f9 basso. Un destino amaro per Frenesi, che proviene da una famiglia di attivisti di sinistra: suo nonno materno organizzava sindacalmente i boscaioli della contea, e pass\u00f2 buona parte della vita in galera. Frenesi \u00e8 cresciuta con questi racconti di violenze dei padroni sui lavoratori; dopo il proprio \u201ctradimento\u201d e la scomparsa dalla vita civile, avrebbe voluto avere il coraggio di tornare dalla madre, sente la sua mancanza come quella della figlia Prairie. Forse \u00e8 venuto quel momento ora che la copertura \u00e8 finita per sempre insieme ai fondi federali tagliati da Reagan: l'ultimo assegno appena ricevuto come compenso \u00e8 scoperto.\nZoyd Wheeler ha procurato un ingaggio per Billy Barf e i Vomitones, la band di Isaiah due-quattro, il ragazzo di Prairie: dovrebbero suonare al matrimonio della figlia del mafioso Ralph Wayvone, il che potrebbe creare problemi dato che suonano musica rock. Si presentano con il nome \u201cGino Baglione and the Paisans\u201d, ma siccome non hanno un repertorio italiano incorrono nelle ire di Wayvone. Prairie intanto fa una interessante conoscenza nei bagni, quando la vicinanza del biglietto da visita/amuleto giapponese fa scattare una suoneria nella borsetta di un'invitata che risulta essere DL Chastain, vecchia amica di sua madre. DL sa molte cose sul passato di Frenesi, e si offre spontaneamente di aiutare Prairie portandola dal famoso Takeshi Fukimota. La accompagna nel convento delle Kunoichi, ordine monastico femminile dedito alla meditazione e alle arti marziali, dove la ragazzina trova asilo. Le Kunoichi possiedono un'ampia documentazione su Frenesi Gates, cos\u00ec Prairie comincia a abituarsi all'immagine di sua madre da giovane, al tempo in cui lei e DL Chastain si sono conosciute.\nDL un giorno l'aveva salvata dai disordini durante una manifestazione di protesta a Berkeley che Frenesi filmava per conto del collettivo cinematografico 24fps. In quell'occasione DL le aveva raccontato la sua vita: il padre era un addetto all'ambasciata USA in Giappone. Qui DL adolescente impar\u00f2 le arti marziali e colpi \u201cproibiti\u201d mai messi in pratica su nessuno.\nRitornata negli USA con la famiglia, DL fu rapita da sicari yakuza che la portarono clandestinamente in Giappone per metterla all'asta davanti a facoltosi acquirenti maschi: a aggiudicarsi DL fu il mafioso Ralph Waivone. DL gli cedette non solo sessualmente, ma acconsent\u00ec anche a lavorare per lui: obiettivo, l'eliminazione di Brock Vond atteso a T\u014dky\u014d per un simposio internazionale di magistrati. Per l'occasione, DL dovette truccarsi con una parrucca alla Frenesi Gates, a quanto pare l'unico tipo di donna desiderata da Vond.\nNel 1978 Takeshi Fukimota lavorava per una compagnia di assicurazione coinvolta nel misterioso incidente occorso a uno stabilimento dell'equivoca multinazionale Chipco: l'edificio sembrava essere stato schiacciato dalla zampa di un gigantesco animale uscito dalle acque del mare. In piedi sull'orlo della colossale impronta, Takeshi neppure riusciva a distinguere l'altra sponda del cratere a forma di piede. Sospettando un imbroglio ai danni dell'assicurazione. Takeshi Fukimota volle chiedere consulenza a un magistrato USA che partecipava a un simposio a T\u014dky\u014d, e incapp\u00f2 in Brock Vond. Vuole il destino che i due siano quasi identici nell'aspetto: Vond, ricevuta una soffiata su una possibile imboscata della yakuza ai suoi danni, imbarc\u00f2 Fukimota al proprio posto su un'auto in attesa. Al suo arrivo in un locale equivoco, venne accolto da DL Chastain in minigonna e parrucca alla Frenesi. Durante il rapporto sessuale, la donna gli pratic\u00f2 la Palma Vibrante, il suo colpo segreto a scoppio ritardato, che pu\u00f2 provocare la morte anche a distanza di un anno, salvo poi accorgersi dell'errore di persona.\nDopo il fallimento dell'agguato a Brock Vond DL torn\u00f2 in California per cercare asilo dalle Kunoichi. Nel frattempo Takeshi, scoperto di avere subito un colpo proibito, arriv\u00f2 al monastero californiano dove fu sottoposto alla macchina Puncutron, e la priora impose a DL per espiare la sua colpa karmica di vegliare su di lui per un anno e un giorno.\nI due partono insieme, e fanno conoscenza in un ristorante con Ortho Bob, autostoppista thanatoide, parola che significherebbe \u201cuguale alla morte per\u00f2 differente\u201d. I thanatoidi sono mezzi morti che passano buona parte del loro tempo davanti alla tiv\u00f9. Il Libro tibetano dei morti sostiene che l'anima appena trapassata non vuole ammettere di essere morta davvero; inoltre, il fenomeno oggi \u00e8 accentuato dalla TV, che ha banalizzato la morte stessa.\nVan Meter sostituisce il socio Zoyd Wheeler, che si \u00e8 dato alla clandestinit\u00e0, e arriva per suonare con il suo gruppo al Thanatoid Roast, tradizionale riunione conviviale dei mezzi morti che nel 1984 si tiene nella contea di Vineland, proprio nel ristorante dove sono arrivati DL e Takeshi. I thanatoidi preferiscono musiche lente, in tono minore, in modo particolare le marce funebri. Ortho Bob considera anche Takeshi un thanatoide, visto che ha ricevuto il colpo della Palma Vibrante.\nTakeshi e DL aprono in societ\u00e0 una Clinica di Riparazioni Karmiche vicino alla citt\u00e0 dei Thanatoidi, dove fanno conoscenza con Vato &amp; Blood, equivoci meccanici che prelevano automobili di cui poi chiedono il riscatto. Vato &amp; Blood accompagnano alla Clinica Karmica un thanatoide che risulta essere una vecchia conoscenza di DL, un tale Weed Atman assassinato dieci anni prima dalla polizia con la complicit\u00e0 di Frenesi Gates, al tempo in cui lavorava per Brock Vond.\nNel monastero kunoichi, DL e Takeshi hanno quasi finito di raccontare a Prairie come si sono conosciuti quando tutti e tre devono scappare perch\u00e9 gli uomini di Brock Vond arrivano in elicottero alla ricerca della ragazzina. Si nascondono nella Clinica, dove Prairie continua a interessarsi del passato della madre visionando l'archivio del collettivo cinematografico femminile 24fps al quale negli anni sessanta appartenevano sia DL Chastain che Frenesi. Le ragazze del 24fps documentavano i disordini sociali: oggi quell'archivio riporta Prairie ai tempi di un'America che non ha mai conosciuto, di rivolte e di repressione brutale. \u00c8 durante una delle trasferte della 24fps che Frenesi conobbe Brock Vond, rimanendo innaturalmente turbata.\nLa storia del thanatoide e ex professore Weed Atman ha inizio nel College of the Surf, dove un giorno prese le difese degli studenti di fronte al brutale intervento della polizia per via di uno spinello di marijuana. Per questo divenne celebre al campus, e quando gli studenti crearono il \u201cmini-stato marxista\u201d PR3, la Repubblica Popolare del rock and roll, Weed Atman ne divenne il leader. Frenesi, capitata da quelle parti con la 24fps, divenne la sua amante in un gioco pericoloso perch\u00e9 a quel tempo lavorava gi\u00e0 per lo \u201cstupidamente brutale, fascista Brock Vond\u201d che lei si illudeva di redimere.\nBrock Vond disse a Frenesi che Atman faceva il doppio gioco, e le consegn\u00f2 un revolver da far avere a Rex, uno dei leader della PR3. Nelle mani del giovane, l'arma provoc\u00f2 quello che Vond si augurava: mentre le forze di polizia invadevano la PR3, Rex spar\u00f2 esasperato a Weed Atman. La Repubblica del Rock' and Roll venne schiacciata, parecchi furono i feriti e altrettanti gli scomparsi. Un convoglio di camion chiusi trasport\u00f2 in clandestinit\u00e0 i prigionieri in una sorta di zona franca dei servizi segreti nel deserto. La teoria di Vond, seguace di una criminologia antiquata alla Cesare Lombroso, era che l'attivit\u00e0 degli studenti di sinistra non \u00e8 una minaccia per l'ordine, ma un desiderio di esso: per questo li chiudeva nel centro di rieducazione politica, dove trasforma detenuti in collaboratori di giustizia. DL Chastain non si d\u00e0 per vinta, riesce a entrare di nascosto nel campo e, grazie alle sue arti marziali, libera Frenesi dal sotterraneo dove Brock Vond la tiene segregata. Le due amiche scappano in Messico. Frenesi conosce il suo futuro marito Zoyd Wheeler mentre suona in un locale vicino al confine. Dopo il matrimonio aveva fatto la vita delle giovani mogli dei musicisti, fino alla nascita di Prairie. La depressione \"post partum\" aveva tirato fuori in lei la nostalgia di Brock Vond; abbandon\u00f2 praticamente la figlia neonata nelle mani della nonna Sasha e si ritrasse in un cupo abbattimento. Un giorno Vond, in auto, la blocc\u00f2 per strada e discese per perquisirla, arrestarla e trascinarla con s\u00e9 nella stanza di un motel. Inconsciamente, era quello che Frenesi aveva sempre desiderato fino dall'evasione dal campo.\nUn giorno al ritorno a casa Zoyd aveva trovato l'agente Hector Zu\u00f1iga e un panetto di marijuana grande come il monolito di 2001 odissea nello spazio messo apposta dalla polizia per incastrarlo. Vond era andato a trovarlo in galera per proporgli un patto: lo avrebbe lasciato libero se fosse scomparso per sempre dalla vita di Frenesi insieme alla bambina. Evidentemente temeva che l'unica cosa che potesse portargli via la donna era sua figlia. Zoyd non pot\u00e9 che accettare; sua suocera Sasha gli consigli\u00f2 di andare nel nord dello Stato, nella contea di Vineland, dove gi\u00e0 si stavano spostando molti hippies, compreso il suo vecchio amico Van Meter.\nL'agente Zu\u00f1iga convince Frenesi rimasta senza copertura a recarsi a Vineland per l'annuale riunione di famiglia, e appena arriva le propone la regia di un film intitolato \"Droga: Sacramento degli anni Sessanta, Demonio degli anni Ottanta\", per il quale ha gi\u00e0 ottenuto l'interesse di un produttore che da un passato di tossicodipendenza si \u00e8 gettato nelle braccia della reazione reganiana. Per fare pressione su di lei le mostra una foto di Prairie e le dice che la figlia vorrebbe conoscerla. Frenesi gli d\u00e0 poca credibilit\u00e0 perch\u00e9 \u00e8 al corrente del problema di Zu\u00f1iga, intossicato dalla TV: nel suo divorzio la moglie ha persino denunciato un televisore da 19 pollici come correo di adulterio.\nNel finale tutti i protagonisti si incontrano alla riunione di famiglia dei Gates: Frenesi rivede la madre Sasha, e ecco infine Prairie e Frenesi, madre e figlia faccia a faccia. DL e Takeshi rinegoziano il loro rapporto di dipendenza karmica e aboliscono la clausola \u201cniente sesso\u201d imposta dalle kunoichi durante il periodo di osservazione sugli effetti della Palma Vibrante. E in un momento di rilassamento durante la festa, Prairie isolata sotto un albero viene svegliata dalle pale di un elicottero: \u00e8 Brock Vond intenzionato a rapirla, perch\u00e9 rivede in lei una Frenesi molto pi\u00f9 giovane. A questo punto accade il miracolo, l'elicottero viene richiamato a causa dei tagli dei fondi federali; Vato &amp; Blood accorrono con il loro soccorso stradale quando il velivolo precipita, e trascinano Brock Vond sottoterra, dove le anime dei morti attendono di essere traghettate nel regno degli inferi. Prairie si reca sul luogo dove Brock Vond ha tentato di rapirla e si sdraia per aspettarlo; il fascino perverso del potere che ha sfiorato sua nonna Sasha e perduto sua madre Frenesi colpisce ancora.\nInterpretazioni critiche.\nIl romanzo \u00e8 evidentemente una specie di bilancio degli anni ottanta, l'epoca di Ronald Reagan e della spettacolarizzazione, della \"morte delle ideologie\" e della fine dei movimenti d'opposizione dei decenni precedenti. Fors'anche per questo l'atmosfera del romanzo \u00e8 cupa e a tratti pessimistica, e immagine di morte compaiono ripetutamente nella vicenda. Attraverso la ricerca di Prairie Pynchon esprime un giudizio ben preciso sulla generazione controculturale e sui suoi errori, ma \u00e8 ancor pi\u00f9 deciso nel mostrare le miserie dell'amministrazione Reagan e del neoliberismo, della \"war on drugs\" e del fondamentalismo religioso, insomma, della restaurazione che fa seguito alle speranze di mutamento degli anni sessanta."}
{"id": "265655", "revid": "37401", "url": "https://it.wikipedia.org/wiki?curid=265655", "title": "John Galsworthy", "text": "Biografia.\nJohn Galsworthy \u00e8 il secondogenito di quattro figli di una ricca famiglia del Surrey. Figlio di un avvocato di successo, studia all'antica scuola di Harrow (vi aveva studiato Lord Byron all'inizio del precedente secolo) e poi al New College di Oxford dove consegue il diploma in legge nel 1889. In seguito passa al Lincoln's Inn di Londra.\nSi dedica ben poco all'attivit\u00e0 professionale preferendo all'attivit\u00e0 paterna i viaggi. Viaggia dunque per il mondo con una vaga idea di approfondire gli studi di diritto internazionale.\nDi ritorno dall'Australia conosce in nave Joseph Conrad, al tempo secondo di bordo, e ne nacque un'amicizia profonda e duratura. \u00c8 da questo incontro che Galsworthy si avvicina alla letteratura. Apprezza i lavori di Turgenev, Tolstoj e Kipling. Tramite Conrad conosce il critico Edward Garnett.\nComincia cos\u00ec a pubblicare a sue spese, sotto lo pseudonimo di John Sinjohn, i primi lavori.\nInizia la stesura del suo capolavoro, la trilogia \"La saga dei Forsyte\", nel 1906 con la pubblicazione de \"Il possidente\" (\"A man of property\"). Del 1920 \u00e8 \"Nella ragnatela\" (\"In chancery\") e dell'anno successivo l'ultimo capitolo della saga \"Affittasi\" (\"To let\"). \nContinua a lavorare alla saga scrivendo altri racconti e interludi poi raccolti in volume: \"Una commedia moderna\" (\"A modern comedy\"), scritto tra il 1924 e il 1928, \"The End of the Chapter\", scritta tra il 1931 e il 1933.\nNoto anche per diverse opere teatrali, tra cui \"Justice\" del 1910, \nPremi.\nPremio Nobel per la Letteratura 1932\nper la sua originale arte narrativa, che trova la sua forma pi\u00f9 alta ne \"La saga dei Forsyte\""}
{"id": "265660", "revid": "986213", "url": "https://it.wikipedia.org/wiki?curid=265660", "title": "Giovanni Alberto Agnelli", "text": "Biografia.\nAppartenente ad una delle famiglie pi\u00f9 importanti d'Italia gi\u00e0 al momento della sua nascita, Giovanni Alberto Agnelli era figlio di Umberto Agnelli e della sua prima moglie, Antonella Bechi Piaggio, erede dell'omonima azienda di motocicli, poi acquisita dagli Agnelli. Risposatisi entrambi i genitori, ebbe diversi fratellastri: da parte del padre ebbe Andrea (1975) e Anna (1977), mentre da parte della madre ebbe una sorella, Chiara Visconti di Modrone. Nel 1969 frequent\u00f2 le scuole elementari al Collegio San Giuseppe di Torino, dove studiarono tutti gli Agnelli. La madre Antonella si separ\u00f2 dal marito Umberto nel 1974 e port\u00f2 il figlio con s\u00e9 ad Atlanta, in Georgia, dove possedeva un allevamento di cani. I genitori si risposarono lo stesso anno: Umberto con la principessa Allegra Caracciolo, cugina di Marella (moglie di Gianni Agnelli), e Antonella con il duca Uberto Visconti di Modrone (parente a sua volta di Marella e Allegra Caracciolo).\nNegli Stati Uniti studi\u00f2 alla McCallie School di Chattanooga, nel Tennessee, iscrivendosi poi alla Brown University di Providence, nel Rhode Island, per studiare relazioni internazionali, laureandosi con una tesi sul Medio Oriente. \nNel 1982 torn\u00f2 in Italia, iniziando a lavorare in FIAT, pi\u00f9 precisamente alla Comau di Grugliasco, sotto il falso nome di Giovannino Rossi: proprio lo pseudonimo \"Giovannino\" rester\u00e0 a lui legato per sempre, soprattutto a Torino dove veniva cos\u00ec identificato e riconosciuto dai vari omonimi in famiglia. Fu soprannominato anche il Delfino di casa Agnelli, titolo che si riferisce all'usanza dei re di Francia di soprannominare Delfino il primogenito del casato reale ed erede al trono, proprio per rimarcare il fatto che Giovannino era stato riconosciuto pubblicamente come erede dell'azienda di famiglia dall'Avvocato Agnelli. Dopo l'universit\u00e0 inizi\u00f2 il servizio militare come carabiniere-paracadutista. Il 21 aprile 1986 entr\u00f2 nel battaglione Tuscania dell'Arma dei Carabinieri; rimase militare di truppa, non potendo fare il corso per ufficiale di complemento poich\u00e9 lo Stato italiano non riconosceva il suo titolo di studio statunitense. Lo stesso anno comparve nella campagna pubblicitaria dell'Arma volta a rilanciare il Tuscania col nome di \"carabiniere Giovanni\".\nDestinato dallo stesso zio Gianni a succedergli alla guida della FIAT, il 25 febbraio 1993 venne nominato presidente della controllata Piaggio, e il 15 novembre dello stesso anno entr\u00f2 nel consiglio di amministrazione della casa madre. In Piaggio risollev\u00f2 le sorti del marchio di motocicli e, tra le altre cose, volle fortemente l'allestimento di un museo aziendale all'interno degli ex stabilimenti; questo, a lui intitolato, aprir\u00e0 i battenti quattro anni dopo la sua morte. L'obiettivo era di creare un luogo in cui celebrare non tanto il brand ma il lavoro delle persone e l'evoluzione della comunit\u00e0 locale intorno all'azienda, per sostenere l'idea che le persone fossero il cuore pulsante della crescita di ogni realt\u00e0.\nNell'azienda di motocicli Agnelli port\u00f2 diverse innovazioni e si concentr\u00f2 su una nuova politica di investimenti in materia di nuove tecnologie e formazione. A lui si deve il laboratorio della Scuola Sant\u2019Anna e il primo approccio a un'attivit\u00e0 di incubazione d\u2019impresa.\nIl 16 novembre 1996 aveva sposato l'anglo-americana Frances Avery Howe, architetto, conosciuta quand'erano entrambi studenti alla Brown, dalla quale aveva avuto la sola figlia Virginia Asya, nata il 16 settembre 1997.\nA inizio anni novanta Giovannino Agnelli era attivo anche nella produzione di vino, si deve a lui la riconversione della Syrah a vitigno di eccellenza.\nNel 1997 lui stesso convoc\u00f2 una conferenza stampa durante la quale dichiar\u00f2 di avere un tumore e di essere impegnato in una lotta per sconfiggerlo, rassicurando i giornalisti e affermando che sarebbe riuscito a guarire entro l'estate. Giovannino Agnelli scomparve prematuramente il 13 dicembre 1997, a soli trentatr\u00e9 anni, per una rara forma di cancro all'intestino molto grave ed incurabile, nonostante le cure in centri specializzati negli Stati Uniti.\nPolitica imprenditoriale.\nAgnelli \u00e8 sempre stato interessato alla politica ed interlocutore d'eccezione di molti politici, tra cui Walter Veltroni, grazie alle sue idee innovative e alla sua attenzione per l'etica e il benessere delle persone. Viene ricordato come un imprenditore illuminato e impegnato nella vita pubblica, convinto che fare impresa non volesse dire solo creare guadagno ma anche migliorare la vita della comunit\u00e0. Spesso si \u00e8 espresso su questioni di materia finanziaria, come ad esempio il divario tra il netto salariale e il lordo, e la legge fiscale italiana. Nella sua attivit\u00e0 imprenditoriale \u00e8 stato tra i primi a lasciare ampio spazio ai valori dell'azienda, a tutelarli e a metterli al primo posto, anticipando i tempi e proiettando l'azienda di famiglia verso uno sviluppo socialmente sostenibile. Fu uno dei primi imprenditori a sostenere che un'azienda per continuare a crescere deve promuovere lo sviluppo del contesto in cui \u00e8 inserita, quindi del territorio e della comunit\u00e0 locale, con una serie di investimenti mirati e relazioni con le realt\u00e0 circostanti. Uno degli episodi per cui \u00e8 ricordato \u00e8 che appena arrivato in Piaggio Giovannino aveva fatto redigere un manifesto dei valori dell'azienda in cui tra i primi punti figurava: "}
{"id": "265664", "revid": "125785291", "url": "https://it.wikipedia.org/wiki?curid=265664", "title": "V.", "text": "V. \u00e8 il primo romanzo dello scrittore statunitense Thomas Pynchon, pubblicato negli Stati Uniti nel 1963, considerato uno dei testi che hanno contribuito alla nascita della narrativa postmoderna. In \"V.\" sono gi\u00e0 presenti alcune cifre stilistiche tipiche di Thomas Pynchon: il gusto per il pastiche, il tono apocalittico, lo stile debordante, lo humor nero. Il romanzo ebbe il riconoscimento del premio \"First Novel Award\", da parte della fondazione William Faulkner, che contribu\u00ec a portare all'attenzione della critica mondiale lo stile di Thomas Pynchon.\nIl titolo del romanzo allude all'oggetto della ricerca nella quale \u00e8 impegnato Herbert Stencil, giovane viaggiatore e avventuriero inglese, il cui padre faceva parte dei servizi segreti ed \u00e8 morto a Malta in circostanze misteriose nel 1919, mentre indagava sui \"moti di giugno\". Stencil decide di fare luce sulla fine di suo padre andando alla ricerca di una donna della quale conosce solo l'iniziale del nome, V., rinvenuto tra gli appunti del padre.\nTrama.\nIl romanzo, considerato uno dei pi\u00f9 originali pubblicati nel 1963, \u00e8 un puzzle che lentamente si sviluppa attraverso flashback episodici, tenuti insieme dallo stratagemma della ricerca di V. La narrazione alterna capitoli nei quali il protagonista \u00e8 l'ex marinaio Benny Profane con capitoli che narrano la storia dell'inglese Herbert Stencil, pi\u00f9 altri capitoli di \u201cdigressioni\u201d nei quali non appare nessuno dei due, e che solo alla fine della narrazione si integrano in un quadro complessivo. Questa struttura si apre su un considerevole spaccato della storia del XX secolo ed una galleria di personaggi che si muovono intorno a Stencil e Profane, il primo alla ricerca di qualcosa che ha perduto, mentre il secondo \u00e8 uno \"schlemihl\" che non ha pi\u00f9 nulla da perdere, in un viaggio che li porta da New York ad Alessandria, Il Cairo, Parigi, Firenze, Malta ed in Africa. \nL'inquietante e misteriosa V., l'emblema inseguito tra i continenti, non pu\u00f2 essere identificato singolarmente, in quanto l'iniziale qualifica una serie di personaggi che rimandano al principio dell'eterno femminino, la sfinge, l'alma mater, la donna fatale, dalla regina Vittoria a Venere, dalla mitica Vheissu a localit\u00e0 geografiche (la Valletta, Malta); riecheggiando Breton e Baudelaire, oggetto del desiderio privo di corporeit\u00e0. \nI - Nel quale Benny Profane, schlemihl e anche un po' yo-yo, arriva a toccare l'apocheir.\nNorfolk (Virginia), 1955. Benny Profane, appena congedatosi dalla marina degli Stati Uniti, incontra in un locale alcuni ex-commilitoni. Fa anche la conoscenza della giovanissima cameriera maltese Paola Maijstral, che ha sposato il suo amico marinaio Pappy Hod per ottenere un visto d'ingresso negli Stati Uniti. Dopo avere rischiato l'arresto per una bravata, la sua amica Rachel Owlglass gli procura un biglietto d'autobus per New York, e Benny porta con s\u00e9 Paola nella metropoli; qui passa le giornate facendo lo \"yo-yo\" su \u00e8 gi\u00f9 per la metropolitana e sbarcando il lunario con lavori occasionali, finch\u00e9 conosce per caso un gruppo di ragazzini ispano-americani che lo convincono a lavorare nelle fogne come cacciatore di coccodrilli albini.\nII - La Whole Sick Crew.\nBenny Profane, il vero antieroe del romanzo, frequenta la \"Whole sick crew\" (tradotta in italiano come \"Banda dei Morbosi\"), la compagnia di amici di Rachel Owlglass, passando il tempo in discussioni letterarie, da una festa all'altra, e da una sbronza alla successiva. Tra gli altri ci sono l'artista itinerante Slab che si autodefinisce un \"espressionista catatonico\", ed Esther Harvitz, giovane ebrea che divide l'appartamento con Rachel (e adesso anche con Paola, l'amica di Benny Profane), che ossessionata dalla forma del proprio naso decide di sottoporsi a un intervento di chirurgia estetica dal dottor Schoenmaker. A pagare l'intervento \u00e8 per\u00f2 Rachel, perch\u00e9 Esther \u00e8 squattrinata.\nDurante una festa le ragazze conoscono Herbert Stencil, un uomo che gira il mondo a caccia di un fantasma del quale ha trovato tracce nel diario del padre, Sidney Stencil, agente dei servizi segreti britannici, morto misteriosamente a Malta nel 1919. Le memorie di Stencil padre contengono un'allusione a qualcosa o qualcuno chiamato \"V.\": \"Dietro V., dentro di lei c'\u00e8 molto di pi\u00f9 di quanto nessuno abbia mai sospettato.\" In colpa per avere trascurato il rapporto con il padre, Stencil \u00e8 deciso a risolvere il mistero di V.\nIII - Nel quale Stencil, un abile trasformista, assume otto personalit\u00e0 diverse.\nIl titolo suggerisce come interpretare questo capitolo, ambientato alla fine del XIX secolo tra la comunit\u00e0 inglese in Egitto, che si sviluppa in otto sezioni, ognuna raccontata attraverso il punto di vista di un personaggio differente: camerieri, ferrovieri, fellahin che si trovano a contatto con i protagonisti; siccome nessun punto di vista abbraccia l'insieme degli avvenimenti, parecchi particolari vanno perduti. Per comprendere la dinamica degli eventi bisogna rifarsi a un racconto pubblicato da Thomas Pynchon nel 1961, \u201cSotto la rosa\u201d (Under the Rose, 1961), del quale questo capitolo \u00e8 una riscrittura.\nA New York, Stencil divide l'appartamento con Bongo-Shaftsbury, il cui padre aveva ucciso in duello in Egitto un collega di suo padre Sidney Stencil. Era accaduto al Cairo nel 1890, dove Porpentine, agente segreto inglese, complottava per assassinare il console generale Lord Cromer, l'unico in grado di fare fronte alle conseguenze dell'incidente di Fashoda, la localit\u00e0 dell'Alto Nilo dove l'esercito francese e quello inglese si scontrarono nella corsa frenetica all'espansione coloniale. Archeologo di professione, il vecchio Bongo-Shaftsbury divideva con un collega di Porpentine, di nome Goodfellow, le attenzioni della giovane Victoria Wren (prima apparizione di V. nella trama). Porpentine rimane ucciso durante un tentativo di assassinare a teatro Lord Cromer.\nIV - Nel quale Esther si fa fare la plastica al naso.\nEsther Harvitz conosce tramite Stencil il dottor Schoenmaker, medico che la opera al naso, e che si \u00e8 appassionato di chirurgia estetica a causa di un incidente di guerra. Nel 1918 si trovava in Europa, in qualit\u00e0 di meccanico addetto alla manutenzione degli aerei da guerra: il giovane aviatore inglese Evan Godolphin, ferito al viso durante un'azione, sub\u00ec una terapia ricostruttiva del viso. Tornato negli Stati Uniti, Schoenmaker inizia a studiare medicina. Dopo l'operazione estetica lui ed Esther diventano amanti.\nV \u2013 Nel quale Stencil per poco non va a finire all'Ovest con un alligatore.\nDurante la caccia a un alligatore nelle fogne, Profane penetra in una zona del sottosuolo della metropoli conosciuta come \u201cparrocchia di Fairing\u201d. Negli anni trenta padre Fairing era arrivato alla conclusione che alla morte di New York il controllo della citt\u00e0 sarebbe passato ai topi. Decise perci\u00f2 di evangelizzare gli abitanti delle fogne. I suoi diari, ritrovati postumi dagli operai delle fognature accanto a un tumulo di terra, parlano dei suoi tentativi di insegnare le sacre scritture ai ratti. Spiccano i nomi di santi con i quali ha battezzato i suoi parrocchiani: Ignazio, Bartolomeo, Teresa, Agostino e cos\u00ec via; il ratto Veronica (di nuovo un nome che inizia per V) \u00e8 ritenuta da padre Fairing \"l'unica anima del gregge da salvare\".\nNel frattempo Rachel riceve la visita del marinaio Pig Bodine, che viene a intercedere presso Paola per conto del suo ex marito Pappy Hod; Pappy, commilitone di Bodine, si trova nel Mediterraneo con la marina statunitense.\nVI \u2013 Nel quale Profane ritorna in superficie.\nA New York City, Profane abita a casa del collega Geronimo Mendoza, la cui sorella Fina ha una enorme influenza su una banda di piccoli teppisti di periferia. Ben presto, con l'esaurirsi degli alligatori nella fognatura, viene meno il lavoro di Profane nel sotterraneo. Mentre comincia a guardarsi intorno in cerca di un nuovo impiego, Benny decide di lasciare casa Mendoza per evitare complicazioni sentimentali con Fina che si \u00e8 innamorata di lui.\nVII \u2013 \u00c8 appesa alla parete che d\u00e0 sul lato ovest.\nL'odontoiatra Eigenvalue custodisce una dentiera di metalli preziosi che Stencil ritiene appartenere alla misteriosa V., la donna che suo padre Sidney ha conosciuto nella citt\u00e0 di Firenze, a fine secolo scorso. Il resto del capitolo \u00e8 un lungo flashback nel passato che contiene diverse allusioni a nomi che iniziano con la lettera V: Victoria, Venezuela, Venere, Vheissu, localit\u00e0 mitica la cui pronuncia sembra echeggiare la frase tedesca wie hei\u00dft du (in tedesco: \"Come ti chiami?\"), oppure Venus (Venere).\nNell'aprile 1899 il giovane Evan Godolphin riceve un messaggio dal padre Hugh, che gli chiede di raggiungerlo a Firenze. Entrambi sono nei servizi segreti britannici. Nello stesso momento nella citt\u00e0 toscana il Gaucho, fuoriuscito venezuelano (di origine italiana) si accorda con il rivoluzionario Mantissa per sottrarre dal museo degli Uffizi la nascita di Venere del Botticelli. A Firenze \u00e8 presente nello stesso tempo anche la diciottenne Victoria Wren, che incontra per caso in strada Hugh Godolphin in stato confusionale; il vecchio agente segreto le racconta della propria spedizione nella perduta citt\u00e0 africana di Vheissu, luogo surreale che tormenta i suoi sogni da 15 anni.\nUn messaggio avverte il console del Venezuela dell'attivit\u00e0 cospiratoria degli esuli, si sospetta una manovra diversiva alla galleria degli Uffizi per assaltare la vicina rappresentanza consolare: il Gaucho viene arrestato (insieme a Evan Godolphin, il cui cognome viene confuso con quello del fiorista Gadrulfi da un impiegato del consolato) e interrogato da Sidney Stencil, convinto che la congiura dei venezuelani abbia a che vedere con il mistero di Vheissu. Hugh Godolphin confessa a Mantissa di aver raggiunto il Polo Sud, e di aver trovato una scimmia-ragno di Vheissu sepolta sotto uno strato di ghiaccio. I suoi complici decidono di portare il dipinto di Botticelli fuori dal museo, nascosto nel tronco cavo di un albero di Giuda, ma il furto del dipinto va a monte. I due Godolphin fuggono dalla citt\u00e0 insieme a Mantissa.\nVIII \u2013 Nel quale Rachel si riprende il suo yo-yo, Roony canta una canzone e Stencil chiede l'aiuto di Bloody Chiclitz.\nBenny Profane si reca nell'ufficio di collocamento in cui lavora Rachel, che gli procura un impiego presso la Anthroresearch Associates. L'odontoiatra Eigenvalue presenta Stencil al suo amico Bloody Chiclitz, presidente del gruppo Yoyodine; in uno degli stabilimenti della societ\u00e0, Stencil conosce quasi per caso un ingegnere tedesco di nome Mondaugen, che durante la guerra aveva lavorato a Peenem\u00fcnde ai progetti della V-1 e della V-2, la cui lettera iniziale incuriosisce naturalmente Stencil. Mondaugen gli racconta una storia vissuta in prima persona negli anni venti.\nIX \u2013 La storia di Mondaugen.\nNel 1922 Kurt Mondaugen, appena diplomato al politecnico di Monaco di Baviera, arriva nella colonia tedesca dell'Africa Sudoccidentale per dare la caccia a inspiegabili emissioni radio ai margini del deserto del Kalahari. Quasi contemporaneamente la popolazione Herero della colonia si ribella su larga scala all'oppressione, e Mondaugen si rifugia insieme a tutti gli altri bianchi della regione nella casa fortificata di Foppl, in quello che gli occupanti descrivono Assedio-Party. Tra gli assediati si distinguono l'avventuriera Vera Meroving e il suo accompagnatore, il tenente Weissmann, che vivono la situazione come un Fasching, il folle carnevale di Monaco; \u00e8 anche presente un inglese di nome Godolphin, bloccato dalla rivolta mentre si recava a Citt\u00e0 del Capo per organizzare una spedizione al polo sud.\nMondaugen subisce il fascino sensuale di Vera Meroving, la quale gli racconta il mito della citt\u00e0 perduta di Vheissu. Mondaugen intuisce che lei e Godolphin si sono gi\u00e0 conosciuti in altri tempi e in altri luoghi. L'assedio si prolunga fino all'arrivo dell'esercito coloniale; la rivolta viene repressa in uno sconsiderato bagno di sangue, quasi un genocidio degli Herero. Nell'osservare il comportamento di Weissmann e dei suoi colleghi ufficiali, Mondaugen ha l'impressione che nella colonia si sperimenti \u201cil progetto per la costruzione di un mondo al quale niente poteva impedire di diventare realt\u00e0,\u201d quel mondo di disperazione totale che sar\u00e0 il nazismo.\nX \u2013 Nel quale varie coppie di giovani si mettono insieme.\nBenny Profane \u00e8 guardiano notturno alla Anthroresearch Associates. La sua compagnia durante il lavoro \u00e8 SHROUD, synthetic human radiation output determined, un androide costruito come esperimento dei laboratori, con il quale immagina di avere silenziose conversazioni notturne che aumentano i suoi sospetti verso \"il mondo degli oggetti inanimati\". I membri della Whole Sick Crew si prendono e si lasciano come al gioco dello yo-yo. Paola consegna a Stencil un plico di fogli dattiloscritti lasciatole da suo padre, dal titolo \"Le confessioni di Fausto Maijstral\".\nXI \u2013 Le confessioni di Fausto Maijstral.\nNel diario consegnato alla figlia Paola, Fausto Maijstral racconta della sua giovanile scapigliatura nell'isola di Malta insieme a altri due altri poeti, Maratt e Dnubietna. Proprio quest'ultimo potrebbe essere il vero padre di Paola, perch\u00e9 Maijstral sospetta una relazione extraconiugale con la sua giovane moglie Elena Xemxi. Dopo gli anni spensierati e anarchici che precedono la seconda guerra mondiale, con l'apertura delle ostilit\u00e0 tra l'Asse e gli Alleati nel 1940, l'Italia e la Luftwaffe investono la colonia inglese di Malta con una violenta offensiva aerea. Il lungo assedio non spezza la resistenza dei maltesi malgrado le incursioni quasi giornaliere. Proprio nei giorni pi\u00f9 duri della guerra Maijstral scopre la nefasta influenza di una misteriosa figura chiamata il Prete Cattivo, che come nel Faust di Goethe assume la caratteristica di un vero e proprio antagonista demoniaco: Elena lo descrive come \"una figura sinistra, per\u00f2 il suo modo di parlare faceva pensare a Cristo\".\nIl Prete Cattivo tenta di indurre a Elena all'aborto, ma il confessore padre Avalanche riesce a sventare il pericolo. L'influenza della malvagia figura rimane comunque molto forte fino al terribile giorno in cui Malta subisce tredici successive incursioni aeree della Luftwaffe. Per caso, Fausto scopre sotto le macerie di un edificio il corpo schiacciato del Prete Cattivo; un gruppo di bambini accorsi per curiosare nella devastazione scopre che sotto il cappello a tesa larga si nasconde una parrucca di lunghi capelli bianchi. Il Prete Cattivo \u00e8 in realt\u00e0 una donna calva che porta sul cuoio capelluto un tatuaggio della crocifissione. Le sorprese non sono finite; i bambini cominciano a smontare la donna agonizzante come un automa: la dentiera, un occhio di vetro dall'iride a forma di orologio, persino uno zaffiro incastonato nell'ombelico, che sanguina quando viene rimosso con la punta di una baionetta.\nXII \u2013 Nel quale le cose non si mettono tanto bene.\nEsther Harvitz scopre di essere incinta, Pig Bodine le consiglia di procurarsi i soldi per volare a Cuba e abortire. La Whole Sick Crew lancia una colletta per aiutarla. Lo yo-yo dell'amore coinvolge finalmente la nuova coppia Rachel e Profane.\nXIII \u2013 Nel quale si scopre che il cordino dello yo-yo \u00e8 uno stato d'animo.\nPig Bodine cerca di portarsi a letto Paola. Profane viene licenziato dalla Anthroresearch. Ossessionato dalla lettura del diario di Fausto Majistral, dove di nuovo ha rinvenuto tracce della misteriosa V., Stencil tenta di convincere Benny Profane a accompagnare lui e Paola in un viaggio a Malta; ci riesce solo coinvolgendolo nel furto della dentiera di metalli preziosi di Eigenvalue, che potrebbe essere un reperto meccanico del Prete Cattivo.\nXIV \u2013 V. \u00e8 innamorata.\nParigi, 1913. Da poco giunta nella capitale francese, la giovane ballerina belga M\u00e9lanie L'Heuremaudit cade sotto l'influenza sessuale di una donna nella quale non \u00e8 difficile individuare V. che adesso ha 33 anni. Durante uno spettacolo in cui dovrebbe impersonare il personaggio della bambola Su Feng, per una ragione sconosciuta M\u00e9lanie evita deliberatamente di indossare la cintura di castit\u00e0, essenziale per evitare incidenti nell'ultimo numero acrobatico, e finisce praticamente impalata in scena davanti al pubblico. La sua morte viene interpretata come una non usuale performance emotiva.\nXV Sahha.\nLa Whole Sick Crew \u00e8 all'ultimo atto. Benny Profane capisce che il furto a Eigenvalue del quale \u00e8 stato complice lo costringer\u00e0 a fuggire all'estero, e di conseguenza a accompagnare Paola e Stencil nel loro pellegrinaggio a Malta.\nXVI \u2013 La Valletta.\nMalta, 1956. Pappy Hod, il marito di Paola, \u00e8 imbarcato sulla nave da guerra Scaffold all'ancora nel porto della Valletta (anche il nome della capitale dell'isola inizia per V.) durante la crisi di Suez. Sbarcata a Genova, sua moglie lo raggiunge dopo un avventuroso viaggio attraverso l'Italia in compagnia di Stencil e Profane. Paola e il marito Pappy si rimettono insieme. Fausto Maijstral presenta a Stencil padre Avalanche, nella speranza che lo illumini su V.; il vecchio prelato gli rivela che il suo predecessore nella parrocchia era quel padre Fairing finito poi a catechizzare i topi nelle fogne di New York City. In questo capitolo Pynchon propone una divertente ipotesi sull'origine del Kilroy, il graffito che appare anche sui muri di Malta, che deriverebbe in realt\u00e0 dal grafico di un filtro passa banda.\nEpilogo \u2013 1919.\nSidney Stencil, agente del controspionaggio inglese, approda a Malta dopo la fine della prima guerra mondiale. Un arabo di nome Mehemet, che sostiene di essere un pirata saraceno incappato nel 1324 in una falla temporale che lo avrebbe trasportato nel futuro, gli racconta la leggenda di Mara, incarnazione dell'eterno femminino. Catturata dal corsaro Dragut, Mara giunse a Costantinopoli dove entr\u00f2 a far parte dell'harem del sultano, che riusc\u00ec a far decapitare con una congiura. Lo spirito di Mara aleggia ancora intorno all'isola mediterranea. La missione di Stencil consiste nell'infiltrarsi nel movimento insurrezionale, del quale fa parte il padre di Fausto Maijstral; ma sulla scena compare la fatale Veronica Manganese, amica di D'Annunzio e probabile agente dei servizi segreti italiani, oltre che amante di Maijstral. Carla, moglie di Maijstral, prega Stencil di escluderlo dal doppio gioco perch\u00e9 teme per la sua vita; interviene anche il suo confessore padre Fairing. Scoppiano i disordini, le cosiddette \"giornate di giugno\", la marina inglese interviene per stroncarli. Per un attimo, mentre ritorna sul continente, Sidney perisce in un naufragio dovuto a una tempesta improvvisa; per un attimo pensa al figlio ormai diciottenne Herbert, che ha avuto da Veronica Manganese.\nCritica.\nV. non \u00e8 solo l'iniziale del nome di una misteriosa ragazza inglese, ma anche l'iniziale di Venere, Vergine, Vagina e, alla fine, di Vuoto. Oltre a essere la lettera iniziale di molti dei nomi femminili (oppure di una sola donna dai molti travestimenti), anche topografici, la lettera \"V\" \u00e8 il concetto unificante nella \"follia\" del romanzo: un testo \"folle\" dunque, non perch\u00e9 metta in scena n\u00e9 tantomeno provochi reazioni psicotiche, ma perch\u00e9 le decine e decine di storie nascoste tra le sue pagine mostrano personaggi a vari stadi di alienazione nei confronti del mondo e della cultura che li circonda.\n\"V.\" \u00e8 \"un romanzo enciclopedico moderno\", un genere nato, secondo Italo Calvino con il romanzo di Gustave Flaubert \"Bouvard et P\u00e9cuchet\", che include \"un'analisi dello sfacelo, una coscienza del collasso, una testimonianza della frammentazione, una critica radicale del concetto di verit\u00e0. Se non c'\u00e8 pi\u00f9 verit\u00e0 nella storia e nella scienza (...) tutto diventa uguale a tutto\". Letto per lungo tempo come paradossale ricerca della verit\u00e0, che non riesce mai a raggiungere la propria meta, quindi come metafora di una condizione postmoderna di radicale incertezza e disorientamento, \"V.\" appartiene a quel genere 'picaresco americano' i cui caratteri sono una considerevole lunghezza, una galleria di personaggi eccentrici e/o grotteschi dai nomi buffi scelti apposta per essere ricordati, costruito come una serie di episodi/avventure nei quali il protagonista \u00e8 praticamente trascinato, il tutto unificato da una Quest, una \u201ccerca\u201d in senso epico, che in questo caso \u00e8 l'identit\u00e0 della misteriosa V.\nL'eccesso di connessioni che caratterizza il principio strutturale che governa \"V.\" \u00e8 riferito non solo allo spazio, ma anche alla Storia, una \u00abcospirazione universale contro l'uomo\u00bb. \u00abQuesta cospirazione \u00e8 la complessit\u00e0, spesso aleatoria e minima, della catena di eventi che determinano le vicende umane, influenzando tutte le loro dimensioni, da quelle macropolitiche a quelle microindividuali\u00bb. Ne emerge un quadro d'insieme che non \u00e8 azzardato accostare all'effetto visivo di \u201cun trittico di Hieronymus Bosch\u201d.\n\"Gli eroi dei suoi libri cercano faticosamente di raccogliere insieme le rovine del mondo per dare sostanza all'idea, insensata, che il mondo continui ad essere sensato\", stante la minaccia continua di venire gradualmente sostituiti da androidi, da esseri bionici di carne e macchina. Cos\u00ec come nei romanzi successivi, Pynchon mette infatti in evidenza la prossimit\u00e0 tra la biologia dell'uomo e la meccanica, sottolineando la graduale perdita dell'identit\u00e0 umana in una metamorfosi che \u00e8 l'esatto contrario dell'antropomorfismo, come il naso ricostruito dalla chirurgia estetica del Dr. Schoenmaker (\"schoen\" + \"maker\": colui che crea bellezza), un personaggio che non a caso da giovane faceva il meccanico, per rivelare la vera essenza di Esther:\nDa questa doppia trama Profane/Stencil si diramano numerose divagazioni in flashback che costituiscono il vero cuore postmoderno di \"V.\": il Grande gioco dei servizi di intelligence francesi, inglesi, tedeschi e russi sullo scacchiere coloniale; il grottesco fantastico dell'evangelizzazione dei topi nella storia di Padre Fairing; il diario di Maijstral che porta allo scoperto la contrapposizione manichea tra organico e inorganico, latente in tutta l'opera; la teoria del complotto che non rimanda a classiche storie di spionaggio bens\u00ec a una poetica paranoica che Pynchon porter\u00e0 alle estreme conseguenze nella produzione successiva; infine, la tragica vicenda degli Herero della Namibia che nel 1905 furono vittime di un genocidio per rappresaglia contro la rivolta al dominio coloniale tedesco, ambientazione di fondo di uno dei capitoli pi\u00f9 belli, quel \u201cLa storia di Mondaugen\u201d che rappresenta un racconto lungo a parte, al punto che Rizzoli l'ha anche pubblicato come volume a s\u00e9 stante."}
{"id": "265665", "revid": "79968", "url": "https://it.wikipedia.org/wiki?curid=265665", "title": "Yahtzee", "text": "Yahtzee \u00e8 un gioco di strategia che si svolge con 5 dadi. Si gioca da soli cercando di fare il punteggio migliore o contro uno o pi\u00f9 avversari.\nNel corso del tempo sono state create diverse varianti e versioni del gioco.\nRegolamento.\nSono previste diverse combinazioni che ogni giocatore deve realizzare lanciando i dadi. Ottenuta la combinazione il giocatore guadagna il punteggio previsto per la combinazione. Una combinazione non pu\u00f2 essere ripetuta quindi il gioco termina dopo 13 turni di lancio dei dadi, anche quando non sono state realizzate tutte le combinazioni.\nAd ogni turno il giocatore pu\u00f2 lanciare i dadi tre volte. Al primo lancio il giocatore lancia tutti i dadi, mentre nei successivi due lanci il giocatore pu\u00f2 scegliere di trattenere uno o pi\u00f9 dadi favorevoli ad ottenere la combinazione cercata. Il giocatore pu\u00f2 anche scegliere di non trattenere alcun dado o di non utilizzare successivi lanci, nel caso ad esempio si sia gi\u00e0 realizzata una combinazione utile. Al termine dei tre lanci il giocatore deve segnare obbligatoriamente un punteggio in una delle caselle del segnapunti non ancora utilizzata. Se alla fine del turno di gioco non viene realizzata una delle possibili combinazioni ancora \"libera\" sul tabellone, il giocatore deve segnare \"0\" (zero) in una delle caselle ancora a sua disposizione.\nVince il giocatore che ha totalizzato il maggior numero di punti.\nUna versione pi\u00f9 elaborata e sicuramente pi\u00f9 interessante e divertente di questo gioco consiste nel giocare su quattro colonne. La prima deve essere compilata rigorosamente dall'alto verso il basso (quindi cominciando dagli 1), la seconda consiste nei \"colpi secchi\" ovvero quelle combinazioni che riescono al primo colpo, la terza colonna \u00e8 \"libera\" e quindi si pu\u00f2 compilare indifferentemente man mano che arrivano le combinazioni utili. La quarta colonna dev'essere compilata rigorosamente dal basso verso l'alto. Nel caso che non si riesca ad ottenere uno yahtzee (cinque dadi con lo stesso numero), si cancella la casella corrispondente e si comincia la salita. Attenzione: bisogna ricordarsi che, per cancellare una casella dei \"colpi secchi\", si deve farlo al primo lancio di dadi e non dopo il secondo o il terzo. Infatti, se si lanciano i dadi pi\u00f9 di una volta, non lo si pu\u00f2 considerare \"colpo secco\".\nCombinazioni.\nSegnapunti.\nIl gioco pu\u00f2 essere pensato come una tabella da riempire.\nPer semplicit\u00e0 il conteggio dei punti e lo svolgimento del gioco possono essere annotate in una tabella dove ogni giocatore \u00e8 una colonna mentre le combinazioni rappresentano le righe. Ogni turno deve necessariamente essere utilizzata una casella a scelta, cio\u00e8 ogni giocatore deve necessariamente utilizzare una combinazione e prendere il punteggio che ha ottenuto."}
{"id": "265667", "revid": "599013", "url": "https://it.wikipedia.org/wiki?curid=265667", "title": "Harti Weirather", "text": "Specialista della discesa libera, fu uno degli elementi di punta della nazionale austriaca di velocit\u00e0. Nonostante la concorrenza esercitata principalmente dai compagni di squadra riusc\u00ec ad aggiudicarsi una Coppa del Mondo di specialit\u00e0 e sei successi di gara. L'apice della carriera dell'atleta fu la vittoria ai Mondiali di Schladming 1982.\n\u00c8 sposato con l'ex sciatrice olimpionica Hanni Wenzel, . Anche la figlia della coppia, Tina, ha intrapreso la carriera nello sci alpino.\nBiografia.\nStagioni 1979-1981.\nWeirather ottenne il suo primo risultato di rilievo in Coppa del Mondo il 1\u00ba febbraio 1979 sul tracciato svizzero di Villars-sur-Ollon giungendo 20\u00ba in discesa. Nella stessa specialit\u00e0, sulla celebre Streif di Kitzb\u00fchel in Austria, il 12 gennaio 1980 conquist\u00f2 il primo podio di carriera piazzandosi secondo dietro al canadese Ken Read. Lo stesso anno partecip\u00f2 ai XIII Giochi olimpici invernali di negli Stati Uniti, concludendo nono nella gara vinta dal connazionale Leonhard Stock.\nIn dicembre sulla Saslong della Val Gardena (Italia) conquist\u00f2 il primo successo, sempre in discesa libera, precedendo il compagno di squadra Uli Spie\u00df e il fuoriclasse elvetico Peter M\u00fcller. Nella stessa stagione si aggiudic\u00f2 altre due libere: la prima a Sankt Anton am Arlberg in Austria, la seconda sulle nevi di Aspen negli Stati Uniti.\nStagioni 1982-1986.\nLa stagione successiva (1981-1982) inizi\u00f2 con due vittorie sulle piste pi\u00f9 prestigiose del Circo bianco, la Streif e la Lauberhorn di Wengen (Svizzera), che gli consentirono di impossessarsi della Coppa di specialit\u00e0; ma soprattutto fu l'anno dei Mondiali di Schladming, che Weirather onor\u00f2 aggiudicandosi la medaglia d'oro nella discesa.\nL'ultima vittoria Weirather la ottenne il 5 dicembre 1982 a Pontresina (Svizzera), mentre un anno dopo a Val-d'Is\u00e8re (Francia) sal\u00ec per l'ultima volta sul podio classificandosi terzo, dietro al rossocrociato Franz Heinzer e al \"crazy canuck\" Todd Brooker per sei centesimi di secondo.\nConcluse l'attivit\u00e0 agonistica il 22 febbraio 1986 a \u00c5re in Svezia con un 13\u00ba posto in discesa.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "265669", "revid": "838137", "url": "https://it.wikipedia.org/wiki?curid=265669", "title": "Governo Bonomi I", "text": "Il Governo Bonomi I \u00e8 stato in carica dal 4 luglio 1921 al 26 febbraio 1922 per un totale di 238 giorni, ovvero 7 mesi e 23 giorni. Si dimise il 3 febbraio dopo che i democratici sociali passarono all'opposizione e presentarono una mozione di sfiducia."}
{"id": "265671", "revid": "25382", "url": "https://it.wikipedia.org/wiki?curid=265671", "title": "Gambit", "text": "Gambit, il cui vero nome \u00e8 Remy Etienne LeBeau, \u00e8 un personaggio dei fumetti creato da Chris Claremont (testi) e Jim Lee (disegni), pubblicato dalla Marvel Comics. Apparso per la prima volta sulle pagine di \"Uncanny X-Men\" n. 266 (agosto 1990).\nGambit \u00e8 un mutante avente l'abilit\u00e0 di caricare il proprio corpo e oggetti, spesso carte da gioco, di energia bio-cinetica prodotta dal suo stesso organismo. Affascinante ladro, abile truffatore ed impenitente seduttore, \u00e8 sembrato redimersi non appena entrato fra le file dei pupilli di Xavier e conosciuta la bella Rogue, con la quale intraprese una lunga ed incostante relazione, seconda solo a quella fra Ciclope e Fenice. Venuti a conoscenza dei suoi legami con Sinistro e della parte da lui giocata nel massacro dei Morlocks, molti degli X-Men si allontanarono da lui per poi ricongiungersi non appena vennero a conoscenza del suo reale tentativo di redenzione. Gambit si \u00e8 sempre mostrato fiero delle sue origini cajun, e, assieme a Wolverine, \u00e8 stato uno dei maggiori fumatori nella storia dei fumetti Marvel, anche se durante la campagna anti-fumatoria intrapresa dall'Editor in Chief Joe Quesada, questa sua particolarit\u00e0 sembra essere svanita nel nulla.\nBiografia del personaggio.\nOrigini.\nNato a New Orleans, Louisiana, Remy LeBeau venne rapito dall'ospedale nel quale aveva visto la luce, dai membri della \"Loggia dei Ladri\". Questi, indicavano il neonato come \"le Diable Blanc\", e credevano fosse destinato ad unire la Loggia dei Ladri e quella degli Assassini, al momento in guerra tra loro. Per tutta la sua fanciullezza, Remy visse sotto la tutela di una gang di ladri di strada, che lo crebbe insegnandogli l'arte del taccheggio, fino a quando tent\u00f2 di rubare il portafogli di Jean-Luc LeBeau, allora patriarca della Loggia dei Ladri. L'uomo adott\u00f2 Remy nella sua famiglia e poco tempo dopo il ragazzo cominci\u00f2 a mostrare i primi sintomi della mutazione, anche se li tenne nascosti preferendo esercitare i suoi doni in solitudine. Accompagnato il cugino Etienne alla sua iniziazione presso la Loggia, fu ordinato ad entrambi di rubare un prezioso oggetto custodito dall'immortale Candra. Scoperti, furono venduti al mercante di schiavi Pig, e solo grazie ad alcune carte scappate di mano ad Etienne e fortunatamente caricate da Remy i due riuscirono a fuggire via mare. La corrente, per\u00f2, ostacolava i movimenti e la visuale cosicch\u00e9 si persero di vista e solo Remy fu soccorso dalla Loggia, mentre Etienne affog\u00f2 e perse la vita.\nOrmai adulto, nel tentativo di riconciliare le due Logge, Remy spos\u00f2 Bella Donna Boudreaux, nipote del patriarca della Loggia degli Assassini. Sfortunatamente, venne sfidato e si trov\u00f2 costretto a uccidere il fratello di Bella Donna, Julien, in un duello poco dopo la celebrazione del matrimonio, sancendo, cos\u00ec, il suo esilio dalla citt\u00e0.\nMassacro mutante.\nNon si sa molto della vita di Gambit negli anni seguenti il suo esilio da New Orleans, eccetto che vag\u00f2 per il mondo e divenne un esperto ladro e strinse varie e fruttose amicizie. Incapace di controllare la grande quantit\u00e0 d'energia prodotta dal suo organismo, chiese aiuto all'esperto genetista Sinistro affinch\u00e9 lo aiutasse a controllare i propri poteri. Sinistro alter\u00f2 chirurgicamente il cervello di Remy in modo da ridurne i poteri, ma permettendogli un maggior grado di controllo ed in cambio Gambit intraprese varie missioni per suo conto, dal momento che si trovava in debito. Tempo dopo, stanco di prendere ordini si rifiut\u00f2 di servirlo e Sinistro gli promise di considerare saldato il debito dopo lo svolgimento di un'ultima missione, consistente nel riunire un gruppo di mercenari mutanti, i futuri Marauders, tra i quali Sabretooth e Scalphunter suo vecchio amico, per poi condurli all'interno dei tunnel fognari situati sotto New York, luogo di residenza della trib\u00f9 Morlock. Ritenendo che Sinistro volesse solamente acquisire conoscenza della fisiologia di quei mutanti o al massimo catturarli per poi studiarli, rimase sconvolto nello scoprire che i Marauders avevano ricevuto l'ordine di eliminarli tutti. Incapace di fermare gli omicidi, riusc\u00ec tuttavia a salvare una giovane mutante di nome Sarah dalla catastrofe in corso, la quale crebbe poi fino a diventare la terrorista Marrow, leader dell'organizzazione \"Gene Nation\" ed ex membro degli X-Men.\nX-Men.\nDopo aver nuovamente errato in giro per il mondo, fece la conoscenza di una depotenziata e bambina Tempesta fra le strade del Cairo. Aiutatala a sfuggire dalle grinfie del Re delle Ombre e della Tata venne condotto dalla piccola allo Xavier Institute ed aiut\u00f2 gli X-Men ed X-Factor nella battaglia contro i Genoshani. Solo Wolverine manifest\u00f2 i propri dubbi sul conto del Cajun, che sfociarono, poi, in un duello nella \"Stanza del Pericolo\" che Gambit vinse facilmente. Quando i cinque membri fondatori rientrarono nel gruppo, gli X-Men si divisero in due squadre e Gambit entr\u00f2 a far parte del sotto la guida di Ciclope. Assieme alla sua squadra si batt\u00e9, tra gli altri, con gli Accoliti di Magneto, la Mano, l'X-Man Alfiere e la sua ex-moglie, oltre ad incontrare il secondo Ghost Rider e ad assistere alla morte ad al funerale di Bella Donna.\nCon l'andare del tempo mostr\u00f2 un interesse sempre maggiore nei confronti di Rogue, sua compagna di squadra, tanto che i due cominciarono a flirtare a dispetto dei modi scontrosi di lei e l'ostacolo rappresentato dai suoi poteri che le impedivano ogni contatto fisico. Nonostante ci\u00f2, cominciarono una relazione che secondo il progetto iniziale degli autori sarebbe dovuta essere una semplice avventura, ma che divenne, poi, una travagliata \"love story\" seconda solo a quella fra Ciclope e Jean Grey. Si vide in seguito, che dietro l'apparente sfacciataggine ed arroganza di Remy si nascondeva un uomo veramente e profondamente innamorato di Rogue e che di contro, la \"bella-del-sud\", a dispetto dei suoi modi bruschi ricambiava tale sentimento.\nSuggerito da vari autori che Remy conservasse un segreto oscuro e giunto il momento della rivelazione, Rogue rimase cos\u00ec sconvolta dopo aver assorbito i suoi ricordi che fugg\u00ec dagli X-Men. Qualche tempo dopo, durante un processo farsa presieduto da Magneto, sotto le spoglie di Erik il Rosso, la donna venne forzata a baciarlo ancora una volta scoprendo cos\u00ec la parte da lui avuta nell'assemblaggio dei Marauders per conto di Sinistro, che in seguito avrebbero sterminato i Morlock. Questa rivelazione port\u00f2 Rogue a respingerlo e ad abbandonarlo nelle desertiche lande gelate dell'Antartide. Remy si fece, quindi, strada fino alla cittadella di Magneto, dove incontr\u00f2 l'essenza psionica di Mary Purcell, mutante deceduta. Mary si vincol\u00f2 a lui, permettendogli di sopravvivere fino a quando non raggiunse la Terra Selvaggia. Qui, stipul\u00f2 un patto con l'enigmatico \"Nuovo Sole\", che in cambio di un passaggio in America, gli chiese di svolgere alcune missioni per suo conto. Tempo dopo, una Rogue lacerata dai sensi di colpa spese mesi alla ricerca di Remy, ma senza risultato. Quando tent\u00f2 di rubare la \"Gemma Cremisi di Cyttorak\" per il suo nuovo committente, Gambit incontr\u00f2 nuovamente gli X-Men ed accett\u00f2 di tornare in squadra principalmente per Rogue: il suo amore per la ragazza era ancora intatto, ma la sua incapacit\u00e0 di controllare i propri poteri lo metteva continuamente in allarme. Nel frattempo, Nuovo Sole rivel\u00f2 la sua vera identit\u00e0 dopo aver organizzato un gioco mortale a favore di un quartetto di mercenari dotati di superpoteri, con Remy come bersaglio. Il gioco fall\u00ec e Gambit scopr\u00ec che l'uomo altri non era se non una versione di s\u00e9 stesso arrivato da una realt\u00e0 alternativa. Nel suo mondo d'origine, i poteri energetici di Nuovo Sole erano letteralmente esplosi, bruciando il pianeta e uccidendo chiunque a parte lui. Come risultato, l'uomo cacci\u00f2 e uccise le sue versioni alternative per assicurarsi che una tale tragedia non si ripetesse. Durante la battaglia finale, Remy utilizz\u00f2 tutti i propri poteri per sconfiggere Nuovo Sole, ponendo fine alla sua minaccia e facendo tornare al livello abituale le proprie abilit\u00e0.\nX-Treme X-Men.\nTempo dopo, Remy fece parte del team di X-Men guidato da Tempesta avente il compito di rintracciare i \"Diari di Destiny\", tredici libri all'interno dei quali era racchiuso il futuro del mondo. Convinto da Rogue ad abbandonare tale proposito, giunse in Australia dove venne accusato dal \"Re Nero\" del Club infernale Sebastian Shaw dell'omicidio del signore del crimine Vicer\u00e9. Con l'aiuto di Rogue, degli X-Treme X-Men, e dell'ex membro della Triade Loto Rosso, Gambit fu scagionato da tutte le accuse solo per poi essere coinvolto nell'invasione aliena, guidata dal signore interdimensionale Khan, con l'obiettivo di conquistare la Terra. Catturato, Remy venne utilizzato come fonte energetica per aprire un portale che avrebbe permesso lo sbarco del resto dell'armata ed il completamento dell'invasione. Tuttavia, grazie all'intervento di Vargas, che ferm\u00f2 il processo conficcando la sua spada nel torace di Remy, trapassandogli il cuore, Khan e il suo esercito furono confinati in una dimensione parallela e l'invasione fermata. Grazie alle preghiere ed alle suppliche di Rogue, lo spirito di Gambit rimase ancorato al suo corpo ed al momento del risveglio si ritrov\u00f2 privo di poteri. I due, decisero, allora, di lasciare temporaneamente gli X-Men e dedicare del tempo alla loro relazione.\nGolgotha e Foxx.\nRitornato allo Xavier Institute, Sage ristor\u00f2 i suoi poteri anche se, durante una missione, una delle sue carte gli esplose davanti agli occhi rendendolo cieco. Tale condizione dur\u00f2 alcuni mesi, nel corso dei quali non si fece scrupolo d'incolpare Rogue per l'accaduto, incrinando cos\u00ec la loro relazione. Dopo l'esperienza con la creatura aliena Golgotha, che mostr\u00f2 quanto il suo legame con la \"bella-del-sud\" fosse fragile, i due si allontanarono sempre pi\u00f9 fino a quando l'intervento della giovane e sensuale Foxx non diede il colpo di grazia. Assegnata alla squadra di Gambit, la ragazza sedusse il proprio mentore fino a quando l'uomo, mostrando il proprio amore per Rogue, non le chiese di farsi assegnare a qualche altro tutor. Terrorizzata che il suo piano non riuscisse, Foxx assunse il suo vero aspetto, vale a dire quello Mystica, madre di Rogue, e propose a Remy una notte di passione con le sembianze della figlia. Smascherata da Emma Frost, la mutaforma fu costretta a rivelare che era giunta all'istituto con il solo intento di mostrare a Rogue che razza di pagliaccio era il suo uomo e chiese, poi, di entrare a far parte degli X-Men. Quando, tempo dopo, Rogue domand\u00f2 a Gambit se lui e sua madre avessero davvero dormito assieme, l'uomo neg\u00f2 accusando la mutaforma di essere una bugiarda. Tuttavia, se i due abbiano o no trascorso la notte insieme rimane ancora un mistero.\nCavaliere dell'Apocalisse: Morte.\nIn seguito all\"'M-Day\" ed al risveglio del malvagio Apocalisse, Gambit decise di sottoporre se stesso al trattamento per diventare uno dei suoi Cavalieri, convinto che con ci\u00f2 sarebbe riuscito a proteggere tutti coloro che amava e a dimostrare a Rogue quanto ancora tenesse a lei. Quando gli X-Men giunsero al confronto finale col malvagio, un Gambit mutato nel fisico, esibiva un'epidermide nera e chiome argentee, e nella psiche si scontr\u00f2 con i suoi vecchi alleati tentando di uccidere pi\u00f9 volte la sua amata, tanto che questa dovette essere salvata dall'Uomo Ghiaccio poich\u00e9 si rifiutava di combatterlo. Dopo lo scontro e la scomparsa di Apocalisse, assieme a Carestia, and\u00f2 alla ricerca di Pestilenza, ora in mano agli X-Men che tentavano di curarne la psiche e capire quali e quanto profondi fossero stati i cambiamenti indotti in lei dal suo carceriere. Sconfitti nuovamente, i due abbandonarono gli Stati Uniti e si recarono in Antartide, dove vennero avvicinati da Sinistro.\nMarauders.\nAssieme a Sole Ardente, Remy riapparve, con il suo solito aspetto, sull'isola di Providence. Qui, i due attaccarono Cable e apparentemente lo uccisero. La battaglia scatur\u00ec dal divieto che pose loro l'uomo di utilizzare il suo computer, proveniente dal futuro, per rispondere ad una semplice domanda riguardante il futuro del genere mutante. Tempo dopo, lo si \u00e8 visto far parte dei Marauders di Sinistro e lottare contro Cannonball e Uomo Ghiaccio per il possesso dei \"Diari di Destiny\", prima custoditi da Kitty Pryde. Nella foga dello scontro, Gambit lanci\u00f2 un paio di carte che, forse per sbaglio, colpirono il contenitore nel quale erano custoditi i testi facendolo saltare in aria.\nMessiah Complex.\nAssieme ai Marauders, Gambit si rec\u00f2 a Cooperstown, Alaska, alla ricerca del primo mutante nato dopo la decimazione, scontrandosi con i Purificatori e perdendo nello scontro alcuni membri. Pi\u00f9 tardi, Gambit venne preso di mira da Wolverine durante lo scontro in Antartide. Trapassato dai suoi artigli, rivel\u00f2 all'X-Man che la piccola messia non si trovava nelle mani di Sinistro, per poi venire salvato dalla vendetta del canadese grazie all'operato della Sentinella Omega e di Lady Mastermind. Tempo dopo, Gambit fece la sua comparsa fra i Marauders inviati a Dallas per impedire ad Alfiere di uccidere la messia. Soccorsa la piccola, Gambit la riport\u00f2 personalmente a Sinistro che, quando furono soli, riassunse le sembianze di Mystica. La donna lo port\u00f2 nella stanza in cui Rogue era tenuta prigioniera ed in coma farmacologico, stanza nella quale giaceva anche il cadavere del vero Sinistro, ucciso dalla mutaforma. Mystica accost\u00f2, quindi, la piccola al viso della figlia, che guar\u00ec istantaneamente. Dopo aver tentato di uccidere la mutaforma per aver messo in pericolo la vita della piccola, Rogue abbandon\u00f2 tale proposito e, ancora scossa per ci\u00f2 che aveva quasi portato a termine, fugg\u00ec via dall'isola Muir chiedendo a Remy di non seguirla, se davvero ancora teneva a lei.\nDivisi resistiamo.\nAccorso in aiuto di Xavier dopo aver appreso che qualcuno aveva assoldato la Loggia degli Assassini per commissionare il suo omicidio, Gambit si offre volontario per scortare l'uomo ad Alamogordo, base militare americana nella quale fu assemblata la prima bomba atomica. Giunti sul posto, i due vengono attaccati da un manipolo di assassini che riescono a catturare Xavier ed a portarlo al cospetto di Amanda Mueller, centenaria ex-amante di Sinistro. Amanda infatti, grazie al progetto Cronos, aspira ora a diventare il nuovo ospite di Sinistro. Con l'aiuto di Sebastian Shaw, Gambit fa irruzione all'interno dell'edificio e, dopo una serie di scontri con Sinistro ed Amanda, riesce sia a liberare Xavier che a caricare di energia Shaw, distruggendo cos\u00ec in modo definitivo la principale macchina di Cronos.\nPoteri e abilit\u00e0.\nGambit \u00e8 un mutante capace di caricare il suo corpo e oggetti con energia bio-cinetica prodotta dal suo stesso organismo. Tale capacit\u00e0 viene utilizzata sia internamente, sovraccaricando le cellule ed i tessuti garantendogli agilit\u00e0, velocit\u00e0 e riflessi sovrumani, che esternamente, caricando vari oggetti inanimati che poi assumono un'energia esplosiva proporzionata alla loro taglia. Una delle sue caratteristiche \u00e8 di utilizzare come arma un mazzo di carte, che trasforma in proiettili mortali. Le altre sue abilit\u00e0 sono assimilabili all'utilizzo di una speciale asta, che associa alle sue formidabili doti di combattente corpo-a-corpo. In varie occasioni ha mostrato la possibile abilit\u00e0 di attrarre persone attraverso il suo speciale carisma ipnotico, oltre a sembrar capace di disturbare i tentativi d'invasione telepatica e resistere agli attacchi psichici a causa della grande quantit\u00e0 d'energia presente all'interno del suo corpo. La sua abilit\u00e0 d'ammaliare le persone parrebbe non essere il risultato dell'alterazione subita per mano di Sinistro, ma una naturale evoluzione di un potere empatico. Inoltre caricando il suo corpo aumenta la sua forza fisica, cos\u00ec da essere in grado di sfondare un muro con un pugno. Come \"Morte\", Cavaliere di Apocalisse, lo si \u00e8 visto trasformare i gas prodotti dal corpo umano in tossine capaci di soffocare e uccidere.\nCome retaggio della cultura meridionale degli Stati Uniti, Gambit utilizza spesso termini o periodi appartenenti al francese cajun, variet\u00e0 di francese parlato principalmente nello stato della Louisiana.\nAltre versioni.\nUltimate.\nNell'universo Ultimate Gambit appare per la prima volta nella breve saga \"Il primo amore non si scorda mai\"; qui Remy LeBeau \u00e8 un vagabondo che salva una bambina dal feroce gangster Testa di martello, il quale morir\u00e0 in uno scontro con il \"cajun\". In questa occasione Gambit rifiuta l'invito di Charles Xavier ad unirsi agli X-Men.\nIn seguito Gambit comincia al lavorare per i gemelli Fenris e rapisce Rogue su loro ordine, riuscendo a sconfiggere gli X-Men al completo (fa letteralmente saltare in aria la testa di Wolverine e semi-distrugge un Lunapark).\nGambit e Rogue (che ora lavora anch'essa per i gemelli) si innamorano e si ribellano ai loro capi; dopo lo scontro con i gemelli Fenris Rogue abbandona gli X-Men per seguire Remy. I due si recano poi a Las Vegas, dove Gambit perde la vita sacrificandosi per salvare Rogue dalla furia del Fenomeno (anch'esso innamorato di Rogue e pazzo di gelosia); prima di morire, tuttavia, Gambit chiede a Rogue un ultimo bacio e le trasferisce i propri poteri.\nExiles.\nIn Exiles, Gambit \u00e8 il leader del team Weapon X. La prima apparizione risale ad \"Exiles\" nn. 23-25 dove Weapon X lavora al fianco di Iron Man per uccidere tutti gli Inumani. Portata a termine la missione, l'intero gruppo ebbe accesso alla realt\u00e0 successiva.\nTempo dopo, riappare in \"Exiles\" n. 38-40 e n. 43-45, dove viene mostrato che sul suo mondo d'origine lui e Tempesta condividevano una relazione sfociata poi in matrimonio. Durante una missione, in cui Weapon X aveva il compito di uccidere gli unici dieci restanti mutanti di quella data realt\u00e0, la versione malvagia di Hyperion, entrato in squadra dopo la morte di Tempesta, disubbid\u00ec agli ordini e conquist\u00f2 quel mondo. Non volendo pi\u00f9 prendere ordini dal Tallus, Hyperion stacc\u00f2 il braccio di Gambit, forzandolo a nascondersi all'interno dei tunnel dei Morlock, dopodich\u00e9 abbatt\u00e9 tutti i membri di Weapon X che rifiutavano di prendere ordini da lui, oltre che tutti i supereroi di quella Terra. Con l'arrivo degli Exiles, la situazione si sblocc\u00f2 e, capito che per procedere oltre alcuni di loro dovevano essere sacrificati, decisero comunque di andare avanti. Alla fine, Hyperion venne apparentemente ucciso da Gambit, dopo che Blink lo ebbe indebolito a sufficienza. Trafitto il nemico con la spada di Magik, Gambit venne disintegrato nel colpo e gli Exiles poterono procedere oltre.\nX-Men: The End.\nIn questo futuro alternativo, viene rivelato che Remy \u00e8 in realt\u00e0 uno dei tanti cloni che Sinistro utilizza per prolungare la sua innaturalmente lunga vita attraverso il trasferimento del suo spirito. Particolarit\u00e0 di questo modello \u00e8 il fatto che condivida i geni con quelli di Scott Summers, il che li renderebbe una sorta di fratellastri. Seguendo un suo piano personale, Remy cattura e imprigiona sia i suoi figli, che quelli di Scott ed Emma. Quando Rogue salva i figli, e scopre il falso rapimento, va ad aiutare il marito, ma finisce uccisa da Remy, per poi scoprire che \u00e8 Sinistro travestito da suo \"figlio\".\nAmalgam.\nNell'universo Amalgam, fondendosi con il personaggio della DC Comics \"Obsidian\", Gambit d\u00e0 vita a \"Wrait\", misterioso membro della \"JLX\".\nAltri media.\nCartoni animati.\nIl personaggio \u00e8 apparso nelle serie animate \"Insuperabili X-Men\", \"Spider-Man - L'Uomo Ragno\", \"\", \"Wolverine e gli X-Men\" e \"Super Hero Squad Show\".\nCinema.\nIl personaggio viene interpretato da Taylor Kitsch in \"X-Men le origini - Wolverine\" del 2009, diretto da Gavin Hood.\nNel film \"X-Men 2\" (2003), il suo nome appare in un computer.\nNel 2016 sarebbe dovuto uscire un film a lui dedicato interpretato da Channing Tatum. La sceneggiatura \u00e8 opera di Josh Zetumer, il film sar\u00e0 diretto da Rupert Wyatt. Le riprese sarebbero dovute iniziare ufficialmente ad ottobre 2015 a New Orleans per concludersi nel febbraio del 2016. Il film doveva uscire nelle sale statunitensi il 7 ottobre 2016, ma venne posticipato pi\u00f9 volte fino a non sapere una data d'uscita ufficiale.\nGambit avr\u00e0 un budget di ben 150 milioni di dollari.\nVideogiochi.\nIl personaggio \u00e8 apparso in numerosi videogiochi:"}
{"id": "265673", "revid": "1457965", "url": "https://it.wikipedia.org/wiki?curid=265673", "title": "Governo Giolitti V", "text": "Il Governo Giolitti V \u00e8 stato un governo in carica dal 16 giugno 1920 al 4 luglio 1921 per un totale di 375 giorni, ovvero 1 anno e 10 giorni. Adotta nei confronti degli scioperi e delle occupazioni del \"Biennio rosso\" una posizione attendista, tollerando per\u00f2 le aggressioni fasciste; \u00e8 anche il governo che fa sgombrare i legionari di D'Annunzio da Fiume con la forza (cosiddetto \"Natale di sangue\"). In seguito alle elezioni del maggio 1921, il governo su una discussione sulla politica estera super\u00f2 la votazione ma con una maggioranza esigua. Di conseguenza Giolitti si dimise.\nComposizione del governo:"}
{"id": "265675", "revid": "1776051", "url": "https://it.wikipedia.org/wiki?curid=265675", "title": "XXV legislatura del Regno d'Italia", "text": "La XXV legislatura del Regno d'Italia ebbe inizio il 1\u00ba dicembre 1919 e si concluse il 7 aprile 1921.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 193 sedute.\nSenato del Regno.\nNella legislatura il Senato tenne 124 sedute."}
{"id": "265678", "revid": "287204", "url": "https://it.wikipedia.org/wiki?curid=265678", "title": "Vaio in palo", "text": "Vaio in palo \u00e8 un termine utilizzato in araldica se le pezze dello stesso smalto stanno una sull'altra e si toccano"}
{"id": "265679", "revid": "174925", "url": "https://it.wikipedia.org/wiki?curid=265679", "title": "Tur\u012bya", "text": "Nella filosofia induista, col termine turiya o caturtha si indica uno stato di coscienza pura o l'esperienza della verit\u00e0 ultima. Questo \u00e8 un quarto stato della coscienza che, allo stesso tempo, \u00e8 sottostante e trascende i tre stati comuni di coscienza:\nLa concezione Advaita.\nI primi due stati della coscienza non sono efficaci come esperienza della realt\u00e0 e della verit\u00e0 a causa della loro natura contemporaneamente di oggetto e soggetto. Nel terzo stato, il \"sonno senza sogni\", l'individuo non \u00e8 conscio degli oggetti interni o esterni, ma questo non significa che non vi sia coscienza. \u00c8 come dire \"non vedo niente nel buio\", cio\u00e8 riconoscere che quello -il non vedere niente- \u00e8 ci\u00f2 che si vede. Anche nel sonno senza sogni, non si \u00e8 consci di nulla ed il fatto che questo sia vero prova l'esistenza della coscienza durante il sonno profondo. \nIn altre parole, la coscienza \u00e8 il fattore costante presente in tutti i tre stati e non \u00e8 condizionata dalla presenza o l'assenza di oggetti. La coscienza stessa non richiede di essere rivelata da un'altra coscienza, \u00e8 autorivelata.\nMentre ogni cosa viene presentata alla coscienza ed \u00e8 rivelata da essa, la coscienza stessa non \u00e8 presentata da nient'altro. Non c'e mai un oggetto in relazione con un altro soggetto, c'\u00e8 qualcosa che rimane sottostante sia al soggetto che all'oggetto, \u00e8 il quarto stato della coscienza: \"turiya\", il \"brahman\".\nLa M\u0101\u1e47\u1e0d\u016bkya Upani\u1e63ad definisce la \"turiya\" cos\u00ec come segue:"}
{"id": "265681", "revid": "767487", "url": "https://it.wikipedia.org/wiki?curid=265681", "title": "Vaio minuto", "text": "Vaio minuto \u00e8 un termine utilizzato in araldica se le file sono pi\u00f9 di quattro."}
{"id": "265684", "revid": "1516566", "url": "https://it.wikipedia.org/wiki?curid=265684", "title": "Ventarola (araldica)", "text": "Ventarola \u00e8 un termine utilizzato in araldica per indicare l'elemento girevole sui comignoli degli edifici che col suo volgersi a tutti i venti ne indica la direzione. Quindi meglio a ventarola (\"girouett\u00e9\") che \"banderuolato\"."}
{"id": "265686", "revid": "1516566", "url": "https://it.wikipedia.org/wiki?curid=265686", "title": "Vento (araldica)", "text": "Vento \u00e8 un termine utilizzato in araldica per indicare una testa di putto, di profilo, soffiante con forza col soffio raffigurato da un fascio di lineette uscenti dalla bocca e divergenti. La testa pu\u00f2 muoversi da una nuvola.\nIn molti casi \u00e8 utilizzato il termine alternativo \"borea\", e nell'araldica francese anche il termine \"zefiro\". Talora il viso \u00e8 posto di fronte."}
{"id": "265687", "revid": "1543377", "url": "https://it.wikipedia.org/wiki?curid=265687", "title": "Lucaiani", "text": "I Lucaiani (inglese \"Lucayans\", spagnolo \"Lucayos\") erano gli originari abitatori delle isole Bahamas prima della colonizzazione europea.\nAppartenevano al pi\u00f9 ampio gruppo dei Taino, che all'epoca abitava la maggior parte delle isole dei Caraibi. Il loro nome deriva dalla parola Taino \"Lukku-Cairi\", che significa \"abitatori delle isole\". \nI Lucaiani furono il primo gruppo di amerindi incontrati da Cristoforo Colombo nella sua navigazione nel Continente Americano. Al suo arrivo nel Nuovo Mondo, il navigatore genovese trov\u00f2 ad attenderlo questa popolazione autoctona molto pacifica, gi\u00e0 molto evoluta rispetto alle altre popolazioni caraibiche dedite alla guerra e al cannibalismo. I Lucaiani, infatti, erano un gruppo politicamente, socialmente e religiosamente organizzato che si dedicava prevalentemente alla pesca e alla coltivazione del tabacco.\nPrima dell'arrivo degli europei si stima che i Lucaiani fossero circa 40.000, ma a causa delle epidemie e della schiavit\u00f9 imposta loro dagli europei, gi\u00e0 nel 1517 erano completamente scomparsi."}
{"id": "265688", "revid": "1516566", "url": "https://it.wikipedia.org/wiki?curid=265688", "title": "Nel verso della pezza", "text": "Nel verso della pezza \u00e8 un termine utilizzato in araldica per le figure lunghe, o che hanno una posizione di equilibrio, disposte parallelamente sulla pezza. Si trova anche nella forma \"nel senso della pezza\"."}
{"id": "265689", "revid": "1005847", "url": "https://it.wikipedia.org/wiki?curid=265689", "title": "XXIV legislatura del Regno d'Italia", "text": "La XXIV legislatura del Regno d'Italia ebbe inizio il 27 novembre 1913 e si concluse il 29 settembre 1919.\nCome previsto dalla legge elettorale del 1912, venne ampliato notevolmente il numero dei votanti (dai 2.930.473 delle elezioni del 1909 a 8.443.205), includendo tutti i cittadini maschi di oltre 30 anni (compresi gli analfabeti) e parte dei cittadini tra 21 e 30 (alfabeti oppure in possesso dei requisiti fissati dalle precedenti leggi oppure in regola con il servizio militare); era stabilito il doppio turno con ballottaggio nei collegi uninominali.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 393 sedute.\nSenato del Regno.\nNella legislatura il Senato tenne 201 sedute."}
{"id": "265692", "revid": "1005847", "url": "https://it.wikipedia.org/wiki?curid=265692", "title": "XXIII legislatura del Regno d'Italia", "text": "La XXIII legislatura del Regno d'Italia ebbe inizio il 24 marzo 1909 e si concluse il 29 settembre 1913.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 587 sedute.\nSenato del Regno.\nNella legislatura il Senato tenne 337 sedute."}
{"id": "265696", "revid": "126257", "url": "https://it.wikipedia.org/wiki?curid=265696", "title": "Vestito (araldica)", "text": ""}
{"id": "265697", "revid": "1516566", "url": "https://it.wikipedia.org/wiki?curid=265697", "title": "Vetta (araldica)", "text": "Vetta \u00e8 un termine utilizzato in araldica per indicare la sommit\u00e0 di un monte."}
{"id": "265698", "revid": "640091", "url": "https://it.wikipedia.org/wiki?curid=265698", "title": "XXII legislatura del Regno d'Italia", "text": "La XXII legislatura del Regno d'Italia ebbe inizio il 30 novembre 1904 e si concluse l'8 febbraio 1909.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 573 sedute.\nSenato del Regno.\nNella legislatura il Senato tenne 287 sedute."}
{"id": "265699", "revid": "242434", "url": "https://it.wikipedia.org/wiki?curid=265699", "title": "Cima (araldica)", "text": ""}
{"id": "265701", "revid": "1516566", "url": "https://it.wikipedia.org/wiki?curid=265701", "title": "Vigilanza (araldica)", "text": "Vigilanza \u00e8 un termine utilizzato in araldica per indicare il sasso tenuto dalla gru con la zampa alzata, il cui rumore la sveglierebbe nel caso si addormentasse e lo lasciasse cadere.\nTalora si pu\u00f2 riferire anche all'airone o alla cicogna."}
{"id": "265707", "revid": "126257", "url": "https://it.wikipedia.org/wiki?curid=265707", "title": "Vogante", "text": ""}
{"id": "265708", "revid": "12067", "url": "https://it.wikipedia.org/wiki?curid=265708", "title": "Patrimonio genetico", "text": ""}
{"id": "265709", "revid": "1305772", "url": "https://it.wikipedia.org/wiki?curid=265709", "title": "Andrea Calamech", "text": "Biografia.\nAllievo e aiuto del michelangiolesco Bartolomeo Ammannati, con il quale collabor\u00f2 alla fontana del Nettuno. Lavor\u00f2 come scultore nella prima parte della sua vita in Toscana.\nNel 1563 fu chiamato a Messina per sovrintendere come capomastro ai lavori del duomo.\nDopo un momentaneo ritorno in Toscana, a Firenze dove nel 1564, fu tra gli esecutori degli apparati per la celebrazione funebre di Michelangelo, ed a Carrara, ritorn\u00f2 a Messina dove nel 1567 ricevette l'incarico definitivo come protomastro e sculture della citt\u00e0 e questa nomina lo vincol\u00f2 alla citt\u00e0 per oltre un ventennio nel ruolo non solo di scultore, ma anche di valente architetto ed urbanista.\nA Messina fond\u00f2 una fiorente scuola d'arte ed una vera dinastia familiare. Assieme a lui lavorarono il figlio Francesco e vari parenti tra cui il nipote Lazzaro Calamech ed il genero Rinaldo Bonanno. Sulla sua produzione ha infierito il devastante terremoto del 1908.\nFu seppellito nella chiesa di Santa Maria dell'Idria di Messina.\nOpere.\nUnica opera integra del Calamech pervenuta \u00e8 il Monumento bronzeo eseguito nel 1572 commemorante Don Giovanni d'Austria vincitore della battaglia di Lepanto. L'opera dai tratti manieristici \u00e8 ubicata nella piazza dinanzi al prospetto della chiesa della Santissima Annunziata dei Catalani.\nL'attivit\u00e0 principale \u00e8 costituita dall'insieme di varie opere scultoree eseguite per il Duomo di Messina di cui restano tracce disegnate con il suo manierismo impreziosito da forme classicheggianti.\nRealizz\u00f2 varie fontane e statue di Madonne e Santi per le chiese di Messina e provincia."}
{"id": "265710", "revid": "126257", "url": "https://it.wikipedia.org/wiki?curid=265710", "title": "Volante (araldica)", "text": ""}
{"id": "265711", "revid": "486946", "url": "https://it.wikipedia.org/wiki?curid=265711", "title": "Don Giovanni D'Austria", "text": ""}
{"id": "265712", "revid": "1516566", "url": "https://it.wikipedia.org/wiki?curid=265712", "title": "Volo (araldica)", "text": "Volo \u00e8 un termine utilizzato in araldica per indicare le due ali dell'aquila. Nell'uso normale, il termine \"volo\" si pu\u00f2 riferire a qualsiasi uccello e non solo all'aquila. Simboleggia \"velocit\u00e0\", \"vivace ingegno\" e \"animo pronto alle armi\".\nIl volo pu\u00f2 essere:"}
{"id": "265714", "revid": "126257", "url": "https://it.wikipedia.org/wiki?curid=265714", "title": "Vuotato", "text": ""}
{"id": "265715", "revid": "126257", "url": "https://it.wikipedia.org/wiki?curid=265715", "title": "Zampillante", "text": ""}
{"id": "265716", "revid": "1695956", "url": "https://it.wikipedia.org/wiki?curid=265716", "title": "Yattaman", "text": " \u00e8 un anime giapponese prodotto nel 1977 dalla Tatsunoko, appartenente alle serie \"Time Bokan\", di cui \u00e8 la seconda e la pi\u00f9 famosa.\nNel 2008 in Giappone \u00e8 stato prodotto e trasmesso un remake della serie, da cui \u00e8 stato anche tratto un film live action omonimo del 2009 diretto dal regista Takashi Miike. Nel 2015, per la celebrazione del 40\u00ba anniversario del franchise \"Time Bokan\", \u00e8 stata trasmessa in Giappone un'altra serie televisiva anime, basata su \"Yattaman\", dal titolo \"Yoru no Yatterman\".\nLa prima trasmissione in Italia \u00e8 avvenuta su Rete 4 nel 1983 in seguito divenuta popolare grazie alle numerose repliche effettuate da diverse syndication e svariate televisioni locali sino alla met\u00e0 degli anni '90. La serie \u00e8 stata riproposta poi, diversi anni dopo, a pagamento sulle emittenti televisive Cooltoon e You&amp;Me, mentre dal 3 ottobre 2016 al 28 dello stesso mese sono stati trasmessi in chiaro su Italia 2 i primi 20 episodi, trasmissione poi interrotta. La sigla italiana del cartone animato era scritta da Riccardo Zara (che l'aveva tratta da un suo precedente lavoro che sarebbe dovuto servire per la serie \"Tom Story\", che si sarebbe tuttavia dovuta intitolare \"Tommy e Huck\") ed incisa dai suoi Cavalieri del Re sul singolo \"Yattaman/Mr. Baseball\". Il remake della serie \u00e8 giunto in Italia nel 2016 su Man-ga in versione sottotitolata, mentre il 16 novembre 2017 viene mandata in onda sullo stesso canale la serie storica originale, il 17 dicembre 2021 dalla propria pagina Facebook la Yamato Video annuncia il doppiaggio del remake.\nTrama.\nLa storia si svolge negli anni ottanta in un periodo di tempo lungo alcuni anni. Il terzetto di ladri e truffatori conosciuto come Trio Drombo, il cui simbolo \u00e8 un teschio, viene contattato e \"arruolato\" dal Dottor Dokrobei, un misterioso e potentissimo personaggio che si presenta loro sempre e solo in voce, collocata all'interno di un oggetto diverso di volta in volta, con impresso un teschio, che poi al termine della spiegazione, esplode.\nIl loro compito, da quel momento, sar\u00e0 trovare tre dei quattro frammenti (uno \u00e8 gi\u00e0 in possesso del Dottor Dokrobei) della pietra \"Dokrostone\", riuniti i quali si potr\u00e0 ottenere un favoloso tesoro (il \"gran filone d'oro\" citato nella sigla italiana). Il Trio Drombo inizia cos\u00ec a organizzare l'ennesima truffa per poter racimolare i soldi necessari alla realizzazione del robot da combattimento che li porter\u00e0 nel luogo dove secondo Dokrobei \"dovrebbe\" esserci un frammento della pietra. Inutile dire che l'intuizione del Dottore nella maggior parte dei casi si riveler\u00e0 sbagliata.\nMa i tre non hanno fatto i conti con i paladini della giustizia, gli Yattaman (due ragazzini di nome Ganchan e Janet, detti anche Yatta1 e Yatta2), che scoprono i loro piani e li inseguono con i loro robot a forma di animali. Giunti nel luogo prescelto, le due formazioni si scontrano, prima fisicamente e poi per mezzo dei rispettivi automi. Ganchan ha come arma una Kendama, con la quale colpisce uno dei tre nemici e, premendo un tasto, scatena una scossa elettrica, cos\u00ec come Janet ha un bastone telescopico dal quale escono scosse elettriche. Alla fine, pi\u00f9 per la stupidit\u00e0 o la sfortuna dei cattivi che per la bravura dei buoni, il bene trionfa. Il trio Drombo si riavvia mesto verso casa a bordo di un tandem, ma le loro sofferenze non sono finite: il Dottor Dokrobei, collegato a loro tramite un altoparlante a forma di teschio installato sulla bici, \u00e8 scontento di loro ed elargisce di volta in volta una terribile punizione a distanza. Alcune volte li trasforma in tre oche e li fa inseguire da un lupo, oppure trasforma il terreno su cui poggiano i piedi in sabbie mobili, fa apparire delle scarpe molleggianti ai loro piedi, telecomanda il tandem a distanza fino a condurli nel luogo della punizione (ad esempio un cimitero spaziale) e altro ancora. I tre, dalla disperazione, esclamano ripetutamente \"al diavolo Dokrobei!!!\".\nQuesto esilarante canovaccio si ripete per tutte le puntate della serie, sino all'ultima, dove uno stupito Trio Drombo riesce a mettere insieme la Dokrostone e ne scopre l'insospettabile legame col Dottor Dokrobei. Quest'ultimo, infatti, \u00e8 in realt\u00e0 un alieno a forma di teschio, che si era rotto in pezzi atterrando sulla Terra: la Dokrostone in realt\u00e0 \u00e8 il suo corpo, che il trio Drombo ha quindi ricomposto, e ora Dokrobei potr\u00e0 tornare finalmente sul suo pianeta. Scopriranno, dopo aver consegnato l'ultimo pezzo della pietra Dokrostone la vera identit\u00e0 di Dokrobei, e che il famoso tesoro non \u00e8 mai esistito.\nIl trio, dopo aver capito di essere stato ingannato, decide di separarsi prendendo 3 sentieri diversi. Ma si riuniranno di nuovo perch\u00e9 i tre sentieri si riunificano in una sola strada.\nDifferenza con le altre serie.\nNonostante le serie \"Time Bokan\" abbiano come tratto distintivo il viaggio spaziotemporale, proprio \"Yattaman\" che di esse \u00e8 la serie pi\u00f9 popolare, non fa mai un uso esplicito di questo espediente narrativo: le Yatta-macchine non sono definite \"macchine del tempo\", e gli Yattaman raggiungono la loro meta solo per mezzo dei loro veicoli, spostandosi cio\u00e8 \"nello spazio\". In realt\u00e0 alcuni viaggi sono apparentemente inspiegabili, dato che i luoghi di destinazione sono tratti da fiabe popolari o leggende, oppure sono chiaramente collocabili nel passato o nel futuro (il che quindi effettivamente presupporrebbe un viaggio nel tempo). Esiste un'eccezione: in un episodio viene effettuato un viaggio nel tempo vero e proprio, anche se per mezzo della magia: tutta la puntata \u00e8 in realt\u00e0 un omaggio alla serie precedente, \"La macchina del tempo\", che introduceva appunto il concetto di viaggio temporale.\nPersonaggi.\nDi seguito sono elencati i vari personaggi di questa serie, con i nomi originali giapponesi tra parentesi.\nTrio Drombo.\nLa popolarit\u00e0 dei \"cattivi\" della serie raggiunse un punto tale che in alcune puntate i robot del Trio Drombo sono ispirati ai disegni inviati dai fan, con tanto di foto degli stessi mostrati durante la puntata e ringraziamenti da parte di Boyakki. Ci\u00f2 fu possibile grazie al fatto che in Giappone le puntate degli anime vengono trasmesse una a settimana e non una al giorno come in Italia, dando dunque tempo ai produttori di \"adattare\" la storia volta per volta; ci\u00f2 si nota anche nell'affermazione degli Yatta robot \"ed ora, signore e signori, ecco a voi i robot sorpresa della settimana!\".\nMedia.\nAnime.\nSerie 1987.\nLa serie originale \u00e8 andata in onda su Fuji TV tra il 1\u00ba gennaio 1977 e il 27 gennaio 1979, per un totale di 108 episodi. Per gli episodi 1-58, la sigla di apertura \u00e8 di Masayuki Yamamoto, mentre la sigla di chiusura \u00e8 di Noriko Ohara, J\u014dji Yanami e Kazuya Tatekabe. Per gli episodi 59-108, la sigla di apertura \u00e8 sempre di Yamamoto, mentre quella di chiusura \u00e8 di Ohara, Yanami e Tatekabe.\nIn Italia \u00e8 stata trasmessa per la prima volta su Rete 4 nel 1983 ed \u00e8 stata poi riproposta numerose volte da diverse syndication e svariate televisioni locali sino alla met\u00e0 degli anni '90. Diversi anni dopo \u00e8 tornata sugli schermi televisivi italiani tramite le reti a pagamento Cooltoon, You&amp;Me e Man-ga. Dal 3 ottobre al 28 dello stesso mese furono inoltre trasmessi in chiaro su Italia 2 i primi 20 episodi, ma la trasmissione \u00e8 stata poi interrotta. La sigla italiana \u00e8 stata scritta da Riccardo Zara, il quale l'aveva tratta da un suo lavoro precedente che sarebbe dovuto servire per \"Tom Story\", ed \u00e8 stata incisa dai Cavalieri del Re nel singolo \"Yattaman/Mr. Baseball\". A livello internazionale, l'anime \u00e8 giunto anche in Spagna e in Polonia.\nOAV 1994.\nNel 1994 fu prodotta anche una serie OAV, \"Time Bokan - Le macchine del tempo\". Nella prima parte si assiste a una gara tra i cattivi delle serie Time Bokan, vinta dal Trio Drombo, che quindi prende parte all'episodio successivo. Qui gli Yattaman sono sposati e vivono felici assieme, mentre il Trio torna a fare i suoi soliti imbrogli. A un certo punto, per\u00f2, il dottor Dokrobei appare e dice che un pezzo della famosa pietra Dokrostone \u00e8 finita nell'occhio della Statua del regno di Tatsunokkon. Il trio Drombo dunque si reca l\u00ec e, dopo qualche attimo di esitazione, vedendo anche degli strani personaggi, Boyakki capisce tutto: il regno di Tatsunokkon non \u00e8 altro che la fabbrica di tutti i cartoni animati della Tatsunoko Production (la statua in questione \u00e8 il cavalluccio marino bianco logo della casa produttrice). Prima di affrontare gli Yattaman, a bordo di un rinato Yatta Can, il Trio Drombo se la deve vedere con altri personaggi di vari anime trasmessi dalla Tatsunoko, tra cui \"Gatchaman\", \"Tekkaman\", \"Kyashan\" e \"Hurricane Polymar\". In un'altra scena, il trio Drombo scaglia la Mach 5 del giovane protagonista di \"Superauto Mach 5\" contro il dinosauro Guzura, facendo scappare anche Demetan e gli altri componenti de La banda dei ranocchi.\nSerie 2008.\nQuasi 31 anni di distanza dalla serie precedente, un remake intitolato , \u00e8 andato in onda su YTV dal 14 gennaio 2008 al 27 settembre 2009, per un totale di 60 episodi. La storia \u00e8 una rivisitazione dell'opera originale, con riferimenti pi\u00f9 moderni per soddisfare i gusti del pubblico di fine anni 2000. Le sigle d'apertura sono variazioni di \"Yattaman no uta\" cantata rispettivamente da Saemon Onyakichi (ep. 1-10), ET-KING (ep. 11-17), Yuki Nishio (ep. 18-28), Nakano-Bujo Sisters (ep. 29-35) e Toshihiko Takamizawa (ep. 36-59), mentre nell'episodio finale \u00e8 stata impiegata la versione originale di Yamamoto. Le sigle finali sono: \"diverge\" (lett. \"divergenza\") di mihimaru GT (ep. 1-10), di Juleps (ep. 11-17), di Manami Kurose (ep. 18-24), di ET-KING (ep. 25-28), \"Give Me Up\" (lett. \"Mollami\") di Nami Tamaki (ep. 29-35), di Nakano-Bujo Sisters (ep. 36-48) e di Wakaba (ep. 49-60). La serie del 2008, insieme a quella del 1987, \u00e8 stata resa disponibile in Nord America via streaming tramite il servizio video Anime Sols di Yomiura Group a partire dalla primavera del 2013. Tuttavia, a causa di una campagna pubblicitaria fallimentare atta a finanziare l'uscita i DVD dedicati, la serie \u00e8 stata presto rimossa dal sito, lasciando per\u00f2 una raccolta crowdfunding per il futuro.\nIl 22 agosto 2009 \u00e8 uscito in Giappone un film anime basato sulla serie televisiva del 2008, intitolato e diretto da Masakazu Hishida. La pellicola ha debuttato alla decima posizione incassando 702.155 $ venendo proiettato in 210 sale.\nIl remake della serie \u00e8 giunto in Italia nel 2016 su Man-ga in versione sottotitolata. Il 17 dicembre 2021, Yamato Video ha annunciato sulla propria pagina Facebook il doppiaggio italiano della serie del 2008.\n\"Yoru no Yatterman\".\nUna serie televisiva del 2015, \"Yoru no Yatterman\", \u00e8 andata in onda in Giappone dall'11 gennaio al 29 marzo 2015, per celebrare il 40\u00b0 anniversario del franchise \"Time Bokan\". La serie si svolge diversi anni nel futuro e segue i discendenti della banda Doronbo mentre combattono contro gli Yattermen, che sono diventati corrotti. In Nord America la serie \u00e8 stata concessa in licenza a Funimation, che l'ha trasmessa in simulcast. In Italia \u00e8 inedita.\nLive-action.\nIl 10 aprile 2007, la Nikkatsu Corporation ha accettato di produrre due film live-action basati su due famose serie di anime degli anni '70: \"Yattaman\" e \"Gatchaman\".\nLe riprese sono iniziate il 27 marzo 2008 e si sono concluse alla fine di maggio dello stesso anno. Il film \u00e8 stato diretto da Takashi Miike mentre il character e il mecha design sono stati curati da Katsuya Terada, che ha lavorato precedentemente a \"\" e \"Cutie Honey\". Il film \u00e8 uscito nelle sale nipponiche il 7 marzo 2009 ed \u00e8 diventato il miglior film giapponese al botteghino nella sua prima settimana. In Italia \u00e8 stato proiettato per la prima volta il 2 maggio 2009 in occasione del Far East Film Festival di Udine in versione sottotitolata. La versione localizzata in lingua italiana \u00e8 stata poi distribuita presso alcune sale cinematografiche da Officine UBU il 28 gennaio 2011, e l'adattamento \u00e8 avvenuto in collaborazione con il fan club italiano Newbokan, utilizzando (in accordo con il produttore) un adattamento fedele alla terminologia della serie animata. Nel Regno Unito \u00e8 stato distribuito solo l'etichetta Eureka direttamente in DVD e Blu-ray il 21 maggio 2012. In Nord America invece \u00e8 uscito tramite Discotek Media nel corso del 2013.\nVideogiochi.\nDalla serie sono stati tratti diversi videogiochi per svariate piattaforme. Il primo di questi \u00e8 reso disponibile per Super Famicom il 22 marzo 1996. Un secondo titolo, , ovvero uno sparatutto bidimensionale per la console PlayStation \u00e8 uscito sia in Giappone il 12 marzo 1998 che in Italia il 10 giugno 2001. Quest'ultimo rappresenta anche l'unico titolo reso disponibile al di fuori del Giappone. Un gioco per cellulari sviluppato da Hudson Soft \u00e8 stato poi lanciato nel 2003.\nDue titoli per Nintendo DS basati sulla serie del 2008, e sono usciti rispettivamente nell'aprile e nell'ottobre 2008, seguiti da un titolo per Wii, , pubblicato l'11 dicembre 2012.\nYatta1 e Doronjo (quest'ultima assistita da Boyakki e Tonzula) appaiono come personaggio giocabili nel picchiaduro crossover \"\" pubblicato da Capcom in Giappone per Wii nel 2008. Una versione aggiornata, \"Tatsunoko vs. Capcom: Cross Generation of Heroes\", resa disponibile a livello internazionale nel 2010, aggiunge Yatta2 come personaggio giocabile. I doppiatori di Doronjo, Boyakki e Tonzula riprendono i rispettivi ruoli, mentre Yatta1 e Yatta2 sono doppiati rispettivamente da Eri Kitamura e Emiri Kat\u014d.\nNello sparatutto in prima persona \"\" \u00e8 presente una versione sbloccabile del fucile AUG chiamata \"Akihabara Accept\" la quale recita la parola \"Yatta!\" alla fine della sua descrizione.\nOmaggi e citazioni.\nLa serie di \"Yattaman\" \u00e8 diventata cos\u00ec amata e popolare in Giappone da essere citata in altre serie animate e fumetti. Qualche esempio:"}
{"id": "265722", "revid": "765341", "url": "https://it.wikipedia.org/wiki?curid=265722", "title": "Society of Petroleum Engineers", "text": "La Society of Petroleum Engineers (SPE) \u00e8 una associazione professionale, nata negli USA come inizialmente come branca dello \"American Institute of Mining, Metallurgical, and Petroleum Engineers\" (AIME), e cresciuta ad assumere un carattere internazionale il cui scopo \u00e8 di raccogliere, migliorare, diffondere e scambiare conoscenze tecniche relative alla ricerca, sviluppo e produzione delle risorse di petrolio e gas naturale (upstream petrolifero). \nLa SPE promuove anche attivit\u00e0 di aggiornamento delle competenze tecniche e professionali di chi opera nel campo. Attualmente i soci superano le 60.000 unit\u00e0.\nParticolarmente rilevante \u00e8 la produzione di pubblicazioni scientifiche, sottoposte ad una severa revisione paritaria, in cui sono presenti la maggior parte degli scritti scientifici e tecnici ritenuti pietre miliari nella evoluzione delle scienze legate all'industria petrolifera.\nOggi l'associazione ha esteso i suoi interessi in tutte le tematiche che riguardano i combustibili fossili, lo stoccaggio del gas e la cattura della CO2 e la sua re iniezione nel sottosuolo."}
{"id": "265730", "revid": "729019", "url": "https://it.wikipedia.org/wiki?curid=265730", "title": "Prodotto interno lordo verde", "text": "Il prodotto interno lordo verde (P.I.L. verde) \u00e8 un indice di sviluppo economico che tiene conto delle conseguenze ambientali dello sviluppo economico.\nNel 2004, Wen Jiabao ha annunciato che l\"'indice verde del P.I.L.\" potrebbe sostituire l'indice del P.I.L. nella politica interna del Partito Comunista Cinese.\nLa Cina risulta da anni essere sull'orlo di un collasso ambientale, dovuto a numerose cause, quali ad esempio il massiccio uso del carbone per la produzione energetica, l'enorme incremento di prodotti non riciclabili e l'enorme sviluppo economico, portato avanti con delle politiche che non tengono conto delle conseguenze ambientali. \u00c8 stato quindi coniato questo termine per indicare un nuovo indice di sviluppo che tenesse conto delle conseguenze che lo stesso porta sull'ambiente naturale.\nGli esperti di statistica notano per\u00f2 che il P.I.L. verde presenta numerosi problemi metodologici nel calcolo; in particolare, \u00e8 molto difficile riuscire a monetizzare la perdita della biodiversit\u00e0 o gli effetti del cambiamento di clima causati dalle emissioni dell'anidride carbonica, e molti risultati pubblicati differiscono gli uni dagli altri anche di ordini di grandezza.\nLa maggior parte degli esperti nel campo ambientale preferisce utilizzare degli indicatori fisici (quali \"spreco pro capite\" o \"le emissioni dell'anidride carbonica all'anno\"), che possono essere definiti e calcolati pi\u00f9 facilmente per definire un indice di sviluppo sostenibile. Un approccio differente consiste nell'Indice di progresso effettivo, o GPI, che tiene conto anche di parametri sociali come il numero dei suicidi e dei crimini, di parametri ambientali come l'inquinamento."}
{"id": "265731", "revid": "125394242", "url": "https://it.wikipedia.org/wiki?curid=265731", "title": "Angela Portaluri", "text": "Biografia.\nAttrice e modella, appare ne \"I mostri\" di Dino Risi, interpretando in uno degli episodi la moglie borgatara di Vittorio Gassman, e ne \"Il medico della mutua\" di Luigi Zampa. \nHa anche preso parte alla realizzazione di vari fotoromanzi, in particolare prodotti dalla casa editrice Lancio.\nNel 1956 \u00e8 stata la concorrente italiana al concorso di Miss Mondo, pur non avendo vinto il titolo di Miss Italia.\nRisiede a Lecce."}
{"id": "265732", "revid": "287204", "url": "https://it.wikipedia.org/wiki?curid=265732", "title": "Belvi", "text": ""}
{"id": "265738", "revid": "287204", "url": "https://it.wikipedia.org/wiki?curid=265738", "title": "Galtelli", "text": ""}
{"id": "265742", "revid": "767487", "url": "https://it.wikipedia.org/wiki?curid=265742", "title": "Afrika Bambaataa", "text": "Generalmente ritenuto uno dei primi e pi\u00f9 importanti musicisti del genere hip hop, Bambaataa contribu\u00ec a inventare l'\"electro rap\", uno stile destinato a caratterizzare molta musica degli anni ottanta.\nBiografia.\nGiovinezza.\nPer moltissimi anni si \u00e8 creduto erroneamente che il suo vero nome fosse Kevin Donovan, e non Lance Taylor. Taylor visse la propria adolescenza nel Bronx di New York, dove partecip\u00f2 alle iniziative del gruppo attivista \"Bronx River Projects\" ed assistette ai movimenti di liberazione dei neri. L'ascolto dei numerosi dischi della madre fu ci\u00f2 che contribu\u00ec maggiormente ad interessare Taylor alla musica.\nA causa della politica ufficiale del Bronx negli anni settanta, la gente inizi\u00f2 ad associarsi alle gang per ragioni di sicurezza (secondo le testimonianze, vivere nel Bronx e non essere membro di una gang durante gli anni Settanta poteva essere fatale). Le bande criminali diventarono presto la \"legge in assenza della legge\", combattendo contro il commercio di droghe pesanti, garantendo un servizio sociale di sanit\u00e0 e cercando di riportare alla legalit\u00e0 le zone ritenute \"deviate\". Dopo aver fondato la gang dei Savage Seven (pi\u00f9 tardi rinominata Black Spades) ed esserne divenuto il leader, Lance inizi\u00f2 ad instaurare relazioni amichevoli con i membri di altri gruppi criminali; come conseguenza, i Black Spades divennero la banda pi\u00f9 numerosa ed influente del Bronx.\nDopo aver viaggiato in Africa ed aver visto il film \"Zulu\", inizi\u00f2 a ripudiare la violenza, convinse la propria gang ad avere un atteggiamento pacifico verso il prossimo e fond\u00f2 la comunit\u00e0 \"Bronx River Organisation\".\nCarriera.\nDopo aver scelto il nome d'arte Afrika Bambaataa (ripreso da quello di un capo Zul\u00f9 considerato il precursore del movimento anti-apartheid), inizi\u00f2 ad organizzare delle feste hip-hop dove suon\u00f2 musica ispirata a quella di DJ Kool Herc e Kool Moe Dee. Dopo aver deciso di utilizzare l'hip hop per interrompere le violenze esercitate dalle gang, il cantante form\u00f2 la Universal Zulu Nation Family Of Funk (nota pi\u00f9 semplicemente come Zulu Nation), una comunit\u00e0 di ragazzi di colore che contribu\u00ec a portare la pace fra i gruppi micro-criminali.\nDivenuto successivamente noto anche con il nome Master of Records, Bambaataa fond\u00f2 due gruppi rap: i Jazzy 5 e i Soulsonic Force. Nel 1982, gli venne regalata una vecchia tastiera elettronica utilizzata in precedenza dai Kraftwerk, mentre Arthur Baker e John Robie, rispettivamente produttore e tastierista, gli diedero una beat box. Queste apparecchiature divennero, da quel momento, quelle pi\u00f9 utilizzate dal deejay.\nNel 1980 Bambaataa e la Universal Zulu Nation Family Of Funk pubblicarono il loro primo singolo, \"Zulu Nation Throwdown\", e parteciparono ad un tour che, secondo le intenzioni del musicista, doveva soprattutto contribuire ad espandere la cultura dell'hip hop, da lui considerato un mezzo per testimoniare valori quali la pace, l'unit\u00e0, l'amore, e il divertimento.\nIn seguito pubblica i singoli \"Jazzy Sensation\" nel 1981, \"Planet Rock\" (canzone nota anche per la sua citazione di \"Trans Europe Express\" dei Kraftwerk) nel 1982 e \"Looking for the Perfect Beat\" nel 1983; gli ultimi due dischi in particolare, realizzati insieme ai Soulsonic Force, lo consacrano come uno dei maestri del Rap della vecchia scuola. Nel 1984 Bambaataa e i Soulsonic Force pubblicano insieme agli Shango (altra formazione facente parte del giro della Zulu Nation) il singolo \"Frantic Situation\", brano che il gruppo esegue dal vivo nel cult movie dell'Old school hip hop \"Beat Street\", dove fa una breve apparizione. Nel 1986 escono l'EP \"Unity\", opera realizzata in collaborazione con James Brown, la compilation \"\", pubblicazione contenente alcuni brani d'inizio carriera di Bambaataa e l'LP \"Beware (The Funk Is Everywhere)\", album comprendente fra l'altro una cover del brano \"Kick Out the Jams\" dei MC5; nel 1987 esce l'EP \"Death Mix Throwdown\".\nNel 1988, dopo aver firmato un contratto discografico con la Capitol, Bambaataa pubblica il disco \"The Light\", un album in cui parteciparono numerosi musicisti, tra i quali (Boy George, Nona Hendryx, Bill Laswell, George Clinton ed altri).. \u00c8 dello stesso anno la collaborazione con Enzo Avitabile nel singolo street happiness del cantante napoletano. Dopo aver subito un calo di popolarit\u00e0 dovuto all'emersione di generi musicali quali la house e di molti altri musicisti hip hop, nel 1991 Bambaataa esce \"The Decade of Darkness 1990-2000\", album orientato verso la musica da ballo commerciale di inizio anni novanta e la nascente scena techno (genere musicale dal quale Bambaataa verr\u00e0 influenzato e che caratterizzer\u00e0 molte delle sue opere successive), e che vede la partecipazione di alcuni DJ e produttori dance italiani. Nel 1996 escono gli album \"Lost Generation\", disco di nuovo realizzato in collaborazione con i Soulsonic Force, ed orientato anch'esso sulla musica elettronica e house, e \"Warlocks and Witches, Computer Chips, Microchips and You\", realizzato in collaborazione con i Time Zone. Nel 1999 esce l'EP \"Return To The Planet Rock\", realizzato insieme a Soulsonic Force e Jungle Brothers , seguito nel 2004 da \"Dark Matter Moving At The Speed of Light\" e \"Everyday People - The Breakbeat Party Album\", quest'ultimo realizzato con i Time Zone. Nel 2014 esce \"Zulu Rainin' Hell\", disco che \u00e9 un mix di campionamenti e dub tratte dalle registrazioni dei suoi primi lavori. Oltre agli album ufficiali, Bambaataa nel corso della sua carriera ha pubblicato numerosi singoli, l'ultimo dei quali \u00e9 \"Funk On The 1\", disco uscito nel 2019 e realizzato come tributo a Sly &amp; the Family Stone. Sono uscite inoltre diverse compilation facenti riferimento alle sue opere; tra queste \"Don't Stop: Planet Rock Remix\", EP che contiene alcuni remix, di brani tratti dal suo repertorio, realizzati da autori vari (compresi LFO e 808 State).\nStile musicale.\nPioniere del genere hip hop, Afrika Bambaataa ha proposto uno stile in cui manipola vinili ed effetti sonori sfruttando giradischi, drum machine e vocoder. Secondo le testimonianze, Bambaataa fu \"il primo a capire le potenzialit\u00e0 espressive del rap e a piegarlo al gusto chic degli intellettuali\". Viene spesso ricordato per la sua \"Planet Rock\", prima traccia hip-hop costruita su una base elettronica e con cui ha inventato l'electro-funk. A lui sono attribuite la paternit\u00e0 della house, della techno, del freestyle, del Miami bass e del funk carioca.\nAccuse di molestie sessuali.\nNell'aprile del 2016, l'attivista politico Ronald Savage, originario del Bronx, ha accusato Bambaataa di averlo molestato nel 1980, quando Savage aveva 15 anni. A seguito delle accuse di Savage, altri tre uomini hanno accusato Bambaataa di abusi sessuali. Bambaataa ha rilasciato una dichiarazione a Rolling Stone negando le accuse. Il 6 maggio 2016, Bambaataa ha lasciato la sua posizione a capo della Zulu Nation. &lt;br&gt;\nProprio in occasione di questo scandalo \u00e8 emerso da documenti ufficiali che il vero nome di Afrika Bambaataa \u00e8 Lance Taylor, non Kevin Donovan, che in realt\u00e0 \u00e8 un musicista della Harlem Underground Band, il cui nome \u00e8 riportato sull'etichetta di Death Mix, primo disco di Bambaataa."}
{"id": "265745", "revid": "113120781", "url": "https://it.wikipedia.org/wiki?curid=265745", "title": "Parodius (serie)", "text": "Parodius \u00e8 una serie di videogiochi prodotta dalla Konami a partire dal 1988, anno in cui fu sviluppato il primo titolo della serie, \"Parodius\", per lo home computer MSX.\nLa particolarit\u00e0 di questa serie \u00e8 quella di essere uno dei primi casi di autoparodia nel mondo dei videogiochi. Il titolo stesso si rif\u00e0 infatti a una celebre serie di sparatutto a scorrimento orizzontale della stessa Konami, \"Gradius\", nata nel 1985 con la comparsa dell'omonimo titolo nelle sale giochi giapponesi, e si contraddistingue per un umorismo demenziale e citazionista tipicamente nipponico.\nCaratteristiche.\nI giochi della serie \"Parodius\" seguono a grandi linee la trama di \"Gradius\" e dei suoi numerosi successori: il malvagio impero galattico di Bacterion minaccia l'intero universo e la navicella spaziale Vic Viper ancora una volta deve procedere alla guerra contro le forze extraterrestri. Ci\u00f2 che cambia radicalmente rispetto alla serie \"normale\" \u00e8 l'impatto visivo e sonoro sul giocatore: al posto delle canoniche astronavi, torrette, installazioni militari e brulle distese planetarie il giocatore \u00e8 accolto da una serie infinita di pinguini, api, granchi e altri simpatici animaletti e personaggi non meno letali delle loro controparti \"serie\", il tutto situato in ambientazioni molto giocose e colorate quali un circo, un luna park, una distesa di dolciumi, una sala da ballo ecc.\nL'elemento pi\u00f9 forte di parodia \u00e8 dato dalle numerosissime rivisitazioni in chiave comica e demenziale di svariate situazioni tipiche della saga di \"Gradius\": si possono ricordare ad esempio le eruzioni vulcaniche (qui risolte con vulcani dal volto sorridente che eruttano melanzane), le astronavi di grossa taglia che devono essere colpite nel nucleo per poter essere distrutte, la Boss Rush (l'attacco in sequenza di numerosi boss di fine livello) o la minaccia costituita dai moai, le famose teste dell'isola di Pasqua che nella saga di \"Gradius\" assumono carattere di ostacoli. Ci sono inoltre citazioni nei confronti di altri sparatutto della Konami e persino di altre software house; il quarto gioco della serie, \"Jikky\u014d Oshaberi Parodius\", \u00e8 un tributo a svariate serie Konami.\nL'elemento di continuit\u00e0 con i giochi della serie \"Gradius\" \u00e8 dato dalla presenza di Vic Viper tra i personaggi selezionabili all'inizio della partita; per non tradire il carattere leggero e comico di \"Parodius\", per\u00f2, essa \u00e8 stata ridisegnata in stile \"super deformed\". Tra gli altri personaggi selezionabili nel corso dei vari episodi di \"Parodius\" troviamo una miriade di personaggi creati ex novo o ripresi da altri giochi Konami, non solo shoot 'em-up.\nAnche la parte uditiva contribuisce all'atmosfera di follia e spensieratezza che si respira per tutto il gioco. Esattamente come Stanley Kubrick aveva intuito che la musica classica era l'accompagnamento pi\u00f9 adatto per la sua opera spaziale \"\", il Parodius Team responsabile dello sviluppo dei giochi della serie decide di adottare come colonna sonora dei livelli celeberrimi brani di musica classica, per\u00f2 riarrangiati in maniera molto particolare, tanto da renderli \"buffi\" e allegri; fanno parte della colonna sonora dei giochi anche remix di brani tratti dalla serie di Gradius o di brani di altri generi musicali tra cui jazz e disco music.\nModalit\u00e0 di gioco.\nA livello di gameplay i giochi della serie \"Parodius\" sono esattamente analoghi ai vari capitoli di \"Gradius\": sparatutto a scorrimento orizzontale caratterizzati da elevata difficolt\u00e0 e da un sistema di potenziamento progressivo degli armamenti, con la tipica barra dei power-up in fondo allo schermo. Tuttavia, questi giochi accolgono un ulteriore elemento di gioco, ripreso da un'altra serie di sparatutto comici della Konami, \"TwinBee\", iniziata nel 1985 con l'omonimo titolo. In \"Twinbee\", tra i bonus vi sono una serie di campane che se colpite cambiano colore, e il cui colore indica una serie di diversi effetti, che spaziano dal semplice aumento di punteggio alla distruzione di tutti i nemici su schermo: queste campane ritornano, con gli effetti quasi immutati, in Parodius e nei suoi seguiti.\nElenco dei giochi.\nDi seguito sono elencati i videogiochi della serie e tutti i sistemi per cui sono stati convertiti."}
{"id": "265746", "revid": "78273", "url": "https://it.wikipedia.org/wiki?curid=265746", "title": "Mina Anna Mazzini", "text": ""}
{"id": "265747", "revid": "121862046", "url": "https://it.wikipedia.org/wiki?curid=265747", "title": "Circondario dell'Alb-Danubio", "text": "Il circondario dell'Alb-Danubio (in tedesco Alb-Donau-Kreis) \u00e8 un circondario del Baden-W\u00fcrttemberg in Germania. Insieme al circondario di Biberach e alla citt\u00e0 extracircondariale di Ulma costituisce la regione del Baden-W\u00fcrttemberg meglio conosciuta come Donau-Iller nel distretto governativo di Tubinga.\nIl circondario confina a nord con il circondario di G\u00f6ppingen e con il circondario di Heidenheim, ad est con i circondari bavaresi di G\u00fcnzburg e Nuova-Ulma come pure con la citt\u00e0 extracircondariale di Ulma, a sud con il circondario di Biberach e a ovest con il circondario di Reutlingen.\nGeografia fisica.\nLa parte settentrionale del circondario fa parte della Schw\u00e4bische Alb, la parte meridionale della Svevia superiore (\"Oberschwaben\"). Nella parte meridionale del circondario scorre il Danubio da sud-ovest a nord-est. Entra nel territorio circondariale presso Obermarchtal e lo lascia presso Erbach per andare in direzione di Ulma.\nStoria.\nIl circondario venne formato durante la riforma amministrativa dei circondari del 1\u00ba gennaio 1973 essenzialmente tramite l'unificazione dei circondari di Ehingen e Ulma come di alcuni comuni dei circondari di Biberach e di M\u00fcnsingen. Alcuni comuni del circondario di Ehingen si aggiunsero anche al circondario di Biberach e due del circondario di Ulma al circondario di G\u00f6ppingen (\u00e8 vero che questi erano gi\u00e0 stati uniti alla citt\u00e0 di Geislingen an der Steige in precedenza). \nI vecchi circondari di Ehingen e di Ulma si rifanno alle suddivisioni amministrative eponime del W\u00fcrttemberg che furono create dopo il passaggio al W\u00fcrttemberg nel 1806, poi pi\u00f9 volte modificate e tramutate in circondari nel 1938. In questa occasione il precedente circondario amministrativo di Blaubeuren fu incorporato quasi totalmente nel circondario di Ulma.\nAl termine della riforma dei comuni il circondario comprende ancora 55 comuni, tra cui 8 citt\u00e0 e di queste a sua volta una \"Gro\u00dfe Kreisstadt\" (Ehingen). Il circondario \u00e8 perci\u00f2 il circondario con il numero pi\u00f9 alto di comuni in tutto il Baden-W\u00fcrttemberg. La citt\u00e0 pi\u00f9 grande del distretto \u00e8 Ehingen, il comune pi\u00f9 piccolo \u00e8 Emeringen.\nSviluppo demografico.\nIl numero degli abitanti secondo i risultati del censimento o secondo le registrazioni progressive dell'ufficio di statistica del Baden-W\u00fcrttemberg (solo residenze principali):\nPolitica.\nIl circondario viene amministrato dal Kreistag (consiglio circondariale) e dal Landrat (governatore del circondario). Il Kreistag viene eletto dagli aventi diritto di voto nel circondario ogni cinque anni. Questo organo sceglie il Landrat per un periodo di otto anni. Questo \u00e8 rappresentante legale del circondario, presiede il consiglio circondariale e le sue commissioni. \u00c8 a capo dell'amministrazione del circondario (Landratsamt) ed \u00e8 impiegato del circondario.\nTra il numero di compiti vi sono le preparazioni delle sedute del Kreistag e delle sue commissioni. Convoca le sedute, le conduce ed esegue le decisioni ivi assunte. Nelle commissioni non ha alcun diritto di voto. Il suo sostituto \u00e8 il primo impiegato regionale (\"Erster Landesbeamter\").\nConsiglio circondariale.\nRisultato delle elezioni del 7 giugno 2009 (62 seggi):\nGovernatori del circondario.\nI governatori del circondario di Ehingen 1945-72:\nI governatori del circondario di Ulma 1945-72:\nI governatori del circondario dell'Alb-Donau dal 1973:"}
{"id": "265757", "revid": "125629450", "url": "https://it.wikipedia.org/wiki?curid=265757", "title": "V\u00e1clav Havel", "text": "Dissidente e perseguitato politico sotto il regime comunista dell'allora Cecoslovacchia, in quanto figura di spicco del movimento politico-sociale conosciuto come \"Charta 77\", a seguito del graduale processo di liberalizzazione del Paese, che difatti port\u00f2 alla caduta del suo pluridecennale governo comunista, ricopr\u00ec la carica di suo presidente dal 1989 al 1992, anno della sua dissoluzione a favore della formazione di due distinte entit\u00e0 statali (ed a cui egli inizialmente si oppose strenuamente), ricoprendo poi quella di presidente della neo-costituita Repubblica Ceca dal 1993 al 2003.\nBiografia.\nGiovent\u00f9 e inizi della carriera letteraria.\nHavel nacque in una famiglia benestante di Praga. Frequent\u00f2 la scuola dell'obbligo in un istituto della capitale. Incontr\u00f2 gravi difficolt\u00e0 a seguire serenamente gli studi liceali. Nel 1948 il partito comunista prese il potere con un colpo di Stato appoggiato dall'Unione Sovietica. Il regime accus\u00f2 la famiglia di Havel di simpatie filo-tedesche (il giornale del Partito Comunista \"Rud\u00e9 Pr\u00e1vo\" scrisse il 23 febbraio 1989 che gli Havel erano stati collaborazionisti durante il periodo dell'occupazione tedesca).\nVaclav riusc\u00ec tuttavia a frequentare i corsi serali dell\"'Universit\u00e0 Tecnica Ceca\" di Praga fino al 1957. Dopo il servizio militare lavor\u00f2 (1960) come macchinista in alcuni teatri di Praga, fra cui il \"Divadlo Na z\u00e1bradl\u00ed\", dove rappresent\u00f2 alcune delle sue prime opere, e studi\u00f2 drammaturgia per corrispondenza. Il suo primo lavoro messo in scena fu \"La festa in giardino\" (1963), mentre l'opera pi\u00f9 conosciuta in Occidente \u00e8 il \"Largo Desolato\". Il suo teatro, fortemente impegnato sul profilo politico, intende \"provocare l'intelligenza dello spettatore, appellarsi alla sua fantasia, costringendolo a riflettere su questioni che lo toccano direttamente in maniera da vivere intimamente il messaggio teatrale\". Nel 1964 si spos\u00f2 con Olga \u0160pl\u00edchalov\u00e1.\nOpposizione al regime comunista.\nSull'onda della repressione seguita alla fine della Primavera di Praga nel 1968 fu bandito dal teatro e inizi\u00f2 un'intensa attivit\u00e0 politica, culminata con la pubblicazione del manifesto \"Charta 77\", la cui scrittura prese spunto dall'imprigionamento dei componenti della formazione musicale ceca di musica psichedelica dei \"Plastic People of the Universe\". Il suo attivismo politico di dissidente gli cost\u00f2 cinque anni di prigione. In una delle opere che lo hanno reso celebre, \"Il potere dei senza potere\" (conosciuto in Italia grazie all'opera del Centro Studi Europa Orientale - CSEO - di Forl\u00ec), Havel ha brillantemente teorizzato il cosiddetto post-totalitarismo, termine usato per descrivere il moderno ordine socio-politico che ha fatto s\u00ec che la gente potesse, per usare le sue parole, \"vivere all'interno di una menzogna\". Per la sua opera letteraria, nel 1990 fu invitato a Capri per ricevere il Premio Malaparte.\nSostenitore appassionato della non-violenza, \u00e8 stato uno dei leader della cosiddetta Rivoluzione di velluto del 1989, durante la quale fu arrestato di nuovo, il 28 ottobre.\nUltimo Presidente della Cecoslovacchia.\nIl 29 dicembre 1989, nella sua qualit\u00e0 di capo del Forum Civico, fu eletto presidente dall'Assemblea Federale. Dopo le libere elezioni del 1990 mantenne la presidenza. Nonostante le crescenti tensioni interne, Havel si batt\u00e9 con vigore per evitare la suddivisione della Cecoslovacchia in Repubblica Ceca e Slovacchia e per non firmare gli atti di divisione della stessa rassegn\u00f2 le dimissioni.\nPresidenza della Repubblica Ceca.\nDopo la creazione della Repubblica Ceca, Havel si candid\u00f2 alla presidenza nelle elezioni del 26 gennaio 1993, risultando eletto. Il suo amico Ivan Medek divenne capo dell'ufficio del Presidente della Repubblica. Nonostante le precarie condizioni di salute e tre interventi chirurgici fu rieletto nel 1998, elezione possibile per l'assenza del parlamentare ultra nazionalista Miroslav Sl\u00e1dek del partito SPR-RS\u010c (\"Sdru\u017een\u00ed pro republiku - Republik\u00e1nsk\u00e1 strana \u010ceskoslovenska\"), che durante l'elezione presidenziale del 1998 era in stato di arresto: questo singolo voto, infatti, determin\u00f2 l'esito della votazione. \nLa sua presidenza fu caratterizzata da un orientamento politico anti-comunista di destra moderata e liberale, favorevole ad un'economia di mercato e filo-americano. Havel fu, infatti, il principale sostenitore dell'entrata della Repubblica Ceca nella NATO, avvenuta il 12 marzo del 1999, nonch\u00e9 dell'intervento dell'Alleanza nella guerra del Kosovo del 1999. Fece discutere, alla fine degli anni '90, il pubblico invito di Havel al segretario di Stato americano, Madeleine Albright, di origini ceche, ad assumere la presidenza della Repubblica Ceca, proposta che non ebbe alcun seguito. Dopo la morte della moglie (1996) spos\u00f2 l'attrice Dagmar Ve\u0161krnov\u00e1.\nHavel lasci\u00f2 la carica dopo il secondo mandato come presidente della Repubblica Ceca il 2 febbraio 2003. Gli succedette, il 28 febbraio 2003 V\u00e1clav Klaus, uno dei suoi pi\u00f9 decisi oppositori.\nDopo la Presidenza.\nNel 2003 ha ricevuto il premio \"Ambassador of Conscience\", dedicato a chi promuove il lavoro di Amnesty International. Nel 2005 ha ottenuto il Premio Internazionale Vittorino Colombo, assegnato dalla Fondazione Vittorino Colombo.\nNel 2007, nonostante la promessa fatta poco dopo la Rivoluzione di velluto, che \u00abnessuna truppa straniera sarebbe pi\u00f9 stata invitata a mettere piede in territorio ceco\u00bb, ha dichiarato il suo appoggio al progetto di scudo missilistico americano nella Repubblica Ceca, aggiungendo che \u00ab\u00e8 sempre un bene, se l'America \u00e8 un po' ancorata in Europa\u00bb. Sempre nel 2007, dopo una pausa di quasi vent'anni, \u00e8 tornato alla scrittura per il teatro, con \"Partire\", una tragicommedia, andata in scena, per la prima volta al Teatro Archa di Praga, il 22 maggio 2008. Il testo \u00e8 composto da cinque atti e richiede undici attori, sei attrici e una voce fuori campo.\nNel gennaio del 2010 viene pubblicata per la prima volta in Italia l'intera corrispondenza vergata durante i ripetuti periodi di detenzione. Il libro s'intitola \"Le Lettere a Olga\" e manifesta distintamente la sua profonda fede religiosa e il fascino che la figura di Ges\u00f9 Cristo ha esercitato su di lui. Nell\u2019ultima parte del volume emerge la sua concezione filosofica, basata su una formazione fenomenologica nata dalla lettura di Heidegger e di L\u00e9vinas in un contesto di umanesimo cristiano.\nMor\u00ec per problemi respiratori il 18 dicembre 2011 a 75 anni, e in suo onore si tennero tre giorni di lutto nazionale in Repubblica Ceca e uno in Slovacchia.\nDal 2013, prima Giornata europea dei Giusti, a Vaclav Havel sono dedicati un albero e un cippo al Giardino dei Giusti di tutto il mondo di Milano."}
{"id": "265765", "revid": "3831", "url": "https://it.wikipedia.org/wiki?curid=265765", "title": "Tronco Maestro", "text": ""}
{"id": "265767", "revid": "1543377", "url": "https://it.wikipedia.org/wiki?curid=265767", "title": "John Bull (astronauta)", "text": "Bull fu pilota di aerei da combattimento del tipo \"VF-114\" facente parte degli squadroni stazionati sulle portaerei \"USS Ranger\", \"USS Hancock\" ed \"USS Kitty Hawk\". Fu addestrato per questo compito presso l'apposita scuola per aspiranti piloti collaudatori della marina militare americana, la \"Naval Test Pilot School\", dove termin\u00f2 tale tirocinio a febbraio del 1964. Nel 1966 venne scelto dalla NASA con il quinto gruppo scelto, il quale venne comunemente denominato \"Original 19\" a causa del numero dei suoi componenti.\nPer un breve periodo fece parte dell'equipaggio di supporto per la missione dell'Apollo 8. In seguito fu responsabile dell'equipaggio incaricato per lo sviluppo della camera di vuoto d'aria, in particolare per lo sviluppo delle apposite chiuse nell'ambito del programma di collaudo del modulo lunare. Bull si ritir\u00f2 dal gruppo degli astronauti dopo essere stato informato che era affetto da gravi disfunzionalit\u00e0 polmonari che rendevano impossibile un eventuale missione nello spazio.\nIn seguito al ritiro inizi\u00f2 a frequentare l'Universit\u00e0 di Stanford, dove si laure\u00f2 nel 1973 in ingegneria aeronautica (il titolo di studio americano conferito \u00e8 il Ph.D., letteralmente \"Dottore in filosofia\").\nConseguita la laurea, il Bull fece ritorno alla NASA dove collabor\u00f2 presso l\u2019\"Ames Research Center\" dal 1973 al 1985. Fu responsabile della direzione del reparto di simulazione e del collaudo di volo sperimentale in avanzati sistemi di volo sia per elicotteri come per aerei \"ad ali fisse\". Dal 1986 fino al suo ritiro definitivo dal lavoro avvenuto nel 1989, fu direttore del reparto della NASA dei programmi di ricerca per tecnologia autonoma per applicazioni spaziali."}
{"id": "265768", "revid": "339392", "url": "https://it.wikipedia.org/wiki?curid=265768", "title": "Stille Nacht", "text": ""}
{"id": "265770", "revid": "585241", "url": "https://it.wikipedia.org/wiki?curid=265770", "title": "Silent Night", "text": ""}
{"id": "265777", "revid": "6392", "url": "https://it.wikipedia.org/wiki?curid=265777", "title": "Attacco alla base spaziale US", "text": ""}
{"id": "265780", "revid": "22475", "url": "https://it.wikipedia.org/wiki?curid=265780", "title": "Enciclopedia Yongle", "text": "L'enciclopedia di Yongle o Yongle Dadian (\u6c38\u6a02\u5927\u5178) venne commissionata dall'imperatore Yongle della dinastia cinese Ming, nel 1403. \u00c8 l'enciclopedia generalista pi\u00f9 antica e voluminosa; \u00e8 rimasta la pi\u00f9 grande mai scritta per 600 anni.\nNel progetto lavorarono duemila studiosi che incorporarono ottomila testi dai tempi antichi fino agli inizi della dinastia Ming, coprendo una variet\u00e0 di argomenti, tra i quali agricoltura, astronomia, arte, geologia, storia, letteratura, medicina, scienze naturali, religione e tecnologia, e includendo descrizioni di eventi naturali non comuni. L'enciclopedia, completata nel 1408 nell'antica universit\u00e0 di Nanchino, comprendeva 22\u00a0877 capitoli in 11\u00a0095 libri, con una occupazione complessiva di spazio di 40 metri cubi.\nTrascrizione e scomparsa.\nA causa della mole dell'opera, non pot\u00e9 essere stampata tramite xilografia, e si ritiene che inizialmente ne fosse stata fatta solo una copia manoscritta. Nel 1557, sotto la supervisione dell'imperatore Jiajing, l'enciclopedia venne salvata per poco da un incendio che demol\u00ec tre palazzi nella Citt\u00e0 Proibita. In seguito l'imperatore Jiajing ordin\u00f2 la trascrizione di un'altra copia dell'enciclopedia.\nNon si ha notizia della sorte della copia originale dell'enciclopedia. La seconda copia venne gradualmente dissipata a partire dal tardo XVIII secolo, e i circa 800 volumi che erano rimasti vennero bruciati (in un incendio appiccato dalle forze imperiali cinesi per attaccare la vicina delegazione britannica) oppure rubati o \"tratti in salvo\" dalle forze europee, americane e giapponesi durante la rivolta dei Boxer nel 1900. Ora sono rimasti circa 400 volumi, che si trovano in varie zone del mondo, anche se la raccolta pi\u00f9 completa \u00e8 nella Biblioteca nazionale della Cina, a Pechino.\nSulla sorte della copia originale sono state fatte quattro ipotesi:"}
{"id": "265783", "revid": "124276849", "url": "https://it.wikipedia.org/wiki?curid=265783", "title": "Owen Garriott", "text": "Garriott fu uno dei sei scienziati scelti dalla NASA nel 1965 con il quarto gruppo di astronauti. A luglio del 1969 fu uno dei Capcoms dello storico volo dell'Apollo 11. Svolse tale ruolo dal centro di controllo di Houston in Texas garantendo un ininterrotto contatto via radio tra detto centro e la capsula spaziale. \nIl 28 luglio 1973 venne lanciata la prima missione nello spazio di Garriott. A bordo della capsula spaziale dell'Apollo ed insieme con gli astronauti Alan L. Bean e Jack R. Lousma form\u00f2 il secondo equipaggio che visit\u00f2 la stazione spaziale americana Skylab. La missione, ufficialmente condotta sotto la denominazione di Skylab 3 rimasta nello spazio per 59 giorni, signific\u00f2 un nuovo record di permanenza nello spazio. Tale record comunque fu ben presto battuto dalla successiva missione dello Skylab 4. Garriott effettu\u00f2 pi\u00f9 attivit\u00e0 extraveicolari raggiungendo un totale di oltre 13 ore di permanenza all'esterno del laboratorio spaziale.\nLa sua seconda missione nello spazio fu a bordo dello Space Shuttle Columbia nella missione STS-9 del 1983. Si tratt\u00f2 della prima missione dello Spacelab, alla quale, fra l'altro, partecip\u00f2 pure l'astronauta tedesco Ulf Merbold, il primo astronauta non-americano a volare sullo Shuttle. Nel corso della missione Garriott install\u00f2 la prima stazione per collegamento via radio amatoriale funzionante nello spazio, che risponde al codice: W5LFL.\nGarriott si spos\u00f2 due volte e divenne padre di quattro figli. Suo figlio Richard Garriott \u00e8 conosciuto quale pioniere nel settore dei videogiochi con il soprannome di \"Lord British\". Famosa \u00e8 la serie di \"Ultima\" creata nel 1980, che porter\u00e0 alla fondazione della Origin Systems alla quale Owen Garriott partecip\u00f2 finanziariamente.\nLasci\u00f2 definitivamente la Nasa nell'agosto del 1986."}
{"id": "265789", "revid": "117984180", "url": "https://it.wikipedia.org/wiki?curid=265789", "title": "Aruspicina", "text": "L'aruspicina (da \"ar\" che significa fegato e \"spicio\" che significa guardare) era l'arte divinatoria che consisteva nell'esame delle viscere (soprattutto fegato ed intestino) di animali sacrificati per trarne segni divini e norme di condotta. Chi esercitava l'aruspicina era chiamato aruspice.\nEssendo dunque l'aruspicina la tecnica della divinazione per mezzo delle viscere di animale ed una pratica d'origine etrusca, nell'antica Roma gli aruspici erano considerati stranieri e non costituivano alcun collegio sacerdotale ufficiale. Gli aruspici furono consultati per tutta la durata dell'impero romano e si tramanda che ancora nel 408, durante l'assedio di Roma, aruspici pronunciarono maledizioni in lingua etrusca per lanciare fulmini sui visigoti di Alarico I. Si dice anche che l'aruspice personale di Giulio Cesare, l'etrusco Spurinna, avrebbe predetto al dittatore romano la tragica morte alle idi di marzo.\nL'arte aruspicina si basava sulla determinazione del \"templum\", ovvero lo spazio sacro su cui si proiettava la suddivisione della volta celeste. Questa si ipotizzava attraversata da due rette perpendicolari: cardo (direzione nord-sud) e decumano (direzione est-ovest). Partendo dalla linea del decumano e andando verso est si delimitava la \"pars familiaris\" (dove risiedevano gli d\u00e8i benevoli, fra cui Tinia e sua moglie Uni), mentre verso ovest la \"pars hostilis\" (dove risiedevano gli d\u00e8i ostili ovvero gli d\u00e8i dell'oltretomba).\nPrendendo la linea del cardo e andando verso sud si delimitava la \"pars \u00e0ntica\", mentre verso nord la \"pars postica\". L'intersezione delle due rette (cardo e decumano) ripartivano la volta celeste in quattro quadranti, ognuno dei quali era a sua volta suddiviso in quattro parti. Il cielo era cos\u00ec composto da 16 settori in tutto, ognuno dei quali costituiva la sede di una divinit\u00e0 diversa.\nPer la stretta relazione tra macrocosmo e microcosmo, la ripartizione della volta celeste si rifletteva anche su singoli elementi, viventi e non viventi, della Terra, fra cui il fegato e le viscere degli animali. Gli aruspici predicevano il destino studiando attentamente il fegato e l'intestino (soprattutto fegato) degli animali sacrificati (in genere pecore): se osservavano segni particolari come cicatrici o altre anomalie, confrontavano il fegato con un modello bronzeo (famoso \u00e8 il fegato di Piacenza, modello in bronzo riportante le ripartizioni e i nomi degli d\u00e8i) per capire a quale settore del cielo corrispondeva e, quindi, quale divinit\u00e0 aveva mandato quel segno (se era di buon auspicio o meno), per poi cercare di capirne il significato.\nGli aruspici erano vestiti con un mantello frangiato, indossavano un alto cappello conico e tenevano in mano un particolare bastone con l'estremit\u00e0 a spirale chiamato \"lituo\"."}
{"id": "265790", "revid": "767487", "url": "https://it.wikipedia.org/wiki?curid=265790", "title": "Ex lege", "text": "La locuzione latina ex lege (plurale \"ex legibus\") (letteralmente \"per legge\") si utilizza in luogo dell'espressione \"in esecuzione diretta di una norma\".\nDefinizione.\nNel linguaggio giuridico viene utilizzata anche solo la particella \"ex\" seguita da un riferimento normativo per indicare che l'atto che si sta redigendo o il provvedimento che si sta adottando trova la sua legittimit\u00e0 in quanto esecutivo di quella norma a cui si riferisce.\nTale formula \u00e8 di uso comune nel linguaggio giuridico per rafforzare il principio che gli effetti che ne derivano sono conformi all'ordinamento giuridico vigente. In opposizione si usa la locuzione latina \"contra legem\" quando la fattispecie \u00e8 in opposizione alla legge quindi illegittima."}
{"id": "265791", "revid": "115233", "url": "https://it.wikipedia.org/wiki?curid=265791", "title": "Aruspici", "text": ""}
{"id": "265792", "revid": "125954001", "url": "https://it.wikipedia.org/wiki?curid=265792", "title": "Sollevamento pesi ai Giochi della XXVII Olimpiade", "text": "Nel 2000 nelle Olimpiadi estive che si svolsero in Australia a Sydney, il sollevamento pesi si svolse in due tornei a seconda del sesso dell'atleta:\nL'Italia \u00e8 stata rappresentata, in entrambi i tornei, 4 atleti tra uomini e donne.\nFemminile.\nCategoria 48 kg.\n17 settembre\nSqualificata per uso di sostanze dopanti: Izabela Dragneva 190,0 (1\u00b0)\nNon classificata: Mincheva \nCategoria 53 kg.\n18 settembre\nCategoria 58 kg.\n18 settembre\nNon classificate: Evelyn Ebhomien , Yuriko Takahashi \nCategoria 63 kg.\n19 settembre\nCategoria 69 kg.\n19 settembre\nNon classificata: Nagwan Elzawawi \nCategoria 75 kg.\n20 settembre\nNon classificate: Karoliina Lundahl , Tatyana Khromova .\nCategoria oltre 75 kg.\n22 settembre\nNon classificata: Vita Rudenok \nMaschile.\nCategoria 56 kg.\n16 settembre\nSqualificato per uso di sostanze dopanti: Ivan Ivanov 292,5 (2\u00b0)*Partecipante sotto bandiera olimpica, come \"atleta olimpico individuale\"\nCategoria 62 kg.\n17 settembre\nNon classificati: Young Su Im , Umurbek Bazarbayev , Alexey Bortkov , Naim S\u00fcleymano\u011flu , Chom Singnoi \nSqualificato per uso di sostanze dopanti: Sevdalin Minchev Angelov 317,5 (3\u00b0)\nCategoria 69 kg.\n20 settembre\nCategoria 77 kg.\n22 settembre\nNon classificati: Mohammad Hossein Barkhah , Adrian Popa .\nCategoria 85 kg.\n23 settembre\nRitirato: Shahin Nasirinia \nCategoria 94 kg.\n24 settembre\nCategoria 105 kg.\n25 settembre\nNon classificati: Anatolij Chrapatyj , Abdulaziz Alpak , Gotfrid Denys , Jong-Kun Choi , Peter Tamtom , Tommy Yule , Mukhran Gogia , Evgueni Chichliannikov .\nCategoria oltre 105 kg.\n26 settembre\nSqualificato: Ashot Danielyan 465,0 (3\u00b0)\nRitirati: Hisaya Yoshimoto , Raimonds Bergmanis ."}
{"id": "265793", "revid": "989706", "url": "https://it.wikipedia.org/wiki?curid=265793", "title": "Luca Masali", "text": "Le sue opere sono in genere caratterizzate da un'ambientazione storica.\nEssendo appassionato di Droni e Aeromodellismo, nel 2014 fonda Dronezine (rivista cartacea e online sui droni) di cui tutt'oggi \u00e8 direttore.\nBiografia.\nLe prime pubblicazioni di Masali sono \"ucronie\", ovvero storie ambientate in una dimensione storica alternativa. Le sue prime tre pubblicazioni, \"I biplani di D'Annunzio\", \"La perla alla fine del mondo\" e \"La balena del cielo\", costituiscono una trilogia di romanzi ambientati durante una Grande Guerra rivisitata, che non si conclude nel 1918 ma, a causa di interferenze dal futuro, continua negli anni venti.\nIl primo dei tre romanzi vince il Premio Urania e, tradotto in francese, anche il Prix Bob Morane del Salone del Libro Fantastico di Bruxelles; nel 2013 viene tradotto in giapponese dall'editore di Tokyo c-Light. Il secondo romanzo si aggiudica il Premio Italia del 1999 e viene tradotto in francese e spagnolo. Attraverso l'espediente del paradosso temporale, la trilogia affronta temi di politica contemporanea come l'ideologia panslavista o la difficolt\u00e0 dei rapporti fra il mondo occidentale e quello islamico.\nTemi a fondo storico si ritrovano anche nei successivi romanzi, non fantascientifici ma ancora ricchi di spunti fantastici. \"L'Inglesina in soffitta\", ad esempio, \u00e8 una \"spy-story\" ambientata sul Lago di Como negli anni del Ventennio fascista; da quella che appare una indagine poliziesca si sviluppa una storia che contamina generi diversi, dalla commedia al romanzo storico, con l'entrata in scena, tra l'altro di Ettore Majorana e del mistero della sua scomparsa. Il romanzo vince il Premio Azzeccagarbugli per il romanzo giallo. Il romanzo \"La vergine delle ossa\" pur non avendo contenuti ucronici mette in scena personaggi storici, tra cui Cesare Lombroso ed Emilio Salgari in un noir psicologico in gran parte ambientato nel manicomio di Collegno alla fine del XIX secolo.\nNel 2008 l'editore Sironi ripubblica in volume antologico il romanzo breve \"La balena del cielo\" che d\u00e0 il titolo alla raccolta insieme all'inedito \"Virata Desenzano\".\nNel 2012 Il Saggiatore pubblica \"La maledetta vecchia signora\", romanzo picaresco ambientato nella Torino degli anni ottanta, tradotto successivamente in francese da Editions M\u00e9taili\u00e9 di Parigi.\nGiornalista professionista e appassionato di aviazione e aeromodellismo, dal 2014 dirige la rivista Dronezine, testata digitale e cartacea specializzata nel settore dei droni."}
{"id": "265795", "revid": "709565", "url": "https://it.wikipedia.org/wiki?curid=265795", "title": "Nellie Bly", "text": "\u00c8 stata la prima che si \u00e8 dedicata al giornalismo investigativo e la creatrice del genere di giornalismo sotto copertura. Il suo nome \u00e8 legato anche ad un giro del mondo da record, completato in soli 72 giorni, emulando Phileas Fogg, protagonista del romanzo di Jules Verne \"Il giro del mondo in 80 giorni\".\nBiografia.\nElizabeth Jane nacque a Cochran's Mill presso Apollo, in Pennsylvania, il 5 maggio 1864. Fu la tredicesima tra i quindici figli del giudice e uomo d'affari Michael Cochran. La morte prematura del padre quando lei aveva solo sei anni rese precaria la condizione finanziaria della famiglia e la situazione non miglior\u00f2 quando la madre si rispos\u00f2 con un uomo che si rivel\u00f2 presto alcolizzato e violento. La stessa Elizabeth, ancora adolescente, testimoni\u00f2 contro di lui durante il processo di divorzio intentato dalla madre.\nInizio carriera.\nA causa delle difficolt\u00e0 economiche fu costretta presto ad abbandonare gli studi ed a cercare un lavoro, cos\u00ec si trasfer\u00ec a Pittsburgh dove cerc\u00f2 di diventare insegnante. Un articolo dal titolo \"What Girls Are Good For\" (\"A cosa servono le ragazze\") pubblicato sul \"Pittsburgh Dispatch\" la spinse a scrivere una risposta al direttore firmandosi come \"Lonely Orphan Girl\".\nLa lettera colp\u00ec il direttore, George Madden, che prima offr\u00ec la possibilit\u00e0 alla Cochran di scrivere un articolo e subito dopo un posto stabile nella redazione del giornale. Egli stesso trov\u00f2 per Elizabeth anche lo pseudonimo che avrebbe usato per firmarsi, Nellie Bly, ispiratogli del titolo di una famosa canzone di Stephen Foster. Inizialmente lo pseudonimo avrebbe dovuto essere \"Nelly Bly\", ma Madden scrisse erroneamente \"Nellie\" e l'errore rimase.\nGiornalista.\nNellie Bly si appassion\u00f2 presto al giornalismo investigativo e si interess\u00f2 pi\u00f9 volte delle condizioni delle lavoratrici nelle fabbriche. Nel 1884 fu una delle poche giornaliste che intervist\u00f2 Belva Ann Lockwood, la prima donna candidata alle elezioni presidenziali negli Stati Uniti d'America. Nel 1886, stanca delle pressioni degli industriali, che non volevano si occupasse di questioni sindacali e di lavoro, si trasfer\u00ec in Messico come corrispondente estera. Inizi\u00f2 a scrivere sulle condizioni sociali del paese sotto il potere di Porfirio D\u00edaz e, quando il governo messicano si rese conto del suo lavoro, fu costretta a lasciare il paese e tornare in patria.\nL'anno successivo abbandon\u00f2 il \"Dispatch\" e si trasfer\u00ec a New York, nella speranza di ottenere un posto presso il \"New York World\", di Joseph Pulitzer. Pulitzer la assunse e Nellie si propose per condurre una inchiesta sulle condizioni presenti nel reparto femminile dell'ospedale psichiatrico New York City Mental Health Hospital su Roosevelt Island, situata a nord-est di Manhattan. Bly si finse pazza, venne internata e fu cos\u00ec testimone diretta delle terribili condizioni in cui venivano curate le pazienti nella struttura.\nDopo 10 giorni venne dimessa grazie all'intervento del suo giornale, e la sua inchiesta descrisse pubblicamente il manicomio come pi\u00f9 simile a un luogo di reclusione che di cura. Lei lo defin\u00ec \"una trappola umana per topi. \u00c8 facile entrare ma, una volta l\u00ec, \u00e8 impossibile uscire\". Il vitto era scadente, i bagni freddi, l'igiene scarsa ed i maltrattamenti costituivano la regola. Insieme alle degenti realmente affette da patologie psichiatriche inoltre venivano internate emigrate povere e donne ripudiate dai familiari, sane di mente ma rifiutate dalla societ\u00e0.\nQuando l'inchiesta (generalmente conosciuta col nome del volume che ne fu tratto, \"Ten Days in a Mad-House\") fu pubblicata sul quotidiano, dest\u00f2 grande scalpore, tanto che furono presi provvedimenti e vennero aumentate le sovvenzioni per migliorare le condizioni delle pazienti. Questa forma particolare di giornalismo in incognito, volta ad entrare in ambienti altrimenti inaccessibili, inizi\u00f2 a diffondersi anche grazie a lei, che cos\u00ec divenne un modello di riferimento per molti interessati alla carriera di giornalista. Successivamente si occup\u00f2, tra l'altro, di sfruttamento delle operaie, di bambini non desiderati, delle condizioni di lavoro delle domestiche e della vita che si conduceva in un istituto di carit\u00e0.\nGiro del mondo in 72 giorni.\nNel 1888 Nellie ebbe l'idea di realizzare quello che lo scrittore francese Jules Verne aveva immaginato in uno dei suoi libri pi\u00f9 conosciuti, \"Il giro del mondo in 80 giorni\". Nellie Bly convinse non senza difficolt\u00e0 Pulitzer ad aiutarla a realizzare il viaggio in meno di 80 giorni. Il 14 novembre 1889 la giornalista part\u00ec da Hoboken, nel New Jersey, per il suo viaggio di chilometri. Il 25 gennaio 1890, alle ore 15,51, Nellie arriv\u00f2 a New York. Aveva compiuto la circumnavigazione della Terra in settantadue giorni, sei ore, undici minuti e quattordici secondi. All'epoca si tratt\u00f2 di un record assoluto. Il suo diario \"Around the World in Seventy-two Days\" fu un grande successo di pubblico: Nellie Bly divenne nota in tutto il mondo.\nDurante il suo viaggio attorno al mondo, visit\u00f2 Europa, Giappone, Cina, Hong Kong e Sri Lanka. Mentre era in Francia si rec\u00f2 ad Amiens, la cittadina dove viveva Jules Verne. L'incontro con Verne era stato organizzato da Robert Sherard, corrispondente da Parigi del \"New York World\". Nellie Bly arriv\u00f2 ad Amiens il 22 novembre alle 16 e fu accolta dal famoso scrittore, accompagnato da sua moglie Honorine e dallo stesso Sherard, che fece da interprete. Verne la trov\u00f2 \"giovane, carina e snella come un fiammifero\". La ricevette nel suo studio, dove lei lo intervist\u00f2 (l'intervista venne pubblicata in seguito, mentre Nellie Bly era in Asia), per poi ripartire alla volta di Calais, dove prese all'ultimo minuto il treno per l'Italia, con destinazione Brindisi. Nellie Bly fu inoltre la prima donna a viaggiare attorno al mondo senza essere accompagnata da uomini e divenne un modello per l'emancipazione delle donne.\nUltimi anni.\nNel 1895 Nellie Bly si spos\u00f2 con il milionario Robert Seaman e lasci\u00f2 il giornalismo. Dopo la morte del marito, avvenuta nel 1904, si dedic\u00f2 alla gestione delle sue aziende. Ma non era il suo mestiere e, gravata dai debiti, dovette dichiarare bancarotta nel 1914. Nello stesso anno scoppi\u00f2 la prima guerra mondiale: decise allora di tornare al giornalismo. Si trasfer\u00ec in Europa ed invi\u00f2 reportage al \"New York Evening Journal\" dai fronti russo e serbo.\nTra i suoi primati, aggiunse anche quello di primo corrispondente di guerra donna. Ritornata negli Stati Uniti cinque anni pi\u00f9 tardi, continu\u00f2 a scrivere e a mobilitarsi per vedove e orfani. Ritorn\u00f2 in seguito a scrivere articoli di cronaca, parlando al congresso delle suffragette del 1913. All'et\u00e0 di 57 anni, il 27 gennaio 1922, Elizabeth mor\u00ec di polmonite al St. Mark's Hospital di New York. Fu sepolta in una modesta tomba al Woodlawn Cemetery nel Bronx. Poche settimane prima della sua scomparsa, lasci\u00f2 detto: \u00abNon ho mai scritto una parola che non provenisse dal mio cuore. E mai lo far\u00f2\u00bb."}
{"id": "265796", "revid": "21079", "url": "https://it.wikipedia.org/wiki?curid=265796", "title": "Papato di Avignone", "text": ""}
{"id": "265799", "revid": "1745361", "url": "https://it.wikipedia.org/wiki?curid=265799", "title": "Augure", "text": "L\u00e0ugure (dal latino \"augur\", all'accusativo \"augurem\") era un sacerdote dell'antica Roma che aveva il compito di interpretare la volont\u00e0 degli d\u00e8i osservando il volo degli uccelli, a partire dalla loro tipologia, dalla direzione del loro volo, dal fatto che volassero da soli o in gruppo e dal tipo di versi che emettevano.\nQuesta figura era tuttavia gi\u00e0 nota alla cultura etrusca, come dimostra la Tomba degli \u00c0uguri a Tarquinia, e a quella greca.\nComposizione.\nTito Livio racconta come fosse noto a tutti che fossero nominati auguri appartenenti alle tre antiche trib\u00f9 dei Ramnes, Titienses, Luceres, in modo che ognuna ne avesse lo stesso numero delle altre, e che comunque questi fossero in numero dispari.\nDalla nascita della Repubblica (509 a.C.) e fino alla fine del IV secolo a.C. solo i patrizi poterono far parte di questo collegio, mentre dal 300 a.C., dopo un'aspra lotta politica che vide contrapposti i plebei, guidati da Publio Decio Mure, ai patrizi, guidati da Appio Claudio Cieco, vi ebbero accesso anche i plebei.\nFunzioni.\nSecondo la leggenda questo ordine sacerdotale sarebbe stato creato da Romolo, che avrebbe scelto i primi tre sacerdoti, nominandone uno per ogni trib\u00f9 di Roma. \nTito Livio riferisce che era ben noto a tutti che a Roma nessuna decisione in guerra e in pace veniva presa senza avere prima consultato gli \u00e0uguri.\nNel periodo arcaico c'erano due tipi di auguri: gli \"auguria privata\", sulla cui base si prendevano alcune decisioni all'interno della famiglia, e gli \"auguria publica\" per l'ambito pubblico. Di quest'ultimo tipo esistevano pi\u00f9 auguri, che costituivano un \"collegium\", in genere consultato dal magistrato prima di ogni importante atto pubblico. \nIl compito degli auguri era quello di trarre \"auspicia\" dall'osservazione del volo, del comportamento e del verso degli uccelli per capire se gli d\u00e8i approvavano o no l'agire umano sia nell'ambito pubblico che in quello privato, sia in pace che in guerra (\"auspicia\" deriva da \"aves specere\", cio\u00e8 \"osservare gli uccelli\"). L'augure non doveva predire quale fosse la cosa migliore da fare, ma solo se un qualcosa su cui si era gi\u00e0 deciso incontrasse o meno l'approvazione divina.\nL'arte degli auguri era chiamata \"aug\u00f9rio\" o \"ausp\u00eccio\". L'\u00e0ugure aveva un bastone ricurvo a forma di punto interrogativo: il lituo.\nLa loro attivit\u00e0 era a vita ed erano molto venerati, al punto che per chi li offendeva era prevista la pena di morte.\nUn episodio curioso viene raccontato dallo storico romano Floro secondo il quale il re Tarquinio Prisco:\nI segni (\"signa\") inviati dagli dei erano di varia natura e la scienza augurale, dapprima avente per oggetto l'osservazione degli uccelli, poi si dedic\u00f2 anche all'interpretazione di altri \"signa\". Essi erano:\nC'era poi un quinto tipo di presagi, quello che si traeva \"ex diris\", cio\u00e8 da avvenimenti crudeli o funesti. \nIl collegio degli Auguri, assieme ai restanti collegi sacerdotali, fin\u00ec con l'essere abolito dall'imperatore Teodosio I alla fine del IV secolo."}
{"id": "265803", "revid": "1170", "url": "https://it.wikipedia.org/wiki?curid=265803", "title": "Auguri", "text": ""}
{"id": "265805", "revid": "125696047", "url": "https://it.wikipedia.org/wiki?curid=265805", "title": "Brigate Comuniste", "text": "Le Brigate Comuniste furono un'organizzazione armata di estrema sinistra formatasi in Lombardia attorno alla pubblicazione del periodico \"Rosso\". Questo periodico a sua volta era nato nel 1973 come periodico del Gruppo Gramsci, creato tra Milano ed il Varesotto da un gruppo di ex militanti del Movimento Studentesco.\nAlcuni reduci dell'ala negriana di Potere Operaio, discioltosi nel 1973, e numerosi quadri dirigenti e militanti del Gruppo Gramsci, dettero vita a una nuova serie della rivista, molto attenta sia ai temi delle lotte operaie e proletarie sul salario e contro l'organizzazione del lavoro, sia alle tensioni dei movimenti alternativi e contro-culturali, primo tra tutti il femminismo.\nAttorno alla rivista si form\u00f2 un'area di militanti, che cominci\u00f2 ad affiancare gi\u00e0 dal 1974 il lavoro politico di massa con pratiche illegali come le spese proletarie nei supermercati e con le prime azioni armate, come la distruzione del magazzino di Fizzonasco in provincia di Milano della International Telephone and Telegraph Corporation, accusata di aver appoggiato il golpe di Pinochet in Cile.\nIl nome Brigate Comuniste nascer\u00e0 solo nel 1976, nel corso di un dibattito sulle forme di lotta e di organizzazione. Tra le azioni attribuibili alla sigla, irruzioni contro il lavoro nero in numerosi cantieri e officine, ronde armate contro lo spaccio di droga, attentati contro stazioni delle forze dell'ordine, contro sedi delle Democrazia Cristiana, contro dirigenti d'azienda e soprattutto contro le istituzioni carcerarie, tra cui la demolizione del costruendo carcere di Bergamo nel 1977. Di rilievo l'irruzione in una sede della Face Standard, sempre a Milano, con parziale distruzione dell'impianto. In nessuna di queste azioni vi furono vittime.\nL'organizzazione sub\u00ec una scissione nel 1977 allorch\u00e9 alcuni suoi membri furono tra i fondatori delle Formazioni Comuniste Combattenti. Nei mesi successivi i suoi militanti si dispersero in vari gruppi, sicch\u00e9 nel 1978 il gruppo cess\u00f2 di esistere. Tra l'aprile e il dicembre del 1979, numerosi esponenti di Rosso, primo tra tutti Toni Negri, furono arrestati e imprigionati nel corso della tormentata vicenda politico-giudiziaria conosciuta come \"Processo 7 aprile\".\nLe Brigate Comuniste hanno operato soprattutto in Lombardia e per la loro attivit\u00e0 sono state inquisite 85 persone."}
{"id": "265818", "revid": "21880", "url": "https://it.wikipedia.org/wiki?curid=265818", "title": "Moshi", "text": "Moshi \u00e8 una citt\u00e0 della Tanzania settentrionale, situata nella regione del Kilimangiaro, circa 30\u00a0km a est della citt\u00e0 di Arusha, ai piedi del Kilimangiaro e in prossimit\u00e0 del confine con il Kenya. Ha una popolazione stimata di circa 200.000 abitanti (2017). La popolazione della citt\u00e0 appartiene principalmente alle etnie Masai e Chagga.\nStruttura urbanistica.\nLa citt\u00e0 si sviluppa attorno a due strade principali: quella orientata nord-sud che conduce a Tanga e Dar es Salaam e quella orientata est-ovest che porta ad Arusha. Il centro della citt\u00e0 \u00e8 identificato da un campanile.\nEconomia.\nAlla fine del XIX secolo, i missionari cattolici portarono a Moshi la pratica della coltivazione del caff\u00e8, che ancora oggi costituisce un elemento importante dell'economia della citt\u00e0. Sulle pendici fertili del Kilimangiaro si coltiva anche frutta (soprattutto banane). Entrambi questi generi sono prodotti anche in piccoli appezzamenti privati (sono detti \"migombani\" quelli a banani, e \"vihamba\" quelli a caff\u00e8).\nNella citt\u00e0 ebbe sede la cooperativa agricola Kilimanjaro Native Cooperative Union (KNCU), fondata dal baronetto scozzese Sir Charles Dundas, che fu una delle pi\u00f9 efficaci dell'Africa.\nIl turismo ha avuto tradizionalmente un'importanza ridotta per Moshi; la vicina Arusha, in genere, viene preferita da chi cerca un posto dove passare la notte per visitare il Parco nazionale del Kilimangiaro. Recentemente, la Maratona del Kilimanjaro, con sede a Moshi, ha iniziato ad attrarre visitatori sia dalla Tanzania che dall'estero.\nInfrastrutture e trasporti.\nNella zona di Moshi la disponibilit\u00e0 di corrente elettrica \u00e8 spesso incerta; questo influisce sulla maggior parte delle infrastrutture, dalle scuole (per esempio rispetto all'uso di computer) agli ospedali.\nGrazie alla sua storia, e in particolare all'influsso delle missioni cattoliche e luterane, Moshi ha un livello di istruzione ampiamente sopra la media. Fra le numerose scuole presenti, una delle principali \u00e8 la International School Moshi. La scuola di Valley View \u00e8 una delle migliori scuole della regione di Arusha.\nNella zona di Moshi si trova il Kilimanjaro Christian Medical College (KCMC), un ospedale aperto nel 1971 dalla Good Samaritan Foundation che serve una popolazione di 11 milioni di individui."}
{"id": "265820", "revid": "287204", "url": "https://it.wikipedia.org/wiki?curid=265820", "title": "Jack Lousma", "text": "Biografia.\nLousma \u00e8 nato a Grand Rapids nel Michigan. Lousma e sua moglie Gratia Kay, sono sposati dal 1956. Sono genitori di quattro figli e nonni di sei nipoti. Lousma nella terza et\u00e0 \u00e8 un entusiasta di golf e spende il suo tempo libero dedicandosi particolarmente alla caccia, alla pesca sportiva ed all'aviazione.\nEducazione.\nDopo aver frequentato la High Scholl ad Ann Arbor, nel Michigan, ottenne il suo primo titolo di Bachelor in ingegneria aeronautica conseguendolo presso l'Universit\u00e0 del Michigan nel 1959. Fece il suo \"Master\" nello stesso campo nel 1965 presso la \"U. S. Naval Postgraduate School\" cio\u00e8 l'apposito istituto d'educazione della marina militare americana. Inoltre, nel 1973 gli venne conferita una laurea \"honoris causa\" della Universit\u00e0 del Michigan. Seguirono ulteriori due lauree \"honoris causa\" conferite nel 1982 dal \"Hope College\" e nel 1986 dal \"Cleary College\".\nLousma \u00e8 pluridecorato di onorificenze del campo civile e militare membro di alcune influenti associazioni americane.\nEsperienze.\nPrima di essere assegnato al Lyndon B. Johnson Space Center di Houston, Lousma era uno stimato pilota di aerei dello squadrone \"VMCJ-2\" in carica al gruppo \"2nd Marine Air Wing\" stazionato presso il \"Marine Corps Air Station Cherry Point\" in Carolina del Nord. Si era arruolato quale ufficiale della marina militare americana nel 1959 ed aveva ottenuto le sue \"wings\" (\"ali\", cio\u00e8 l'abilitazione da pilota) nel 1960 dopo aver completato il suo addestramento presso l'U.S. Naval Air Training Command. Il suo primo incarico fu un \"VMA-224\" del \"2nd Marine Air Wing\", in qualit\u00e0 di pilota per missioni d'attacco. In seguito serv\u00ec, sempre con il \"VMA-224\" per\u00f2 presso il \"1st Marine Air Wing\", rimanendo stazionato ad Iwakuni in Giappone. Raggiunse 7.000 ore di volo di cui 700 ore pilotando aerei civili, 1.619 ore di volo nello spazio, 4.500 ore di volo su aerei jet e 240 ore di volo in elicotteri.\nEsperienze alla NASA.\nLousma era uno dei 19 astronauti scelti dalla NASA ad aprile del 1966. Fece parte degli equipaggi di supporto per le missioni dell'Apollo 9, Apollo 10 ed Apollo 13. Probabilmente, seguendo il principio di selezione attuato dalla NASA, sarebbe stato scelto a far parte dell'equipaggio per l'Apollo 20, una missione cancellata il 4 gennaio 1970. Lousma fu pilota della missione Skylab 3 (in orbita dal 28 luglio al 25 settembre 1973) nonch\u00e9 comandante della missione STS-3 (eseguita dal 22 marzo al 30 marzo 1982), raggiungendo un totale superiore alle 1.619 ore di volo nello spazio. La durata totale delle due attivit\u00e0 extraveicolari eseguite da Lousma all'esterno della stazione spaziale Skylab fu di oltre 11 ore. Fece inoltre parte dell'equipaggio di riserva per la missione eseguita con successo a luglio del 1975 Apollo-Sojuz (ASTP) il qualit\u00e0 di pilota di riserva per il modulo d'aggancio.\nJack Lousma lasci\u00f2 la NASA nel 1983.\nEsperienze di volo nello spazio.\nLa missione Skylab 3 (SL-3) si svolse dal 28 luglio al 25 settembre 1973. L'equipaggio di questa missione, durata ben 59 giorni e mezzo, era composto dal comandante Alan L. Bean affiancato dal pilota Lousma nonch\u00e9 da Owen K. Garriott quale scienziato-astronauta. SL-3 raggiunse il 150% degli obbiettivi della missione precedentemente fissati, compiendo 858 orbite terrestri e percorrendo una distanza stimata in 39.040.000 di chilometri (corrispondente a 24.400.000 di miglia). L'equipaggio fu in grado di montare diversi strumenti (come p.e. un misuratore di controllo dell'altitudine oppure per il controllo termico del laboratorio spaziale) nonch\u00e9 di eseguire nove maggiori esperimenti scientifici. In totale eseguirono ben 305 ore lavorative in intense osservazioni della superficie solare, potendo registrare due maggiori, nonch\u00e9 numerose minori, protuberanze della corona solare. Al ritorno dalla missione avevano raccolto ben 16.000 immagini fotografiche nonch\u00e9 circa 29 chilometri (corrispondente a 18 miglia) di documentazione relativa all'osservazione terrestre registrata su nastro magnetico. Eseguirono 333 esperimenti di carattere medico, in particolar modo riferentesi all'influenza dello stato di assenza di forza di gravit\u00e0 sulle condizioni fisiche degli esseri umani. Skylab 3 atterr\u00f2 nelle acque dell'Oceano Pacifico e fu recuperato dalla portaerei \"USS New Orleans\".\nLa missione STS-3, il terzo volo di collaudo dello Space Shuttle Columbia, lanciato dal Kennedy Space Center in Florida il 22 marzo 1982, invece fu un volo in un'orbita circolare di 288 chilometri (corrispondente a 180 miglia) sopra la superficie della Terra. Jack Lousma era il comandante di questa missione durata per 8 giorni e fu accompagnato dal pilota Gordon Fullerton. La missione fu caratterizzata da maggiori test di volo, tra cui l'esposizione del \"Columbia\" a condizioni di temperatura estrema. L'equipaggio esegu\u00ec molteplici esperimenti scientifici all'interno dell'abitacolo del veicolo spaziale, nonch\u00e9 nel vano di carico dello Shuttle stesso. Il \"Columbia\" super\u00f2 tutti i test reagendo molto pi\u00f9 positivamente di quanto stimato pure alla lunga esposizione al calore. L'equipaggio fu in grado di compiere il 100% degli obbiettivi della missione previsti per la missione. A causa del cattivo tempo, il rientro a terra dovette essere spostato di un giorno e pertanto la missione atterr\u00f2 a White Sands nel Nuovo Messico il 30 marzo 1982 dopo aver compiuto 129,9 orbite terrestri ed aver percorso una distanza di 5.440.000 chilometri (corrispondente a 3.400.000 miglia). La missione dur\u00f2 192 ore, 4 minuti e 49 secondi\nEsperienza politica.\nNel 1984, Lousma si candid\u00f2 per il Senato americano ma perse l'elezione contro il senatore uscente del Michigan Carl Levin."}
{"id": "265821", "revid": "1792256", "url": "https://it.wikipedia.org/wiki?curid=265821", "title": "Dite", "text": ""}
{"id": "265822", "revid": "1305772", "url": "https://it.wikipedia.org/wiki?curid=265822", "title": "Uragano Dora", "text": "L'uragano Dora fu il primo e, per quanto si possa ricordare, l'unico uragano ad approdare sulla First Coast della Florida; pi\u00f9 specificatamente, l'area metropolitana di Jacksonville. Prima di sbarcare nella Contea di St. Johns appena dopo la mezzanotte del 10 settembre 1964, nessun uragano era mai approdato in questa zona dal 1851.\nStoria della tempesta.\nDora origin\u00f2 come una bassa pressione nella zona vicino a Capo Verde il 28 agosto. Il 2 settembre, la tempesta si trasform\u00f2 velocemente in un uragano. Nella settimana prima dell'approdo, il movimento rallent\u00f2 e i venti e i mari guadagnarono intensit\u00e0. Nella notte del 9 settembre, l'occhio del ciclone pass\u00f2 su St. Augustine, con venti registrati a 110 miglia orarie all'approdo, facendo della tempesta una forte categoria 2.\nLa tempesta si fece strada attraverso la parte settentrionale dello stato prima di finalmente crearsi un passaggio verso la parte nord-est il 12 settembre. Appena si mosse verso la Georgia sud-orientale, l'intensit\u00e0 di Dora cal\u00f2 a tempesta tropicale prima di arretrare sopra la Georgia e la Carolina del Sud. Il sistema circol\u00f2 ancora nell'Oceano Atlantico, ma a quel punto era disorganizzato e si dissip\u00f2 completamente subito dopo.\nImpatto.\nI rifornimenti elettrici per Jacksonville e le altre citt\u00e0 circostanti furono persi; furono reintegrati solo dopo sei giorni di black-out.\nDora caus\u00f2 solo un morto, ma fece circa $280 milioni di danni, primariamente dovuti all'ampio allagamento.\nIl nome \"Dora\" \u00e8 stato ritirato dalla lista degli uragani atlantici ed \u00e8 stato sostituito con \"Dolly\" per la stagione degli uragani Atlantici del 1968."}
{"id": "265826", "revid": "1652635", "url": "https://it.wikipedia.org/wiki?curid=265826", "title": "Gennaro Iezzo", "text": "Carriera.\nGiocatore.\nGli esordi campani.\nCresciuto calcisticamente nella scuola calcio del \"Club Napoli Castellammare\" della sua citt\u00e0 natale, inizia la sua carriera nella Juve Stabia nel 1989. Ha militato in categorie inferiori con la Scafatese, per poi passare in Serie C con la .\nVerona, Catania e Cagliari.\nNel 1997-1998 passa al Verona, dove \u00e8 il secondo di Graziano Battistini e scende in campo cinque volte in due anni. Nel 1999-2000 torna in Serie C1 con il Catania dove conquista una promozione in Serie B. La stagione successiva approda al Cagliari, dove gioca 2 partite in B, e viene promosso in Serie A.\nI sei anni al Napoli: dalla Serie C all'Europa.\nNel 2005 lascia la Serie A per andare a giocare nel in Serie C1. Nella stagione 2005-06 contribuisce alla promozione in Serie B del Napoli con 32 presenze e appena 18 reti subite. Nella stagione successiva, in cui \u00e8 anche il capitano, si rende protagonista della promozione in Serie A del Napoli, aiutando la difesa partenopea a diventare la meno battuta del torneo, davanti anche alla , subendo appena 25 reti in 39 partite.\nPartito da titolare anche nella stagione 2007-2008, a gennaio 2008 cede il ruolo di titolare al collega Matteo Gianello fino ad aprile per un intervento chirurgico al ginocchio. Ritorna titolare alla 33\u00aa giornata di campionato e lo rimane fino alla 36\u00aa quando cede il posto per le ultime tre partite a Nicol\u00e1s Navarro. Anche per la stagione 2008-2009, in cui debutta nelle coppe europee disputando il doppio confronto in Coppa Intertoto contro il Panionios, Iezzo \u00e8 il portiere titolare; durante un -Napoli para un rigore a Kak\u00e1, ma la partita si conclude con una sconfitta per 1-0. Gioca l'ultima partita in campionato l'11 gennaio 2009 contro il , quindi cede il posto a Nicol\u00e1s Navarro per il resto della stagione.\nNelle ultime due stagioni (2009-2010 e 2010-2011) ricopre il ruolo di secondo portiere alle spalle di Morgan De Sanctis e non colleziona alcuna presenza in campionato, limitandosi a tre apparizioni complessive in Coppa Italia. Il 30 giugno 2011, scaduto il contratto con i partenopei, lascia il club azzurro dopo sei anni di militanza.\nIl ritorno tra i dilettanti.\nIl 22 ottobre 2011 il , militante in Serie D, ne annuncia l'ingaggio. Nella societ\u00e0 nolana assume il doppio ruolo di giocatore (sebbene inizialmente infortunato) e direttore generale.\nAllenatore.\nIl 13 luglio 2012 Iezzo annuncia che allener\u00e0 per la stagione 2012-2013 il Sant'Antonio Abate, squadra campana militante in Serie D. L'ex portiere partenopeo aveva chiesto a tre suoi ex compagni azzurri di rinforzare l'organico della squadra: si tratta di Francesco Montervino, Marco Capparella e David Giubilato. Il 16 settembre 2012, dopo aver perso le prime tre gare di campionato, si dimette dall'incarico. Il 5 luglio 2013 entra a far parte dello staff tecnico della per la stagione 2013/14 di Serie B.\nIl 1\u00ba settembre 2015 viene ufficializzato alla guida della Primavera dell'. Viene poi esonerato il 7 gennaio 2016 con la squadra ultima in classifica. Successivamente diventa allenatore dei portieri nella scuola calcio Emanuele Troise. Collabora successivamente con la societ\u00e0 calcistica giovanile Vitalreal di Marianella in periferia di Napoli societ\u00e0 dell\u2019imprenditore Raffaele Vitale. Attualmente, a partire da Luglio 2019, ricopre l\u2019incarico di Direttore Tecnico presso la Scuola Calcio Boca Soccer di Poggiomarino gestita da Flaviano Collaro e Giuseppe Anzalone.\nAttivit\u00e0 politica.\nSi candida con la lista di Futuro e Libert\u00e0 per l'Italia alla Camera dei deputati per la regione Campania nelle elezioni politiche italiane del 2013, senza tuttavia essere eletto.\nStatistiche.\nPresenze e reti nei club.\n\"Statistiche aggiornate al 23 ottobre 2011.\""}
{"id": "265827", "revid": "547034", "url": "https://it.wikipedia.org/wiki?curid=265827", "title": "Proletari Armati per il Comunismo", "text": "I Proletari Armati per il Comunismo furono una formazione terroristica di estrema sinistra che si form\u00f2 in Lombardia nel 1977. Dopo le Brigate Rosse (86 omicidi circa) e Prima Linea (16), le principali organizzazioni armate di sinistra in Italia degli anni di piombo, i PAC rappresentarono, tra le molte sigle esistenti, la terza forza del terrorismo rosso per numero di attentati (tra cui 5 omicidi).\nDirigenti e membri famosi.\nSuoi dirigenti erano Sebastiano Masala, Arrigo Cavallina, Claudio Lavazza, Pietro Mutti e Giuseppe Memeo ed i suoi membri erano per lo pi\u00f9 di origine operaia. Il loro membro pi\u00f9 famoso \u00e8 Cesare Battisti, che fu condannato a due ergastoli e tredici anni e che venne arrestato in Brasile nel 2007 per poi essere liberato nel 2011 in seguito alla scelta della Corte suprema brasiliana di non estradarlo. Battisti \u00e8 stato poi catturato nel gennaio 2019 in Bolivia ed estradato in Italia. Anche Giuseppe Memeo, \u00e8 rimasto famoso: \u00e8 lui che, in una Milano da guerriglia urbana, coperto da un passamontagna scuro, jeans e stivaletti, mentre impugna una Beretta calibro 22 e spara, \u00e8 colto dallo scatto di un fotografo. L'immagine, del 14 maggio 1977, \u00e8 diventata una delle fotografie-simbolo degli anni di piombo.\nAzioni.\nLe prime azioni del gruppo furono di appoggio alle rivendicazioni operaie come l'8 maggio 1978 il ferimento del medico dell'Inam Diego Fava e il sabotaggio allo stabilimento all'Alfa Romeo di Milano.\nMa gli obiettivi pi\u00f9 importanti dei Proletari Armati per il Comunismo furono la lotta alle strutture carcerarie e, nei quartieri, contro coloro che venivano giudicati membri o collaboratori delle forze dell'ordine.\nRiguardo al primo punto vanno ricordati il ferimento di Giorgio Rossanigo, medico del carcere di Novara, di Arturo Nigro, agente nel carcere di Verona e soprattutto l'uccisione ad Udine il 6 giugno 1978 di Antonio Santoro, maresciallo nel carcere di Udine.\nSul secondo versante invece i PAC uccisero il 16 febbraio 1979 il macellaio Lino Sabbadin a Santa Maria di Sala nei pressi di Venezia e il gioielliere Luigi Torregiani a Milano, lo stesso giorno; nell'agguato Luigi Torreggiani spar\u00f2 per errore al figlio, che rimase paraplegico. Ambedue le vittime erano commercianti che mesi prima, durante alcune rapine, avevano sparato contro rapinatori uccidendoli (Sabbadin aveva sparato durante una rapina presso la sua macelleria, Torregiani era intervenuto durante una rapina in corso nel ristorante in cui si trovava). La contemporaneit\u00e0 dei due omicidi aveva lo scopo di aumentare l'effetto mediatico e ridurre drasticamente le reazioni per legittima difesa durante le rapine, favorendo le attivit\u00e0 della \"piccola malavita\".\nIn seguito al duplice omicidio scattarono indagini serrate che portarono a una serie di arresti tra i membri dell'organizzazione. Alcuni dei fermati lamentarono di aver subito torture e, in risposta a questi fatti, il 19 aprile 1979 i PAC uccisero a Milano l'agente della DIGOS Andrea Campagna.\nArresti.\nGli arresti seguenti nei mesi successivi stroncarono definitivamente i PAC alla fine del 1979, i cui militanti ancora liberi confluirono per lo pi\u00f9 in Prima Linea.\nI \"Proletari Armati per il Comunismo\" hanno operato in Lombardia, Veneto e Friuli; per la loro attivit\u00e0 sono state inquisite 60 persone e sono state rilasciate dopo aver passato diverso tempo in detenzione e, secondo una testimonianza, dopo aver subito torture.\nIter giudiziario.\nAl processo, il Pubblico Ministero chiese sentenze severe per diversi capi d'accusa tra cui omicidio, concorso in omicidio, associazione sovversiva, banda armata. Subirono condanne definitive nel 1993 Sebastiano Masala, il fondatore Arrigo Cavallina (pena ridotta per dissociazione), Luigi Lavazza, Pietro Mutti (pena ridotta a 8 anni circa per \"pentimento\"), Cesare Battisti (ergastolo), l'ideologo Luigi Bergamin (ergastolo in primo grado, pena ridotta per il solo concorso morale e altri reati, 26 anni come concorrente degli omicidi Campagna e Santoro) e Giuseppe Memeo (esecutore omicidio Torregiani, 30 anni, poi ridotti per i benefici di legge e la dissociazione), Paola Filippi (ergastolo per omicidio Campagna), Maurizio Azzolini, Enrica Migliorati (22 anni, dissociata, complice di Battisti nell'esecuzione del delitto Santoro), Maria Cecilia Barbetta (3 anni, dissociata), Sante Fatone, Gabriele Grimaldi, Diego Giacomin (dissociato) e altri. Quasi tutti loro furono scarcerati entro gli anni '90, a parte quelli che riuscirono a fuggire: Battisti (evaso nel 1981) e la Filippi si resero contumaci, cos\u00ec come Giacomin e la Migliorati che, vissuta in Messico e in Svizzera e tornata per partecipare al funerale del padre nel 1992, venne fermata, rilasciata e poi estradata dopo la condanna definitiva, trascorrendo in carcere circa 12 anni, in quanto benefici\u00f2 di alcuni sconti; usc\u00ec nel 2006 dopo 14 anni.\nDopo la fine della dottrina Mitterrand, Paola Filippi \u00e8 divenuta cittadina francese e dichiarata non estradabile, mentre Battisti ottenne un visto di immigrato permanente in Brasile nel 2011 dopo un lungo periodo di latitanza tra Messico, Francia e Brasile (dal 2004). Anche Bergamin vive in Francia e non \u00e8 stato mai estradato: dopo essersi costituito a maggio 2021 in seguito ad altri arresti di ex terroristi a Parigi, la sua pena \u00e8 stata considerata come caduta in prescrizione gi\u00e0 in data 8 aprile 2021. Questo essendo stato condannato a una pena inferiore all'ergastolo, come dichiarato in sentenza della corte d'appello di Milano - emessa l'11 maggio 2021 dopo un breve iter e contro il parere del giudice di sorveglianza, che lo aveva definito \"delinquente abituale\" il 30 marzo - che fece di lui un cittadino libero.\nIl caso Battisti.\nI PAC, bench\u00e9 sciolti e inattivi da decine di anni, sono tornati alla ribalta nel 2004, anche se solo per la vicenda giudiziaria di Cesare Battisti, militante della formazione terroristica, condannato all'ergastolo in contumacia dalla magistratura italiana per 4 omicidi (due come esecutore materiale, uno come complice e l'altro per concorso morale) e latitante in Francia, Messico e di nuovo in Francia, sotto la protezione della Dottrina Mitterrand, che dava asilo politico a cittadini stranieri perseguiti per crimini di natura politica (tra di loro anche terroristi) a condizione che rinunciassero ad aspirazioni eversive contro lo Stato francese, come stabilito dal presidente Fran\u00e7ois Mitterrand e ribadito dai successori. In base a tale direttiva la Francia (e la sua magistratura) rifiut\u00f2 negli anni '90 la sua estradizione richiesta dalla magistratura italiana.\nCambiato il clima politico, in seguito a un accordo con l'Italia per concedere la consegna di ex terroristi (seppur in ambito limitato) la magistratura italiana inoltr\u00f2 nuova richiesta di estradizione, accolta dalla magistratura francese, ribaltando la precedente pronuncia, passata in giudicato.\nQuando le autorit\u00e0 d'oltralpe nel 2004 concessero l'estradizione, il Battisti (che si dichiara innocente degli omicidi, accusando il pentito Mutti di irregolarit\u00e0 e di aver scaricato su di lui le proprie responsabilit\u00e0, al fine di ottenere una condanna molto bassa), temporaneamente scarcerato, si rese di nuovo irreperibile, per poi essere arrestato il 18 marzo 2007 in un albergo a Copacabana in Brasile.\nIn relazione al caso Battisti, alcune personalit\u00e0 politiche italiane (tra cui il parlamentare Giovanni Russo Spena gi\u00e0 capogruppo di Rifondazione Comunista al Senato e altri) hanno rilanciato la proposta di un'amnistia per i delitti aventi motivazione politica per chiudere definitivamente i conti con la stagione degli anni di piombo.\nTuttavia in relazione allo stesso caso Battisti vi sono state dichiarazioni contrastanti di esponenti politici che in opposizione al capogruppo di Rifondazione Comunista hanno sostenuto che il Battisti debba scontare la pena inflittagli per i quattro omicidi, tra essi Silvana Mura, deputata dell'Italia dei Valori, Enrico Buemi (Rosa nel Pugno), Luca Volont\u00e8, capogruppo dell'Udc alla Camera.\nNel 2007 una campagna di solidariet\u00e0 per Cesare Battisti, divenuto scrittore di \"noir\" dal discreto successo, ha raccolto 1500 firmatari (tra cui spiccano nomi di personalit\u00e0 di primo piano del mondo della cultura e della politica francese, oltre che internazionale; tra i sostenitori dell'ex PAC vi era anche lo scrittore Nobel colombiano Gabriel Garc\u00eda M\u00e1rquez) sul sito Carmilla on line (diretto dallo scrittore Valerio Evangelisti, amico personale di Battisti), salito agli onori della cronaca italiana grazie a un servizio della rivista Panorama.\nIl 9 giugno 2011 la Corte Suprema del Brasile (su suggerimento del presidente Luiz In\u00e1cio Lula da Silva, contrario all'estradizione, verso la quale oppose il proprio veto), paese dove Cesare Battisti si era rifugiato dopo essere riparato in Francia, nega l'estradizione in Italia del Battisti (come verr\u00e0 nuovamente ribadito nel 2015), con pronunciamento definitivo. Gli viene altres\u00ec per\u00f2 negato lo status di rifugiato, precedentemente concesso dal ministro della Giustizia Tarso Genro, ma gli viene assegnato comunque un visto di immigrato regolare, successivamente con residenza permanente, anche per effetto del suo matrimonio con una cittadina brasiliana.\nResosi irreperibile in Brasile gi\u00e0 a fine autunno 2018, Cesare Battisti viene arrestato il 12 gennaio 2019 in Bolivia, dove si era rifugiato, camuffando la propria reale identit\u00e0.\nIl figlio del neoeletto presidente brasiliano, Eduardo Bolsonaro, annuncia il piccolo regalo all'Italia del suo Paese e la consegna in tempi rapidi di Battisti alle autorit\u00e0 italiane (che avevano richiesto da tempo la sua estradizione per fargli scontare i due ergastoli passati in giudicato)."}
{"id": "265828", "revid": "991694", "url": "https://it.wikipedia.org/wiki?curid=265828", "title": "Tonsillectomia", "text": "La tonsillectomia \u00e8 l'asportazione chirurgica delle tonsille, che pu\u00f2 venire proposta dal medico otorinolaringoiatra in presenza di tonsilliti particolarmente frequenti e severe, tonsilliti croniche anche lievi o in presenza di una tonsillite acuta degenerata in ascesso tonsillare.\nDescrizione.\nL'intervento viene eseguito attualmente per tutte le et\u00e0 in anestesia generale. \nQuesto intervento storicamente veniva eseguito con l'ausilio di pinza e forbice o dissettori, procedendo quindi a porre punti di sutura nelle logge tonsillari.\nUltimamente, accanto a questo metodo, se ne sono diffusi anche altri, quali il bisturi a radiofrequenza e la cauterizzazione della ferita anzich\u00e9 l'applicazione di punti di sutura.\nQueste nuove tecniche diminuiscono i tempi di intervento ed il sanguinamento intraoperatorio, ma non sembrerebbe che apportino vantaggi per il dolore post-operatorio e per le complicanze post-operatorie, quali le emorragie.\nNel decorso post operatorio la deglutizione diviene dolorosa per vari giorni; per evitare deperimento fisico sono disponibili in farmacia alimenti liquidi dietetici destinati a fini medici speciali, indicati per il regime alimentare di pazienti a rischio malnutrizione (200 ml, 1,5 kcal/ml).\nSi ricorda che anche l'antibiotico \u00e8 disponibile come sospensione orale (spesso \u00e8 prescritto amoxicillina triidrato corrispondente ad amoxicillina 875 mg, potassio clavulanato corrispondente ad acido clavulanico 125 mg).\nComplicanze.\nDa rilevare che, anche se ritenuto un intervento piuttosto banale, \u00e8 doloroso (specie nei pazienti adulti) e non \u00e8 assolutamente scevro da complicanze; la pi\u00f9 frequente \u00e8 l'emorragia, che si verifica nel 3% circa dei pazienti e pu\u00f2 richiedere un'emostasi con pinze bipolari in anestesia locale o generale, a seconda della collaborazione e dell'et\u00e0 del paziente. \nNegli adulti, per evitare complicazioni spesso dovute ad emorragia e per aiutare la ripresa, alcuni specialisti consigliano iniezioni intramuscolari di fitomenadione (vit. K) 10\u00a0mg/ml, cianocobalamina (vit. B12) 2 mg; calcio folinato 0,9 mg nelle due settimane precedenti l'intervento e in quella successiva. Spesso \u00e8 prescritto paracetamolo 1000 mg come analgesico; sono sconsigliati invece altri antidolorifici perch\u00e9 allungano il tempo di coagulazione e cicatrizzazione della zona.\nIndicazioni.\nL'intervento ha delle indicazioni ben precise, che la maggioranza delle societ\u00e0 scientifiche specialistiche hanno stilato, per cui deve essere effettuata una visita otorinolaringoiatrica per valutare la giusta indicazione all'intervento."}
{"id": "265829", "revid": "2149510", "url": "https://it.wikipedia.org/wiki?curid=265829", "title": "Governo Nitti I", "text": "Il Governo Nitti I \u00e8 stato in carica dal 23 giugno 1919 al 22 maggio 1920 per un totale di 333 giorni, cio\u00e8 10 mesi e 28 giorni. Il governo cadde in seguito al passaggio nell'opposizione dei Popolari. "}
{"id": "265830", "revid": "120482348", "url": "https://it.wikipedia.org/wiki?curid=265830", "title": "Bilancia commerciale", "text": "In economia la bilancia commerciale \u00e8 uno degli elementi principali della bilancia dei pagamenti. In contabilit\u00e0 nazionale \u00e8 un conto nel quale viene registrato l'ammontare delle importazioni e delle esportazioni di merci di un paese. Il saldo di bilancia commerciale corrisponde alla differenza tra il valore delle esportazioni e quello delle importazioni di merci.\nDescrizione.\nLa bilancia commerciale pu\u00f2 essere in \"attivo\", quando il valore delle esportazioni supera quello delle importazioni, con conseguente ingresso netto di capitale monetario nello stato, o in \"passivo\", quando il valore delle importazioni supera il valore delle esportazioni, con conseguente uscita netta di capitale monetario dalla nazione; se invece sono alla pari il bilancio si dice \"in pareggio\". Il saldo della bilancia commerciale tra due Paesi \u00e8 uno dei fattori che determina il tasso di cambio delle rispettive monete.\nL'attivit\u00e0 o la passivit\u00e0 della bilancia commerciale di un paese \u00e8 un indicatore fondamentale della sua solidit\u00e0 e della sua ricchezza economica. Un settore che favorisce la bilancia commerciale \u00e8 il turismo, perch\u00e9 i turisti vanno a sviluppare molti settori dell'economia di un paese e quindi favorisce lo sviluppo della bilancia commerciale."}
{"id": "265836", "revid": "1305772", "url": "https://it.wikipedia.org/wiki?curid=265836", "title": "Parodius", "text": " \u00e8 un videogioco del genere sparatutto a scorrimento prodotto da Konami nel 1988 per i computer MSX. Primo titolo dell'omonima serie, \u00e8 una parodia di \"Gradius\", sparatutto prodotto da Konami.\nIl gioco non \u00e8 mai stato distribuito ufficialmente al di fuori dei confini giapponesi. Inoltre, a differenza dei suoi successori, non \u00e8 mai stato convertito per altri sistemi (eccetto l'emulazione su Virtual Console), e alcune delle idee che lo caratterizzavano non sono pi\u00f9 state riprese da alcuno dei suoi seguiti.\nModalit\u00e0 di gioco.\nIl gioco si articola su sei livelli a scorrimento orizzontale di azione analoga a un qualsiasi capitolo di \"Gradius\". Una particolare importanza \u00e8 data al sistema di power-up tramite campane (mutuato da \"TwinBee\"), tanto che verso la fine del gioco sar\u00e0 necessario assumere un particolare power-up per poter proseguire indenni il livello. Le \"option\", ovvero i pod che seguono l'astronave provvedendo con volume di fuoco aggiuntivo, sono rappresentate come versioni \"ombra\" dei cinque protagonisti.\nVi \u00e8 anche una differenza nel sistema di potenziamento progressivo: nella barra in fondo allo schermo \u00e8 stato aggiunto un altro grado chiamato \"OH!\". In realt\u00e0, questo \u00e8 pi\u00f9 un malus che altro, infatti se si rilascia il potere dei power-up quando questa sezione della barra \u00e8 illuminata, il giocatore perder\u00e0 tutti i potenziamenti accumulati fino a quel punto, ritornando all'inerme astronave di partenza.\nAlla fine del secondo livello bisogna combattere contro una enorme mano robotica tramite una sfida a morra cinese. Se si vince, sar\u00e0 possibile procedere al livello successivo; se si perde, si dovr\u00e0 cominciare il livello da capo; in caso di pareggio la sfida si trasformer\u00e0 in un normale combattimento contro il boss di fine livello. Questa particolarit\u00e0 non sar\u00e0 pi\u00f9 ripresa da alcun gioco della serie.\nPersonaggi.\nSe nella serie regolare di \"Gradius\" il giocatore pu\u00f2 impersonare solamente l'astronave Vic Viper, in \"Parodius\" la scelta \u00e8 fra cinque personaggi, alcuni tratti da giochi Konami preesistenti e altri invece creati apposta per il gioco. A differenza dei suoi seguiti, tuttavia, in \"Parodius\" ogni personaggio ha le stesse identiche armi della Vic Viper, riducendo la scelta a una mera preferenza stilistica.\nI personaggi sono:\nRemake.\nDi questo gioco \u00e8 stato prodotto un remake aggiornato (ma con le stesse grafiche del gioco originale) per telefono cellulare nel 2006, e per PlayStation Portable, pubblicato all'interno della raccolta \"Parodius Portable\" uscita nel 2007 solo in Giappone."}
{"id": "265837", "revid": "28592", "url": "https://it.wikipedia.org/wiki?curid=265837", "title": "Trojan horse", "text": ""}
{"id": "265843", "revid": "78273", "url": "https://it.wikipedia.org/wiki?curid=265843", "title": "S'Hymnu sardu natzionale", "text": ""}
{"id": "265846", "revid": "834", "url": "https://it.wikipedia.org/wiki?curid=265846", "title": "James David Sharman", "text": ""}
{"id": "265847", "revid": "2224965", "url": "https://it.wikipedia.org/wiki?curid=265847", "title": "Sylvia Plath", "text": "Conosciuta per le sue poesie, scrisse il romanzo semi autobiografico \"La campana di vetro\" (\"The Bell Jar\") sotto lo pseudonimo di Victoria Lucas. La protagonista del libro, Esther Greenwood, \u00e8 una brillante studentessa dello Smith College, che inizia a soffrire di disturbo depressivo durante un tirocinio presso un giornale di moda newyorkese. La trama ha un parallelo nella vita di Plath, che ha trascorso un periodo presso la rivista femminile \"Mademoiselle\", successivamente al quale, in preda a un forte stato di depressione, tent\u00f2 il suicidio.\nAssieme ad Anne Sexton, Plath \u00e8 stata l'autrice che pi\u00f9 ha contribuito allo sviluppo del genere della poesia confessionale, iniziato da Robert Lowell e William De Witt Snodgrass. Autrice anche di vari racconti e di un unico dramma teatrale a tre voci, per lunghi periodi della sua vita ha tenuto un diario, di cui sono state pubblicate le numerose parti sopravvissute. Parti del diario sono invece state distrutte dal marito, il Poeta Laureato inglese Ted Hughes, da cui ebbe due figli, Frieda Rebecca e Nicholas. Mor\u00ec suicida all'et\u00e0 di trent'anni.\nBiografia.\nNacque in un distretto di Boston da genitori immigrati tedeschi; la madre, Aurelia Schober, apparteneva ad una famiglia austriaca emigrata nel Massachusetts, mentre suo padre, Otto Emil Plath, professore di college, figlio di genitori tedeschi, si trasfer\u00ec in America a sedici anni per diventare in seguito uno stimato entomologo, in particolare in materia di api.\nSylvia Plath dimostr\u00f2 un talento precoce, pubblicando la sua prima poesia all'et\u00e0 di otto anni. Nello stesso anno, suo padre sub\u00ec l'amputazione di una gamba e mor\u00ec in seguito alle complicazioni di un diabete mellito diagnosticato troppo tardi, il 5 ottobre 1940. La perdita del padre lasci\u00f2 un segno indelebile nella vita della Plath. \nLa scrittrice continu\u00f2 a cercare di pubblicare poesie e racconti su varie riviste americane, raggiungendo un successo marginale.\nSylvia Plath soffr\u00ec durante tutta la sua vita adulta per una grave forma di depressione ricorrente tra periodi di intensa vitalit\u00e0. Era entrata nello Smith College con una borsa di studio nel 1950, ma nel penultimo anno, il 26 Agosto 1953, tent\u00f2 per la prima volta il suicidio. In seguito descrisse la crisi che l'aveva colpita nell'estate del 1953 nel romanzo semi-autobiografico, \"La campana di vetro\" (\"The Bell Jar\").\nAl tentativo di suicidio segu\u00ec il ricovero in un istituto psichiatrico, il McLean Hospital, dove conobbe Ruth Beuscher, la psichiatra che la seguir\u00e0 per tutta la vita. \nUscita dall'ospedale si laurea, ottenendo la lode nel 1955.\nSylvia Plath ottenne una borsa di studio Fulbright per l'universit\u00e0 di Cambridge in Inghilterra, dove continu\u00f2 a scrivere poesie, pubblicando a volte le sue opere sul giornale studentesco \"Varsity\".\nA Cambridge, conobbe il poeta inglese Ted Hughes. Era il 25 febbraio 1956, in occasione di un party per una rivista appena nata in cui Hughes aveva pubblicato delle poesie da cui Sylvia era rimasta subito colpita. L'inizio della loro burrascosa storia \u00e8 raccontato fedelmente nei Diari di Sylvia Plath. Si sposarono il 16 giugno 1956, nella chiesa di St. George The Martyr a Londra, in presenza solo della madre di Sylvia, Aurelia. Trascorsero la luna di miele tra Benidorm e Parigi e poi nel West Yorkshire dove abitavano i genitori di Hughes. \nTornarono a Cambridge dove inizialmente vissero separati per timore che il matrimonio avrebbe potuto farle perdere la borsa di studio. \nDopo aver concluso gli studi, Plath e Hughes trascorsero il periodo dal luglio 1957 all'ottobre 1959 vivendo e lavorando negli Stati Uniti. Per un periodo, Sylvia Plath insegn\u00f2 allo Smith College. Fare l'insegnante, per\u00f2, le assorbiva talmente tante energie da non lasciarle il tempo per scrivere; dopo il primo anno decise di lasciare il posto, optando per un lavoro part-time come receptionist al reparto psichiatrico del Massachusetts General Hospital, esperienza che le ispir\u00f2 senza ombra di dubbio uno dei suoi racconti pi\u00f9 famosi, \"Johnny Panic and The Bible of Dreams\". I due si trasferirono a Boston dove Plath partecip\u00f2 a dei seminari con Robert Lowell.\nQuesto corso di \"creative writing\" ebbe profonda influenza sul suo stile. L'altra frequentatrice di questo corso fu Anne Sexton, l'eterna amica/rivale. Nello stesso periodo conobbero anche un altro poeta, W. S. Merwin. \nAlla fine del 1959, soggiornarono a Yaddo, la famosa colonia per artisti, in cui Sylvia Plath inizi\u00f2 a far uscire la sua vera voce poetica e a scrivere molte delle poesie che verranno poi contenute nella sua prima raccolta, \"Il colosso\". Venuti a conoscenza del fatto che Sylvia era incinta, ritornarono in Gran Bretagna, affittando l'appartamento al 3 di Chalcot Square nel quartiere di Primrose Hill a Londra. Il 1 aprile 1960 nacque la loro primogenita Frieda Rebecca. \nNello stesso periodo, Sylvia Plath pubblic\u00f2 la prima raccolta di poesie, \"The Colossus\", in Inghilterra. \nNel febbraio 1961 sub\u00ec un aborto spontaneo a seguito di un episodio di violenza fisica da parte di suo marito Ted Hughes, come Plath scrisse in una lettera indirizzata al suo terapista. Diverse poesie fanno riferimento a questo evento. Nell'estate del 1961 Sylvia termin\u00f2 quel che rimase il suo primo ed unico romanzo, \"La campana di vetro\" (\"The Bell Jar\"). Poco dopo subaffittarono il loro appartamento di Londra ad una coppia con cui diventarono amici, David e Assia Wevill, e si stabilirono a Court Green, una tenuta nei pressi di North Tawton, fra le campagne del Devon. \nIl 17 gennaio 1962 diede alla luce il loro secondo figlio, Nicholas Farrar. Poco dopo il loro matrimonio si incrin\u00f2 definitivamente a causa della relazione che Hughes aveva iniziato con Assia Wevill. Si separarono alla fine di quell'estate del 1962.\nA dicembre, Sylvia Plath si trasfer\u00ec a Londra con i figli, Frieda e Nicholas. Affitt\u00f2 l'appartamento al 23 di Fitzroy Road dove aveva abitato William Butler Yeats, scrittore da sempre amato da Sylvia; ne fu estremamente contenta e lo consider\u00f2 un buon presagio per l'inizio della sua nuova vita e carriera separata da Hughes. In quel periodo scrisse tantissime poesie e complet\u00f2 la sua seconda raccolta, Ariel, che per\u00f2 rimase sulla sua scrivania e venne pubblicata postuma, alterata dal marito, nel 1965; \u00e8 solo nel 2004 che la figlia Frieda diede alle stampe la versione restaurata, \"Ariel: The Restored Edition\", il manoscritto originale. \nL'inverno tra il 1962 e il 1963 fu molto duro, il pi\u00f9 freddo degli ultimi cent'anni, la mancanza di soldi, la solitudine e la salute dei figli spesso malati cominciarono a pesarle. La depressione era tornata. \nIl 14 gennaio 1963 venne pubblicato il suo romanzo \"La campana di vetro\" (\"The Bell Jar\"), con lo pseudonimo di Victoria Lucas.\nMorte.\nL'11 febbraio 1963 era passato solo un mese dalla pubblicazione de \"La campana di vetro\" quando Sylvia Plath si tolse la vita: verso le 4.30 di mattina, sigill\u00f2 porta e finestre della cucina ed inser\u00ec la testa nel forno a gas, non prima di aver preparato pane, burro e due tazze di latte ed aver spalancato la finestra della camera dei suoi bambini. Secondo Al Alvarez e altri studiosi, in realt\u00e0 non aveva intenzione di uccidersi, ma soltanto di rivolgere un'estrema richiesta d'aiuto, \"... che disgraziatamente fece fiasco\"; sapeva infatti, che quella mattina verso le 9 sarebbe passata una ragazza che avrebbe dovuto aiutarla coi bambini, aveva chiesto al vicino del piano di sotto a che ora sarebbe andato a lavorare l'indomani, e aveva lasciato un biglietto con scritto il numero di telefono del suo medico, e le parole: \"Per favore chiamate il dottor Horder\".\nIl suo funerale ebbe luogo il 18 febbraio 1963 nella chiesa di St. Thomas The Apostle, ad Heptonstall, poco distante dal luogo dove abitava la famiglia di Hughes. \u00c8 seppellita nel nuovo cimitero di Heptonstall, nel West Yorkshire.\nAl 50\u00ba anniversario di essa, sono emersi dei documenti inediti che portano una nuova luce sulla morte di Sylvia Plath. Le lettere inedite che la scrittrice aveva indirizzato alla sua psicanalista narrano di aggressioni, abusi e minacce di morte da parte del marito Ted Hughes, al quale era legata da un amore malato. Le lettere saranno messe all\u2019asta dall\u2019antiquario americano Ken Lopez e valgono ora 875.000 dollari; le lettere furono scritte tra il 18 febbraio 1960 e il 4 febbraio 1963, una settimana prima del suo suicidio.\nLe lettere fanno parte di un archivio privato raccolto dalla studiosa americana Harriet Rosenstein e contengono anche una serie di documenti medici circa le sue sedute psicanalitiche. Ad oggi si apre una nuova luce d\u2019interpretazione sulla vita della poetessa.\nPubblicazioni postume.\nHughes si occup\u00f2 dei beni letterari di Sylvia Plath. Distrusse l'ultimo volume del diario della donna, che descriveva il periodo trascorso insieme. Nel 1982, Sylvia Plath divenne la prima poetessa a vincere il Premio Pulitzer per la poesia dopo la morte (per \"The Collected Poems\").\nMolta critica femminista accusa Hughes di aver tentato di controllare le pubblicazioni postume per censura affettiva. Hughes neg\u00f2 ci\u00f2, anche se si accord\u00f2 con la madre di Sylvia Plath, Aurelia, quando questa cerc\u00f2 di bloccare la pubblicazione delle opere pi\u00f9 controverse di sua figlia negli Stati Uniti. Nella sua ultima raccolta, \"Birthday Letters\", pubblicata prima di morire, Hughes ha rotto il silenzio, confessando alla pagina il suo irriducibile affetto per Plath. La copertina fu disegnata da Frieda Rebecca, ormai anch'ella affermata poetessa nel Regno Unito. Il peso dell'influenza di Hughes sulla poetica di Plath \u00e8 oggetto di un incessante dibattito.\nOpere.\nLettere e diari.\nSono stati pubblicati anche i diari e le lettere dell'autrice, editi in Italia in:"}
{"id": "265850", "revid": "72396", "url": "https://it.wikipedia.org/wiki?curid=265850", "title": "Duilio Cambellotti", "text": "Si accost\u00f2 inizialmente all'Art Nouveau, accogliendone per\u00f2 gli aspetti prettamente originari e pionieristici espressi dalle idee di William Morris. Egli, come Morris, vide nell'arte una finalit\u00e0 sociale, globale, moralistica, pedagogica al fine di renderla fruibile a tutti e, come il \u201cmaestro\u201d, divenne l'esempio lampante di artista-artigiano per eccellenza.\nPer questo motivo viene, a ragione, considerato uno degli esempi pi\u00f9 validi in Italia dell'Art Nouveau, che ha caratterizzato l'Europa tra la fine del XIX secolo e l'inizio del successivo. Cambellotti infatti fu incisore, xilografo, pittore, scenografo, architetto, decoratore, arredatore, designer, grafico, cartellonista pubblicitario, progettista di suppellettili, oggettistica e componenti d'arredo, scultore, ceramista e illustratore.\nGli anni di studio.\nNell'insorgere della sua vena artistica non fu certamente estraneo il mestiere del padre Antonio, intagliatore e decoratore. Pur essendosi diplomato in ragioneria, la sua formazione fu prevalentemente artistica, nel 1954 scrisse di s\u00e9 \u00abnel ceto degli artisti io sono sempre stato irregolare. Non ho frequentato scuole, non ho avuto maestri. Sono un autodidatta\u00bb.\nCambellotti si iscrisse all'Accademia di belle arti di Roma, e tra il 1893 e il 1897 segu\u00ec alcuni corsi di cesellatura e incisione avendo come maestri Alessandro Morani e Raffaello Ojetti, e dopo la fine dei corsi, senza diplomarsi, (e presso cui fu pi\u00f9 tardi docente di ornato modellato) vinse il concorso per la realizzazione dei pali di sostegno delle tranvie romane (1896).\nGli esordi.\nLasciata l'Accademia, inizi\u00f2 la sua attivit\u00e0 artistica come designer e, in tale veste, progett\u00f2 lampade (le famose \"lampade di Cambellotti\" in puro stile Liberty), specchi, cofanetti, cornici, spille per varie ditte francesi, tedesche, austriache e italiane. In questo periodo viaggi\u00f2 molto, soprattutto in Grecia e in Turchia, dove partecip\u00f2 alla decorazione del padiglione in onore dell'Imperatore di Germania in vista di una sua visita al Sultano Ottomano.\nPartecip\u00f2 a numerosi concorsi, tra cui quello per il manifesto della Esposizione Nazionale di Torino (1898), dove present\u00f2 vari manifesti (famoso \u00e8 rimasto \"\u201cIncandescenza\u201d\", disegnato per la ditta Lipizzi su commissione dello Stabilimento Cromolitografico A. Marzi di Roma e in questa sede venne notato ed elogiato da numerosi critici che ne apprezzarono lo spirito poetico.\nEgli produsse le sue opere (lampadari, cofanetti, arredamenti, ecc.) utilizzando, nello spirito insegnato da Morris, elementi naturali portati all'estrema linearit\u00e0 e dimostrando, inoltre, una profonda conoscenza delle ricerche stilistiche di Victor Horta, Hector Guimard, Henri Clemens Van de Velde: cre\u00f2 ambienti di grande semplicit\u00e0 e linearit\u00e0 dove l'elemento decorativo \u00e8 parte integrante dell'oggetto e la cui forma egli adegu\u00f2 alle propriet\u00e0 e alle caratteristiche dei materiali utilizzati.\nL'incontro con il teatro.\nL'incontro con il funzionario del ministero della Pubblica Istruzione Alessandro Marcucci, profondo conoscitore delle teorie di Van de Velde, fu decisivo per lo sviluppo artistico di Cambellotti. Fu, infatti, tramite Marcucci, che organizzava sulla terrazza di casa spettacoli teatrali, che Cambellotti si avvicin\u00f2 al teatro. Egli comprese subito le enormi prospettive che il teatro poteva aprire al suo impeto creativo, e infatti, per tutta la vita, vi si dedic\u00f2 a pi\u00f9 riprese come scenografo.\nCollabor\u00f2 con il Teatro stabile di Roma e con l'Inda (Istituto nazionale del dramma antico). Per l'Inda realizz\u00f2, tra l'altro, l'apparato scenografico per l\"Agamennone\" di Eschilo, la cui rappresentazione inaugur\u00f2 nel 1914 l'attivit\u00e0 dell'istituto, incarico che mantenne, come scenografo degli spettacoli fino al 1939 (con una ripresa nel 1947), realizzando tutte le scene e i costumi, e molti manifesti, per le rappresentazioni classiche del Comitato (poi Istituto) del dramma antico. Oper\u00f2 parimenti per il teatro di Taormina dove realizz\u00f2 i costumi e le scenografie del Giulio Cesare in scena ad aprile del 1928 (Enc. Ital., VIII, tav. XCV; Enc. dello Spett., II, tavv. CCX e a colori 28) rimanendo a Taormina molti mesi, ospite a Casa Cuseni, la villa dell'artista Robert H. Kitson, che gi\u00e0 aveva ospitato Filippo Tommaso Marinetti, Fortunato Depero e Giacomo Balla, che Duilio Cambellotti aveva conosciuto molti anni prima attraverso l'amicizia con Alessandro Marcucci.\nIl mondo contadino.\nA questo punto iniziarono le sue battaglie socio-politiche e si vot\u00f2 con lo stesso Marcucci, il torinese Giovanni Cena, Giacomo Balla, la scrittrice Sibilla Aleramo e altri intellettuali romani, alla riqualificazione dell'agro Romano e delle paludi Pontine, fondando nel 1905 le prime scuole per i contadini proprio ai margini delle millenarie paludi laziali.\nLo stesso gruppo denunci\u00f2 lo stato di abbandono delle campagne e organizz\u00f2, in occasione dell'Esposizione Internazionale del 1911, la \"Mostra delle Scuole dell'Agro Romano\".\nCambellotti, che si occup\u00f2 di organizzare artisticamente la mostra (l'aspetto etnografico fu invece curato dal Cena), cur\u00f2 la progettazione di una grande capanna, simboleggiante un mondo contadino ancora puro e incontaminato, all'interno della quale furono esposti mobili rustici intagliati dai contadini, sculture dello stesso Cambellotti e dipinti di Giacomo Balla ispirati alla campagna.\nLa sua produzione artistica si estese negli anni successivi della Bonifica Integrale a considerare il tema del lavoro e della \"conquista della terra\".\nA Latina, nel museo a lui dedicato, si trovano numerose opere di questo periodo e pi\u00f9 in generale a tematica rurale.\nA Cagli sul Colle di Sant'Anastasio nel 1932 fu inaugurata la \"Scuola Monumento Angelo Celli\" progettata dall'ingegnere romano Mario Egidi De Angelis, con rilievi bronzei e lapidei del Cambellotti. La scuola campestre doveva ricordare in perenne la battaglia condotta contro l'analfabetismo delle masse rurali dal medico igienista e deputato Angelo Celli nativo di Cagli.\nCur\u00f2, dapprima, l'illustrazione dei sillabari e dei manuali delle Scuole dell'Agro Romano e in seguito si dedic\u00f2 all'illustrazione della \"Divina Commedia\", \"I fioretti di san Francesco\" e di molte riviste: \"La lettura\" (rivista mensile del \"Corriere della Sera\"), \"Rapiditas\" (legata al mondo delle corse automobilistiche), \"La Casa\" (dedicata all'estetica, al decoro e al governo dell'abitazione), \"Fantasio\", \"Italia ride\", \"L'Avanti della Domenica\". Collabor\u00f2 anche all'innovativa rivista \"L'Eroica\" diretta da Cozzani alla Spezia.\nCome architetto si dedic\u00f2 al progetto della casa delle famiglie contadine, restaur\u00f2 e realizz\u00f2 alcune ville come il villino dell'avvocato Franklin De Grossi \"villa Carolina\" (parte del quale venne colpito da una bomba durante la guerra) nella localit\u00e0 'villini' a Marino: Cambellotti lo progett\u00f2 (1915) in funzione della bella vista sul lago Albano, dandogli una forma ad L e creando portici, balconi e terrazze e una splendida veranda; le uniche decorazioni sono dei piatti in ceramica incastonati e alcuni fregi in maiolica, di cui si conservano i bozzetti, della torretta.\nA queste molteplici attivit\u00e0 Cambellotti associ\u00f2 anche quella di pittore e lavor\u00f2 ad affresco con l'intento di trasferire sull'architettura le immagini del paesaggio circostante (villino Vitale 1901-1902; scuola a Colle di Fuori).\nSi dedic\u00f2 anche alla realizzazione di vetrate artistiche: sue sono alcune delle pi\u00f9 belle vetrate (ad esempio \u201cCivette\u201d e \u201cRondini\u201d) della Casina delle Civette di Villa Torlonia a Roma, esegu\u00ec i bozzetti per molte vetrate come quelle della Cappella della Flagellazione a Gerusalemme e collabor\u00f2 anche all'organizzazione in qualit\u00e0 sia di progettista che di decoratore della prima mostra delle vetrate artistiche italiane (1912).\nArchivio.\nL'Archivio di Duilio Cambellotti \u00e8 articolato in diversi nuclei documentari.\nUn primo nucleo conservato presso la Wolfsoniana - Fondazione regionale per la cultura e lo spettacolo, \u00e8 costituito da documentazione prodotta in un arco cronologico compreso tra il 1931 ed il 1934 \u00e8 stata acquistata da Mitchell Wolfson nel 1990 a Roma dai figli dell'artista, Lucio e Adriano. L'archivio \u00e8 da considerarsi parziale; infatti conserva una piccola parte della documentazione professionale di Cambellotti. Si tratta di schizzi, bozzetti, studi e progetti, disegni esecutivi, a matita, carbone, acquerello, inchiostro, tempere e porporina su carta, carta millimetrata, lucidi, eliografie, eseguiti da Duilio Cambellotti per gli arredi e le decorazioni degli interni del Palazzo dell'Acquedotto Pugliese di Bari (n. 284 unit\u00e0) e del Palazzo della Prefettura di Ragusa (n. 38 unit\u00e0). Il materiale documentario individuato si riferisce alla realizzazione degli arredi per gli uffici, come ad esempio scrivanie, lampade, poltrone, armadi, librerie, sedie, scrittoi, divani, stipi, panche, tavoli, lampadari, porte a vetri. Presenti, inoltre, studi e progetti di motivi decorativi per soffitti, pavimenti e pareti, nonch\u00e9 disegni per la realizzazione di camere da letto matrimoniali e per bambini. \nMentre l'Archivio Fotografico di Cambellotti \u00e8 stato acquisito nel 1993 dall'Istituto Centrale per la Grafica, in parte per acquisto, in parte per donazione.\nPresso la Wolfsoniana - Fondazione regionale per la cultura e lo spettacolo di Genova, si trova un nucleo di 320 disegni (sec. XX secondo quarto)\nUn ulteriore nucleo \u00e8 conservato presso il MART Museo di Arte Moderna e Contemporanea di Trento e Rovereto - Archivio del '900 di Rovereto (bb. 24, secc. XIX- XX)."}
{"id": "265851", "revid": "123683524", "url": "https://it.wikipedia.org/wiki?curid=265851", "title": "FTSE Italia Mid Cap", "text": "Il FTSE Italia Mid Cap \u00e8 un indice di borsa che considera le quotazioni di aziende italiane che facevano parte del segmento Blue Chip del MTA e del MTAX (ex \"Nuovo Mercato\") e che non erano incluse nell'indice S&amp;P Mib.\nL'indice \u00e8 stato creato il 31 dicembre 1994 con il nome di Midex con un valore pari a 10.000. In seguito alla fusione tra Borsa Italiana e London Stock Exchange ha preso il nome attuale di FTSE Italia Mid Cap.\n\u00c8 composto dalle prime 60 societ\u00e0 per capitalizzazione che non appartengono all'indice FTSE MIB e i suoi componenti vengono rivisti, ed eventualmente modificati, con cadenza trimestrale. Insieme agli indici FTSE MIB e FTSE Italia Small Cap forma l'\u00edndice aggregato FTSE Italia All-Share .\nIl paniere.\nComposizione.\nFanno parte dell'indice FTSE Italia Mid Cap le seguenti 60 societ\u00e0:"}
{"id": "265852", "revid": "339392", "url": "https://it.wikipedia.org/wiki?curid=265852", "title": "Nuovo Midex", "text": ""}
{"id": "265853", "revid": "599013", "url": "https://it.wikipedia.org/wiki?curid=265853", "title": "Andrea Gasbarroni", "text": "Caratteristiche tecniche.\nGiocatore molto duttile, si mise in mostra nelle giovanili della nel ruolo di esterno sinistro, venendo poi reimpiegato soprattutto in qualit\u00e0 di trequartista.\nCarriera.\nClub.\nGli inizi, Varese e Sampdoria.\nCresce nel vivaio della Juventus, dove compie tutta la trafila delle squadre giovanili fino alla Primavera con la quale disputa anche il Torneo di Viareggio. Nella stagione 2000-2001 entra nel giro della prima squadra dove, in occasione dell'ultima giornata di campionato contro l'Atalanta, l'allenatore Carlo Ancelotti lo porta in panchina, non riuscendo comunque a debuttare. Viene quindi mandato a maturare in prestito al , in Serie C1, dove nell'annata 2001-2002 si mette in evidenza collezionando 28 presenze e 6 reti. Successivamente viene spedito ancora prestito alla Sampdoria, in Serie B, agli ordini di Walter Novellino, contribuendo alla promozione dei blucerchiati in Serie A con 21 presenze e 2 reti.\nPalermo, ritorno a Genova, Parma.\nLa Juventus dopo la stagione con i blucerchiati decide di permettergli di giocare con continuit\u00e0 ancora tra i cadetti a : il trequartista arriva in compartecipazione dalla Juventus che decide comunque di mantenere il diritto di riscatto dell'intero cartellino; il Palermo versa invece nelle casse bianconere 2 milioni e 700\u00a0000 euro. In Sicilia contribuisce alla cavalcata dei rosanero verso la massima serie con 39 presenze e 6 reti. Qui palesa la sua passione per la musica rock e per Vasco Rossi, suonando la chitarra in un concerto eseguito nella Curva Nord dello Stadio Renzo Barbera insieme ai gemelli Antonio ed Emanuele Filippini.\nResta a Palermo per mezza stagione in Serie A, totalizzando 9 presenze prima di venir ceduto a gennaio 2005 nuovamente alla Sampdoria, con cui colleziona 11 presenze e 2 reti. Nella stagione 2005-2006 torna a Palermo dove disputa tutto il precampionato, ma all'inizio della stagione fa ritorno per la terza volta alla Sampdoria.\nArriva al nel giugno 2006 nell'affare F\u00e1bio Simpl\u00edcio, acquistato dal Palermo, che gira la compropriet\u00e0 di Gasbarroni pi\u00f9 denaro. A fine stagione, dopo 29 presenze e 6 reti, la societ\u00e0 lo riscatta definitivamente per 1,4 milioni di euro. Nella stagione 2007-2008 disputa 26 partite condite da 5 reti che non bastano a salvare il dalla retrocessione in Serie B.\nGenoa, Torino e Monza.\nDopo la stagione con gli emiliani, decide di non seguire la squadra in Serie B e si accorda col ; il costo dell'operazione \u00e8 stato di 5 milioni di euro. Colleziona 10 presenze a causa di svariati infortuni che ne hanno condizionato l'attivit\u00e0, e tuttavia il suo rendimento \u00e8 buono. Comunque l'allenatore Gian Piero Gasperini ritiene di farne a meno durante il mercato di riparazione.\nIl 2 febbraio 2009, ultimo giorno del mercato di riparazione, il Torino ne acquisisce la compropriet\u00e0; qui colleziona 9 presenze e a fine stagione, dopo la retrocessione in Serie B, il Toro rileva a titolo gratuito anche l'altra met\u00e0 del cartellino appartenente al , non avendo nessuna delle due societ\u00e0 formalizzato un'offerta alle buste. Il 16 gennaio 2010 segna il suo primo gol in maglia granata, contribuendo cos\u00ec alla goleada contro il (4-1). Nella stagione 2011-2012, con l'ingaggio da 750.000 euro annui in scadenza, viene messo fuori rosa. La squadra a fine stagione ottiene la promozione in Serie A e Gasbarroni, a fine contratto, rimane svincolato.\nIl 1\u00ba settembre 2012, durante l'apertura dei festeggiamenti per il centenario, il Monza ne ufficializza il tesseramento da svincolato. Il 23 gennaio 2015 si svincola dalla squadra biancorossa, entrata in gravi difficolt\u00e0 finanziarie e ormai avviata al fallimento.\nUltimi anni.\nIl 27 gennaio seguente firma con la Giana Erminio. Debutta il 1\u00ba febbraio nella sconfitta esterna con l', per poi siglare la sua prima rete in maglia biancazzurra il 18 marzo in occasione del recupero infrasettimanale vinto dalla sua squadra contro il Pordenone per 2-0. Complessivamente si rivela un elemento determinante nel condurre la piccola squadra lombarda alla salvezza in terza serie, conseguita il 1\u00ba maggio 2015 grazie alla vittoria esterna per 2-0 contro il S\u00fcdtirol. Nel corso della stagione 2015-2016 si conferma nuovamente come giocatore fondamentale nell'economia della squadra biancazzurra, che per il secondo anno consecutivo mantiene la categoria. Il 24 maggio 2016 la Giana Erminio annuncia l'intenzione di non rinnovare il contratto a Gasbarroni, che chiude in questo modo la propria esperienza a Gorgonzola.\nSi allena quindi da svincolato con la squadra piemontese del Pinerolo, che decide poi di tesserarlo per affrontare il campionato di Serie D 2016-2017. Disputa un buon torneo, con gol all'esordio e mettendo infine a referto 7 reti, rendendosi autore di buone prestazioni e risultando uno dei migliori dei suoi; ci\u00f2 nonostante, pur dimostranosi un giocatore di categoria superiore non riesce a evitare la retrocessione della squadra. Il 4 agosto 2017 firma per i giallorossi del Bra, sempre in Serie D. Segna il suo primo gol in maglia braidese, in occasione della partita contro l'Arconatese, sfida terminata poi 3-0. Nel mercato invernale fa nuovamente ritorno nella societ\u00e0 sabauda del Pinerolo, per la restante parte della stagione 2018-2019. Al termine della stagione si ritira.\nNazionale.\nHa debuttato con l'Under-18 nel 2000, collezionandovi 5 presenze e un gol. Nel biennio 2001-2002 ha fatto parte dell'Under-20, segnando un gol in 6 apparizioni.\nNel 2002, quando vestiva la maglia della Sampdoria, \u00e8 entrato nel giro dell'Under-21, nazionale ove ha militato sino al 2004, giocando in tutto 8 partite e segnando 2 reti.\nNel 2004 ha partecipato ai Giochi olimpici di Atene, giocando 3 partite e contribuendo alla conquista della medaglia di bronzo, facendo cos\u00ec tornare la nazionale italiana su un podio olimpico dopo ben 68 anni. Per l'occasione, ha giocato un totale di 57' cos\u00ec suddivisi: 28' nella terza gara del girone eliminatorio con il Paraguay, 11' nel quarto di finale con il Mali e 18' nella semifinale con i futuri campioni olimpici dell'Argentina. In tutte e tre le occasioni, \u00e9 sempre subentrato a gara in corso a Giampiero Pinzi."}
{"id": "265860", "revid": "1632387", "url": "https://it.wikipedia.org/wiki?curid=265860", "title": "Teatro greco di Siracusa", "text": "Il teatro greco di Siracusa \u00e8 un teatro costruito nel V secolo a.C., situato all'interno del Parco archeologico della Neapolis, sulle pendici sul lato sud del colle Temenite. Fu poi rifatto nel III secolo a.C. e ancora ritrasformato in epoca romana.\nIl teatro arcaico.\nL'esistenza di un teatro a Siracusa viene menzionata gi\u00e0 alla fine del V secolo a.C. dal mimografo Sofrone, che cita il nome dell'architetto, \"Damocopos\", detto \"Myrilla\" per aver fatto spargere unguenti (\u201cmyroi\u201d) all'inaugurazione. Non \u00e8 dimostrato, per\u00f2, che il passo ricordi questo monumento, potendosi pensare ad altro teatro posto in un altro luogo. \u00c8 stato ipotizzato che in quest'epoca il teatro non avesse ancora la forma a semicerchio, che diventer\u00e0 canonica alla fine del IV secolo a.C. e nel corso del III a.C., ma potesse essere costituito da gradinate rettilinee, disposte a trapezio.\nDiodoro Siculo riferisce l'arrivo a Siracusa di Dionisio nel 406 a.C. nel momento in cui il popolo usciva da un teatro. Plutarco racconta invece dell'irruzione di un toro infuriato nel teatro durante un'assemblea cittadina (355 a.C.), e dell'arrivo in carro di Timoleonte nel 336 a.C., mentre il popolo vi era riunito, testimoniando l'importanza dell'edificio nella vita pubblica.Questo teatro \u00e8 visitabile ancora oggi.\nIl teatro ellenistico.\nSembra che il teatro sia stato sottoposto a un intervento di ristrutturazione nel III secolo a.C. dopo il 238 e certamente prima della morte di Gerone II il 215 a.C., nella forma che oggi vediamo. La sua costruzione era stata progettata tenendo conto sia della forma naturale del colle Temenite, che della possibilit\u00e0 di sfruttare al massimo l'acustica. Tipica caratteristica dei teatri greci \u00e8 anche la valorizzazione della visione panoramica, cui il teatro di Siracusa non doveva essere esente, offrendo la visione dell'arco del porto e dell'isola di Ortigia, nonostante la scena probabilmente coprisse parte della visuale.\nLa cavea aveva un diametro di 138,60 metri, uno dei pi\u00f9 grandi del mondo greco, ed era in origine costituita da 67 ordini di gradini, per la maggior parte scavati nella roccia viva e divisi in 9 settori (\"cunei\") da scalinate. A met\u00e0 altezza correva una precinzione (\"diazoma\") che la divideva in due settori. Sulla recinzione sono incisi in corrispondenza dei cunei nomi di divinit\u00e0 (Zeus Olimpio, Eracle) e di membri della famiglia reale (lo stesso Gerone II, sua moglie Filistide, la nuora Nereide, figlia di Pirro e il figlio Gelone II), che hanno spinto alcuni autori a considerare le iscrizioni medesime utili per una datazione del monumento e se non della costruzione della sua rilavorazione. Le file superiori di gradini, oggi scomparse, erano costruite e poggiavano sopra un terrapieno sostenuto da muri di contenimento. Sull'asse centrale della gradinata \u00e8 scavata nella roccia una zona che pu\u00f2 aver consentito la realizzazione di una tribuna, forse destinata a personaggi di particolare rilievo.\nL'orchestra era in origine delimitata da un ampio euripo (canale scoperto), oltre il quale una fascia precedente l'inizio dei gradini era destinata ad ospitare il pubblico.\nL'edificio scenico \u00e8 interamente scomparso e ne sono visibili solo i tagli realizzati nella roccia, riferibili a diverse fasi e di difficile lettura. All'epoca di Gerone II appartiene probabilmente un passaggio scavato sotto l'orchestra, accessibile con una scaletta dal palcoscenico e terminante in una stanzetta: questo allestimento \u00e8 stato ipoteticamente identificato con le \"scale carontee\", che permettevano improvvise scomparse o apparizioni degli attori. Ancora a questa fase dovrebbe appartenere una prima fossa per il sipario (che nel teatro antico non veniva calato dall'alto, bens\u00ec issato verso l'alto). Le tracce di un elemento a cui dovevano sovrapporsi colonne e pilastri sono state interpretate come residui di una piccola scena mobile per le farse fliaciche. Alla decorazione della scena apparteneva probabilmente la statua di una cariatide, attualmente conservata nel Museo che riunisce i materiali scavati o recuperati nel Teatro Museo archeologico regionale Paolo Orsi.\nAl di sopra del teatro, si trova una terrazza, scavata nella roccia, accessibile da una gradinata centrale e da una strada incassata, nota come \"via dei Sepolcri\". in origine la terrazza ospitava un grande portico ed al centro della parete di fondo fu inquadrata una preesistente grotta-ninfeo scavata nella roccia, fiancheggiata da nicchie destinate probabilmente ad ospitare statue e in origine probabilmente inserita tra membranature architettoniche di ordine dorico intagliate nella parete (di esse restano solo parti di un fregio). All'interno il vano (9,35 x 6,35 m, alt. 4,75 m) era dotato di una vasca rivestita in cocciopesto, nella quale sgorgava l'acqua dell'antico acquedotto greco detto \"del ninfeo\". Da qui l'acqua si immetteva nel sistema idraulico del teatro. L'insieme \u00e8 forse identificabile con il \"Mouseion\", o santuario delle Muse, sede della corporazione degli attori. \nL'attivit\u00e0 teatrale in epoca greca.\n Eschilo rappresent\u00f2 a Siracusa nel 470 a.C. \"Le etnee\" (tragedia scritta per celebrare la rifondazione di Catania con il nome di Aitna o di un centro con nome Aitna dove avevano trovato rifugio gli esuli catanesi in seguito alla distruzione della calcidese Katane ad opera di Gerone I). Anche \"I Persiani\", gi\u00e0 rappresentata ad Atene nel 472 a.C. dovrebbe essere stata rappresentata a Siracusa. Quest'ultima opera \u00e8 giunta fino a noi, mentre la prima \u00e8 andata perduta. Alla fine del secolo V a.C. o agli inizi del IV a.C. vi furono rappresentate probabilmente le opere di Dionisio I e dei tragediografi ospitati alla sua corte, tra cui Antifonte. In merito all'uso del teatro Luciano Canfora aggiunge: Secondo la tradizione greca l'attivit\u00e0 teatrale, essendo considerata una forma di attivit\u00e0 istituzionale, era concessa a tutti i cittadini, anche ai pi\u00f9 poveri, tramite il \"Teorico (fondo)\", un fondo creato per le attivit\u00e0 di questo tipo.\nLe attivit\u00e0 teatrali persero di importanza durante la dominazione romana, dove presero il sopravvento anche gli spettacoli dei gladiatori.\nIl teatro in epoca romana.\nImportanti modifiche furono attuate nel teatro, forse al momento della deduzione della colonia, nella prima et\u00e0 augustea. La cavea venne modificata in forma semicircolare, tipica dei teatri romani, anzich\u00e9 a ferro di cavallo, come d'uso per i teatri greci e furono realizzati i corridoi che permettevano l'accesso all'edificio scenico (\"parodoi\"). La stessa scena venne ricostruita in forme monumentali con nicchia rettangolare al centro e due nicchie a pianta semicircolare sui lati, nelle quali si aprivano le porte sceniche. Fu inoltre scavata una nuova fossa per il sipario, con la sua camera di manovra. Nell'orchestra venne interrato l'antico euripo, sostituito da un nuovo canale, molto pi\u00f9 stretto e a ridosso dei gradini della cavea, ampliando il diametro da 16 m a 21,40 m. La decorazione della scena sub\u00ec forse dei rifacimenti in epoca flavia e/o antoniniana.\nIn epoca tardo-imperiale si ebbero altre consistenti modifiche, destinate ad adattare l'orchestra a giochi acquatici e fu probabilmente arretrata la scena. Non esistono invece tracce di adattamenti che consentissero di ospitare combattimenti di gladiatori o spettacoli con belve in genere rappresentati dall'eliminazione dei primi gradini della cavea allo scopo di consentire la realizzazione di un podio a protezione degli spettatori. Del resto questi spettacoli continuavano probabilmente a tenersi nell'anfiteatro, presente a Siracusa sin dall'epoca augustea.\n come autore di un rifacimento della scena: se si tratta dello stesso personaggio che restaur\u00f2 a Roma la Curia dopo il sacco di Alarico, gli ultimi lavori nel teatro di Siracusa potrebbero essere datati agli inizi del V secolo d.C.\nLa storia successiva.\nRimasto in abbandono per lunghi secoli, sub\u00ec a partire dal 1526 una progressiva spoliazione a opera degli Spagnoli di Carlo V, che sfruttarono i blocchi di pietra gi\u00e0 tagliati per costruire le nuove fortificazioni attorno Ortigia: scomparvero in tal modo l'edificio scenico e la parte superiore delle gradinate. Dopo la seconda met\u00e0 del Cinquecento, il marchese di Sortino, Pietro Gaetani, riattiv\u00f2 a proprie spese l'antico acquedotto che portava l'acqua sulla sommit\u00e0 del teatro, favorendo l'insediamento di diversi mulini installati sulla cavea: di questi resta ancora visibile la cosiddetta \u201ccasetta dei mugnai\u201d che si erge sulla sommit\u00e0 della cavea.\nSul finire del Settecento riprese l'interesse per il teatro che venne menzionato e riprodotto dagli eruditi dell'epoca (Arezzo, Fazello, Mirabella, Bonanni) e da famosi viaggiatori (d'Orville, von Riedesel, Saint-Non, Houel, Denon ecc.). Nel secolo successivo si ebbero vere e proprie campagne di scavo, grazie all'interesse del Landolina e del Cavallari che si occuparono di liberare il monumento dalla terra che vi si era accumulata. Successivamente le indagini archeologiche proseguirono ad opera di P. Orsi e di altri archeologi, fino a quelle del 1988 ad opera di Voza.\nA partire dal 1914 l'Istituto nazionale del dramma antico (INDA) inaugur\u00f2 nell'antico teatro le annuali rappresentazioni di opere greche (la prima fu la tragedia \"Agamennone\" di Eschilo, curata da Ettore Romagnoli). Dopo l'interruzione degli spettacoli causata dalla prima guerra mondiale, le rappresentazioni classiche ritornarono sulla scena nel 1921 con le Coefore di Eschilo. Per l'occasione giunge a Siracusa anche Filippo Tommaso Marinetti che il 18 e il 19 aprile terr\u00e0 delle conferenze per ribadire la posizione progressista del Futurismo di fronte ad una rappresentazione del passato. Per l'occasione viene anche scritto il \"Manifesto futurista per le rappresentazioni classiche di Siracusa\" con cui si ribadisce la linea critica dei futuristi.\nProprio per l'importanza delle rappresentazioni nel 1930 il re Vittorio Emanuele III in visita a Siracusa assister\u00e0 ad una delle rappresentazioni al teatro greco.\nDal 2010 il Teatro \u00e8 uno dei monumenti del Servizio Parco Archeologico di Siracusa e delle aree archeologiche dei Comuni limitrofi, organo periferico della Regione Siciliana, Assessorato Regionale dei Beni Culturali e dell'Identit\u00e0 Siciliana.\nLe descrizioni dei viaggiatori.\nNel 1625 Pietro Della Valle descrive con semplicit\u00e0 il teatro:\nVon Riesedel nel visitare il monumento ne rimarr\u00e0 estasiato: \nEgli inoltre si sofferma sulle dimensioni dei gradini e sulle iscrizioni ritrovate e interpretate dal Cesare Gaetani. Anche von Riesedel, proprio come Jean-Pierre Hou\u00ebl poi descriver\u00e0 la presenza dei mulini del galermi sulla cavea che avevamo parzialmente distrutto la gradinata e su cui erano convogliate le acque provenienti dal canale Galermi: di questa insensibilit\u00e0 verso l'antico infatti il pittore si lamenta. La presenza dell'acqua aveva creato molta vegetazione ma anche una cerca umidit\u00e0 che avrebbe portato refrigerio durante le giornate calde. Egli racconta inoltre che assieme a Saverio Landolina aveva scavato e frugato tra i gradini per trovare delle iscrizioni.\nUtilizzi attuali del teatro.\nSin dal 1914 con la nascita dell'INDA lo spazio scenico del teatro greco \u00e8 stato utilizzato prevalentemente per le cosiddette \"rappresentazioni classiche\" di tragedie e commedie greche, seguendo i dettami della tradizione. Le rappresentazioni, in precedenza a cadenza biennale, sono uno dei motivi di vanto della cultura greca della citt\u00e0.\nSalvo il normale utilizzo all'interno del circuito di visita dell'Area Archeologica, la cavea del teatro viene saltuariamente utilizzata per concerti o premiazioni ufficiali, il teatro tuttavia \u00e8 stato sempre limitato nel suo utilizzo in ragione della sua conservazione e della delicatezza della pietra.\nNel 2014 l'Assessorato Regionale ai Beni Culturali ha autorizzato l'utilizzo del teatro per spettacoli estivi di musica, lirica e danza."}
{"id": "265861", "revid": "838137", "url": "https://it.wikipedia.org/wiki?curid=265861", "title": "Governo Nitti II", "text": "Il Governo Nitti II \u00e8 stato in carica dal 22 maggio al 16 giugno 1920 per un totale di 18 giorni. Si dimise il 12 giugno presentandosi al Parlamento dopo aver ritirato il decreto legge sul rincaro del pane che non aveva la maggioranza."}
{"id": "265863", "revid": "115410627", "url": "https://it.wikipedia.org/wiki?curid=265863", "title": "Aston Martin DB9", "text": "La Aston Martin DB9 \u00e8 un'autovettura sportiva con carrozzeria coup\u00e9 o cabriolet prodotta dalla casa inglese Aston Martin, a partire dal dicembre 2004 per rimpiazzare la DB7.\nStile.\nLa DB9 \u00e8 una coup\u00e9 due porte con abitacolo in configurazione 2+2, quindi comodo per il conducente e il passeggero anteriore con l'aggiunta di due sedili posteriori di dimensioni contenute. Di questa vettura \u00e8 disponibile anche la variante cabriolet denominata \"DB9 Volante\" con tetto in tela ripiegabile. La carrozzeria \u00e8 realizzata in alluminio, esteriormente la linea caratterizzata da un cofano lungo, da un parabrezza inclinato e da una coda affusolata ha un andamento filante ed elegante. Su entrambe le versioni sono presenti di serie: ABS, airbag (guida, laterali, passeggero), chiusura centralizzata, controllo elettronico trazione, immobilizzatore, indicatore temperatura esterna, pretensinatore cinture, retrovisori elettrici termici e ripiegabili elettronicamente, sedili guida regolabili in altezza e elettricamente, servosterzo, trasponder, vetri elettrici anteriori, volante regolabile, autoradio, cerchi in lega, climatizzatore, controllo elettronico stabilit\u00e0, fari allo xeno, interni di materiale pregiato, navigatore satellitare, sensori di parcheggio posteriori. Sulla coup\u00e9 sono disponibili anche gli airbag testa. A pagamento si poteva avere l'antifurto.\nCaratteristiche tecniche.\nLa DB9 monta un motore a combustione interna a ciclo Otto, con frazionamento 12 cilindri a V di 5935\u00a0cm\u00b3 di cilindrata, con una potenza di 455 CV a 6000 giri al minuto e una coppia motrice massima di 570 Nm a 5000 giri/min. Il propulsore \u00e8 collocato sul telaio in posizione anteriore longitudinale, mentre il cambio e la trazione sono posizionati al retrotreno (schema Transaxle).\nIl motore V12 della DB9 deriva da quello gi\u00e0 presente sulla Vanquish prodotta fra il 2001 e il 2007, tuttavia \u00e8 stato depotenziato (520\u00a0CV per la Vanquish) e alleggerito di 11\u00a0kg, per far s\u00ec che la DB9 non si sovrapponesse alla Vanquish commercialmente e in prestazioni, oltre che per darle un'impostazione diversa.\nIl telaio della vettura realizzato in alluminio, \u00e8 di alta qualit\u00e0, l'equilibrata ripartizione dei pesi tra avantreno e retrotreno consentono una guida ad alte prestazioni, mentre la taratura dello sterzo consente un'azione progressiva e veloce, ma non fulminea. Questo giustifica l'impostazione generale della vettura, che \u00e8 concepita come Gran Turismo e non espressamente come auto da pista. Risulta, cos\u00ec, anche coerente la scelta di un cambio automatico (Touchtronic) classico con convertitore di coppia, invece di un pi\u00f9 veloce e nervoso elettroattuato. \u00c8 comunque disponibile anche un cambio manuale a 6 marce.\nLa DB9 \u00e8 la prima Aston Martin dotata di ESP, ma le caratteristiche dinamiche rendono rari e limitati i suoi interventi. \u00c8 anche la prima vettura della casa ad essere costruita nei nuovi stabilimenti di Gaydon (Inghilterra), dopo il trasferimento da quelli storici di Newport Pagnell.\nSia la Coup\u00e9 che la Volante hanno un bagagliaio di 186 dm3 e un serbatoio da 80 l.\nNel 2008 \u00e8 stata introdotta una versione aggiornata del motore, con una potenza massima di 476\u00a0CV a 6000 giri/min e 600\u00a0Nm di coppia massima a 5000 giri/min.\nNel 2012 arriva un restyling che rende il modello uguale alla Virage. Per questo motivo quest'ultima, dopo solo un anno di produzione esce di scena.\nA partire dal 2013 sulla DB9 \u00e8 stata montata un'ulteriore evoluzione di motore da 517\u00a0CV a 6500 giri/min e 620\u00a0Nm di coppia a 5500 giri/min.\nPrestazioni.\nLe prestazioni sono elevate, la prima versione prodotta nel periodo 2004-2008 raggiunge i 300\u00a0km/h di velocit\u00e0 massima e un'accelerazione da 0 a 100\u00a0km/h in 4,9 secondi (5,1 secondi nella versione coup\u00e9 automatica). Quest'auto rimane di alto livello, e si dimostra in pista perfino pi\u00f9 veloce della Vanquish, nonostante la minore potenza (tempo sul giro 1'22\"148 contro 1'23\"433 a Vairano).\nLa versione coup\u00e9 prodotta nel periodo 2008-2012 vanta prestazioni leggermente superiori: 306\u00a0km/h di velocit\u00e0 massima e un tempo di 4,8 secondi nello scatto da 0 a 100\u00a0km/h. Nel modello 2013 il picco di velocit\u00e0 \u00e8 sceso invece a 295\u00a0km/h mentre l'accelerazione 0\u2013100\u00a0km/h \u00e8 scesa a 4,6 secondi.\nLa DB9 rimane tuttavia un'auto da Gran Turismo, fatta per la strada e i lunghi viaggi veloci, settore nel quale \u00e8 un'auto d'\u00e9lite.\nVersioni speciali.\nAston Martin DB9 Le Mans.\nPer celebrare la vittoria in classe GT1 alla 24 Ore di Le Mans 2007 dell'DBR9, versione da corsa della vettura inglese, \u00e8 stata realizzata una serie limitata a 124 esemplari tutti coup\u00e9 denominata LM, contraddistinta dalla colorazione argento Sarthe, in omaggio al Circuit de la Sarthe dove viene disputata la celebre corsa. Esteticamente presenta cerchi ruota di disegno specifico, l'abitacolo dispone di inserti diversi, l'assetto \u00e8 pi\u00f9 rigido e sportivo, invariata la veste meccanica.\nAston Martin DB9 1M Facebook Edition.\nPer festeggiare il milione di fan raggiunto sul social network Facebook nel 2012, la Aston Martin ha creato una versione speciale della DB9, denominata 1M Facebook Edition. Meccanicamente identica alla DB9 di serie, la 1M presenta una carrozzeria color blu con adesivi di colore bianco che corrono lungo tutto il corpo vettura in riferimento alla colorazione della pagina internet. Inoltre, sono stati aggiunti cerchi in lega multiraggi Silver Diamond da 20 pollici e interni bicolore.\nCompetizioni sportive.\nNel 2005 \u00e8 stata presentata la DBR9, una versione da gara per il Campionato FIA GT e campionati gestiti dall'ACO, classe GT1, che sviluppa 600\u00a0CV e supera i 320\u00a0km/h. In seguito \u00e8 stata realizzata una versione meno potente, da impiegare nella classe GT3, dandole il nome \"DBRS9\". Inoltre si \u00e8 affiancata alle attuali versioni la \"DBS\", versione stradale pi\u00f9 potente e \"corsaiola\" della DB9, che ha debuttato nel film del 2006 di James Bond \"Casin\u00f2 Royale\"."}
{"id": "265870", "revid": "599", "url": "https://it.wikipedia.org/wiki?curid=265870", "title": "Funzione psi", "text": ""}
{"id": "265871", "revid": "1442080", "url": "https://it.wikipedia.org/wiki?curid=265871", "title": "CQD", "text": "CQD (\u2014 \u00b7 \u2014 \u00b7 \u2014 \u2014 \u00b7 \u2014 \u2014 \u00b7 \u00b7) \u00e8 stato un segnale di soccorso radiotelegrafico in codice Morse.\n\u00c8 composto da \"CQ\", indicativo di chiamata generale indirizzata a tutte le stazioni (derivato dal francese \"s\u00e9cu\", abbreviazione di \"s\u00e9curit\u00e9\"), seguito da \"D\" che sta per \"Distress\" (in pericolo): non significa quindi \"Come Quick, Distress\" (venite, presto, siamo in pericolo), come spesso si crede. Fu in uso fino al 1912, per chiedere immediata assistenza da parte di altre navi. Dopo l'affondamento del Titanic, venne sostituito dal pi\u00f9 famoso segnale SOS costituito da tre punti seguiti da tre linee e altri tre punti (\u00b7 \u00b7 \u00b7 \u2014 \u2014 \u2014 \u00b7 \u00b7 \u00b7) molto pi\u00f9 facile da riconoscere."}
{"id": "265872", "revid": "180559", "url": "https://it.wikipedia.org/wiki?curid=265872", "title": "Keith Duckworth", "text": "Biografia.\nDopo gli studi all'Imperial College di Londra, inizi\u00f2 la sua carriera alla Lotus Cars di Colin Chapman nel 1957, dove incontr\u00f2 il suo futuro socio, l'ingegnere Mike Costin; nel 1958 i due fondarono la loro azienda a cui cominciarono a dedicarsi a tempo pieno nel 1962, aprendo nel 1964 i nuovi uffici in quella che diventer\u00e0 la sede storica di Northampton.\nNell'autunno del 1965 la Ford commission\u00f2 alla Cosworth la costruzione di due motori da competizione, un 1600 cc per la Formula 2 e un motore V8 da 3000 cc per la Formula 1. Duckworth progett\u00f2 allora il \"FVA\" e, soprattutto, il Cosworth \"DFV\", che sarebbe diventato il simbolo stesso della Cosworth, vincendo al suo debutto nel Gran Premio d'Olanda 1967, e poi per un totale di 154 Gran Premi nelle sue varie evoluzioni fino al campionato del 1982. Il Ford-Cosworth DFV fu il motore che diede vita alla Formula Uno degli \"assemblatori\" (termine critico coniato da Enzo Ferrari), piccole scuderie che costruivano le loro vetture intorno a un motore Cosworth, commercializzato dalla Ford a tutti coloro che lo richiedevano.\nLa Cosworth avrebbe poi consolidato la propria posizione producendo variazioni del DFV (come il \"DFX\" utilizzato nella \"Indycar\" americana) e altre soluzioni sia per i partner industriali storici della Ford, sia per altre aziende automobilistiche. Inoltre, dalla fabbrica Cosworth fuoriuscivano altri validi ingegneri che andavano poi ad alimentare la concorrenza, come Mario Illien e Paul Morgan, fondatori della Ilmor Engineering. Nel frattempo Duckworth e Costin avevano ceduto il controllo dell'azienda alla United Engineering Industries, il primo di una serie di cambiamenti azionari per la Cosworth. Duckworth lasci\u00f2 ufficialmente l'azienda nel 1988."}
{"id": "265873", "revid": "29035", "url": "https://it.wikipedia.org/wiki?curid=265873", "title": "Silvia Plath", "text": ""}
{"id": "265874", "revid": "110157", "url": "https://it.wikipedia.org/wiki?curid=265874", "title": "Contea di \u00c5rhus", "text": "La contea di \u00c5rhus (in danese \"\u00c5rhus Amt\") era una delle 13 contee della Danimarca, le contee sono state abolite con la riforma amministrativa entrata in vigore il 1\u00ba gennaio del 2007 e sono state sostituite da cinque regioni.\nLa contea era situata nella parte occidentale della penisola dello Jutland, a partire dal 1\u00ba gennaio 2007 la maggior parte dell'area \u00e8 stata accorpata alla regione dello Jutland centrale, una piccola parte \u00e8 invece compresa nella regione dello Jutland settentrionale."}
{"id": "265877", "revid": "1543377", "url": "https://it.wikipedia.org/wiki?curid=265877", "title": "Parco archeologico di Sentinum", "text": "Il parco archeologico di \"Sentinum\" racchiude al suo interno le rovine dell'antica citt\u00e0 romana di \"Sentinum.\"\nIl sito si trova alle porte dell'odierna citt\u00e0 di Sassoferrato (AN) e si divide in due aree (localit\u00e0 Santa Lucia e localit\u00e0 Civita) collegate tra loro da una passerella.\nStoria.\nNei pressi di \"Sentinum\", nel 295 a.C., ebbe luogo la celebre battaglia delle Nazioni che vide la decisiva vittoria dei Romani contro gli eserciti dei Galli Senoni e dei Sanniti. \nLa citt\u00e0 verr\u00e0 poi coinvolta anche nello scontro tra Marco Antonio ed Ottaviano che sfoci\u00f2 nella guerra di Perugia (41 a.C.); le popolazioni dell'Italia Centrale dovettero schierarsi a favore dell'uno o dell'altro e poich\u00e9 a \"Sentinum\" vivevano ex veterani di Marco Antonio la citt\u00e0 si schier\u00f2 a suo favore. Le truppe di Ottaviano entrarono in citt\u00e0 dandola alle fiamme; in seguito verr\u00e0 ricostruita ed ampliata godendo di benessere economico per alcuni secoli. \nL'ultima datazione che si ha della citt\u00e0 attraverso iscrizioni \u00e8 del 343 d.C. dopodich\u00e9 non vi \u00e8 pi\u00f9 alcuna menzione di \"Sentinum\", che verr\u00e0 abbandonata, un paio di secoli dopo, dagli abitanti decimati dalla fame e dalla peste ed incapaci di difenderla dalle irruzioni nemiche, specialmente dai Longobardi. La popolazione si sposter\u00e0 in alture limitrofe dove, intorno all'anno 1000, sorger\u00e0 il \"Castrum\" \"Saxum Ferratum.\"\nScavi archeologici.\nSin dall'alto medioevo le rovine di \"Sentinum\" furono utilizzate nella costruzione di Sassoferrato e delle zone limitrofe. La citt\u00e0 diventer\u00e0 oggetto di interesse da parte di due studiosi dell'Umanesimo, Ciriaco d'Ancona e Biondo Flavio, dopo di loro nessuno se ne interesser\u00e0 per alcuni secoli.\nSar\u00e0 con l'apertura della linea ferroviaria Fabriano-Urbino che si torner\u00e0 a parlare di \"Sentinum\" ed inizieranno delle vere e proprie ricerche; il percorso infatti tagliava in due la citt\u00e0. Durante i lavori vennero effettuati numerosi rinvenimenti per questo si resero necessarie delle campagne di scavo condotte, nel 1890 e nel 1891, da Edoardo Brizio con la collaborazione di Raniero Mengarelli. Si riuscir\u00e0 cos\u00ec a definire l'andamento della cinta muraria e vennero individuati i resti di edifici e di strade (tra cui il cardine massimo ed il decumano massimo e altri cardini e decumani minori).\nFino alla met\u00e0 del 1900 non ci furono altre indagini, anche se non mancarono importanti rinvenimenti effettuati fortuitamente negli anni '20, come lo splendido mosaico con \"Mostri marini\" (14 x 9,80 m) e il mosaico con il \"Ratto di Europa\" conservato al Museo civico archeologico di Sassoferrato.\nLe campagne di scavo ripresero nel 1954 fino al 1960, condotte da Laura Fabbrini, in cui si continu\u00f2 ad indagare il tracciato viario della citt\u00e0 oltre che alcuni degli edifici come le Terme Urbane, la fonderia ed il complesso extra-urbano di Santa Lucia. In questa occasione le ricerche toccarono anche la \"domus\" dell'\"insula del pozzo\" da cui proviene il famoso mosaico raffigurante il dio Aion (5,34 x 4,94 m) oggi conservato presso la Gliptoteca (Monaco di Baviera) ed un edificio, probabilmente difensivo, nell'angolo Nord-Ovest delle mura.\nUna successiva indagine verr\u00e0 condotta da Luisa Brecciarioli Taborelli nel 1974 in cui si prosegu\u00ec lo studio delle terme urbane e del complesso extra-urbano di Santa Lucia. Di quest'ultimo si chiarir\u00e0 la natura, termale con anche funzione di accoglienza, solo grazie agli studi condotti in quell'area da Mara Silvestrini tra la fine del 1900 e gli inizi del 2000. \nL'ultimo programma di ricerche \u00e8 stato portato avanti dall'Universit\u00e0 degli studi di Genova e dall'Universit\u00e0 degli studi di Urbino \"Carlo Bo\" tra il 2002 ed il 2007 ed ha interessato due aree, una ad ovest e una ad est della ferrovia, portando alla luce alcuni edifici pubblici. Nel frattempo sono state condotte alcune campagne di prospezioni magnetometriche per definire l'assetto urbanistico che hanno permesso di redigere una nuova planimetria della citt\u00e0 oltre che individuare il \"foro\" cittadino. \nParco archeologico di \"Sentinum\".\nIl parco archeologico \u00e8 diviso in due aree, localit\u00e0 Civita e localit\u00e0 Santa Lucia.\nIn localit\u00e0 Civita sono ancora visibili i resti delle terme urbane, tratti di due strade basolate minori (cardine e decumano) e di una bottega per la fusione dei metalli.\nIn localit\u00e0 Santa Lucia \u00e8 visibile una monumentale costruzione identificata come terme extraurbane."}
{"id": "265880", "revid": "110157", "url": "https://it.wikipedia.org/wiki?curid=265880", "title": "Museo d'arte moderna, dell'informazione e della fotografia", "text": "Il museo d'arte moderna, dell'informazione e della fotografia - MUSINF \u00e8 un museo di Senigallia (AN).\nStoria e descrizione.\nLa struttura \u00e8 situata in una palazzina vicino al teatro La Fenice, fondato nel 1981 dal Comune dietro consiglio del critico Carlo Emanuele Bugatti e con il benestare degli artisti Virgilio Guidi, Umberto Mastroianni e Orfeo Tamburi.\nIl museo, a cui svariati artisti hanno regalato le loro opere, documenta la storia del rapporto tra la parola e immagine nell'informazione, fino alle forme pi\u00f9 recenti della copy art, della poesia visiva, degli ex libris e della mail art, posizionandosi tra i principali centri italiani di documentazione dell'arte contemporanea, dell'incisione e della fotografia.\nCollezione.\nFotografia.\nLa sezione dedicata alla fotografia contiene oltre 1.700 immagini donate da pi\u00f9 di 50 artisti. Particolare attenzione \u00e8 stata data all'Associazione Fotografica Misa (a cui aderirono fotografi come Ferruccio Ferroni e Piergiorgio Branzi), nata a Senigallia per merito di Giuseppe Cavalli, e alle 250 foto di Mario Giacomelli risalenti fino agli anni cinquanta.\nCopy art.\nLa raccolta comprende 350 xerografia, 11 volumi e altro materiale proveniente dal \"Xeros-Art\" di Milano, esposto anche nel 1988 alla fiera di Ancona, esposto col titolo di \"Electroworks\" e in cui esponevano alcuni tra gli artisti pi\u00f9 importanti della copy art internazionale come Julien Blaine, Guglielmo Achille Cavellini, Emilio Morandi, Bruno Munari, Clemente Padin, Pierre Restany, Daniele Sasson.\nPoesia visiva.\nLe origini dell'archivio dedicato a questa branca dell'Avanguardia si devono agli artisti Eugenio Miccini e Mirella Bentivoglio, che per primi donarono alcune delle loro opere. In poco tempo circa altri 200 personaggi (anche stranieri) del settore fecero altrettanto, compreso l'Italian Institute della New York University, e le amministrazioni comunali di La Spezia e Ravenna chiesero in prestito del materiale per esporlo nelle loro citt\u00e0, imitate presto dal \"museo statale della letteratura\" di Mosca.\nTra gli autori presenti, ci sono anche Jean-Francois Bory, Antonio Bueno, Ugo Carrega, Klaus Groh, Stelio Maria Martini, Magdalo Mussio, Sarenco, Elisabetta Gut, Julien Blaine, Lamberto Pignotti, Luciano Caruso e Adriano Spatola.\nEx libris.\nL'area dedicata agli ex libris fu aperta negli ultimi mesi del 1986 per accogliere vaste raccolte di autori risalenti fino al secondo dopoguerra, con continue aggiunte nel corso del tempo fino ad arrivare ad esporre opere di 50 artisti italiani e 130 stranieri per un totale di 6.300 ex libris.\nMail art.\nLa zona riservata alla mail art contiene le opere di due progetti: il \"Noti de' Nobili\" (sviluppato dal comune di Ripe e \"Im-migrazione\" (della mediateca delle Marche), entrambi formati con l'aiuto di numerosi artisti."}
{"id": "265884", "revid": "1226", "url": "https://it.wikipedia.org/wiki?curid=265884", "title": "This Shape We're In", "text": ""}
{"id": "265885", "revid": "547034", "url": "https://it.wikipedia.org/wiki?curid=265885", "title": "Primi fuochi di guerriglia", "text": "Primi fuochi di guerriglia \u00e8 il nome che si d\u00e0 un gruppo armato di estrema sinistra, composto prevalentemente da studenti, formatosi in Campania nel 1977. Caratteristica fondamentale di tale raggruppamento \u00e8 l'interesse per la Questione meridionale intesa come \"questione mediterranea\". Peculiare intento di questa organizzazione \u00e8 infatti collegare le lotte nel Mezzogiorno d'Italia con le istanze delle popolazioni che si affacciano sul versante sud del mar Mediterraneo. Suo obiettivo principale \u00e8 la lott\u00e0 contro le servit\u00f9 militari collocate a sud ed in generale contro ci\u00f2 che veniva ritenuto imperialismo statunitense ed italiano. Si nota subito un ventaglio ideologico molto ampio che non trova omologhi negli altri gruppi terroristici di sinistra dell'epoca. \nLe azioni pi\u00f9 importanti (sempre incruente) sono state contro la Cassa di Risparmio di Calabria e Lucania, l'Italsider di Taranto, il centro Rai di Potenza e varie stazioni di polizia e carabinieri.\nNel 1978 vengono compiuti numerosi arresti soprattutto a Napoli e Cosenza che mettono fine a questa formazione.\nL'organizzazione Primi fuochi di guerriglia ha operato in Basilicata, Campania, Calabria e Lazio e per la sua attivit\u00e0 sono state inquisite 30 persone."}
{"id": "265887", "revid": "13102", "url": "https://it.wikipedia.org/wiki?curid=265887", "title": "Sena Gallica", "text": ""}
{"id": "265889", "revid": "110157", "url": "https://it.wikipedia.org/wiki?curid=265889", "title": "Area archeologica la Fenice", "text": "L'area archeologica \"La Fenice\" \u00e8 uno scavo archeologico musealizzato che si trova nel centro di Senigallia (AN), sotto l'attuale teatro \"La Fenice\".\nStoria e descrizione.\nDurante i lavori di fondazione del teatro \"La Fenice\", nel 1989, sono emersi importanti reperti di et\u00e0 romana. Al centro dell'area si osserva l'intersezione tra un cardo e un decumano, appartenenti all'area dell'antica \"Sena Gallica\", su cui sono ancora ben visibili i solchi delle ruote dei carri che vi hanno transitato. L'area, musealizzata con criterio didattico, conserva anche alcune \"tabernae\" e un'ampia \"domus\" signorile, di cui si conservano i pavimenti in cocciopesto e l\"'impluvium\" dell'atrio.\nDurante gli scavi furono rinvenute anche 130 tombe di epoca medievale, ma solo una \u00e8 visibile per scopi didattici.\nLungo le passerelle \u00e8 allestito un percorso museale: delle teche dotate di opportuna didascalia espongono i reperti archeologici rinvenuti a Senigallia nei vari scavi che hanno interessato la citt\u00e0 e le aree limitrofi nel corso dell'ultimo secolo."}
{"id": "265891", "revid": "1652635", "url": "https://it.wikipedia.org/wiki?curid=265891", "title": "Morale", "text": "La morale \u00e8 l'insieme dei valori o principi ideali in base ai quali l'individuo e la collettivit\u00e0 decidono liberamente la scelta del proprio comportamento. Tali valori si originano dalla realt\u00e0 sociale e politica, si riferiscono all'organizzazione economica e giuridica, si rifanno alle tradizioni di una collettivit\u00e0 e quindi mutano nel loro percorso storico . Il termine \"morale\", , derivante da \"mos, moris\" (costume), fu coniato da Marco Tullio Cicerone per calco del greco antico \u1f20\u03b8\u03b9\u03ba\u03cc\u03c2 (\"etik\u00f2s\"), derivato di \u1f26\u03b8\u03bf\u03c2 (\"etos\", costume).\nMorale, etica e moralismo.\nSpesso i termini etica e morale sono usati come sinonimi ma, mentre la morale considera come dati di fatto le norme e i valori, l'etica svolge su di essi una riflessione speculativa, cerca, cio\u00e8, di darne una spiegazione razionale.\nUn'ulteriore distinzione \u00e8 propria del concetto di moralismo che implica una variet\u00e0 di significati tra i quali quelli filosofici per cui i valori morali sono considerati superiori ad ogni altro principio dell'attivit\u00e0 umana: com'\u00e8, ad esempio, nell'affermato primato della Ragion pratica sull'attivit\u00e0 teoretica in Kant o nella filosofia di Fichte denominata \"moralismo puro\" per intendere che il principio dell'azione \u00e8 a fondamento e giustificazione di ogni aspetto della vita dell'individuo. \nNel senso comune moralismo viene inteso spregiativamente come un ipocrita richiamo ai valori della morale corrente usati con eccessiva intransigenza per una severa condanna dei comportamenti altrui.\nCorrenti.\nNell'ambito della morale esistono due correnti fondamentali: la corrente laica e quella religiosa.\nReligiosa.\nNell'ambito religioso troviamo la legittimazione e l'efficacia della norma morale come proveniente da Dio.\nLaica.\nLa morale laica, in senso politico e sociale, denota la rivendicazione, da parte di un individuo o di una entit\u00e0 collettiva, dell'autonomia decisionale rispetto a ogni condizionamento ideologico, morale o religioso proveniente dall'esterno. \nLa morale laica si fonda sull'indipendenza della ragione da ogni dogmatismo e quindi valorizza il dibattito, il confronto e l'apertura, la libert\u00e0 delle scelte personali. "}
{"id": "265892", "revid": "1318658", "url": "https://it.wikipedia.org/wiki?curid=265892", "title": "Victor Horta", "text": "Biografia.\nPrecursore dell'Art Nouveau, Horta ha rivoluzionato il modo di concepire gli edifici di abitazione, allargando il compito dell'architetto dalla progettazione degli spazi, interni ed esterni, a una concezione che comprendeva anche lo studio e la realizzazione delle luci, degli arredi, della decorazione delle pareti, perfino dell'oggettistica.\nSecondo la definizione di uno dei suoi ammiratori, l'architetto francese Hector Guimard, Horta \u00e8 stato un \u00abarchitetto artista\u00bb che concepiva la casa come opera d'arte \"totale\", come una \"conchiglia\" costruita attorno al suo proprietario.\nStudi\u00f2 a Parigi; tornato in Belgio, complet\u00f2 gli studi presso l'accademia di Belle Arti di Bruxelles e presso lo studio dell'architetto Alphonse Balat.\nMassone, fu membro della Loggia \"Les Amis philanthropes\" del Grande Oriente del Belgio.\nHorta progett\u00f2 numerosi edifici destinati a destare scalpore, quali: la Casa Tassel, Bruxelles 1893; la Casa Solvay, Bruxelles 1895-1900; la Casa Horta, Bruxelles 1898.\nViene giustamente considerato l'architetto che per primo defin\u00ec i canoni architettonici dell'Art Nouveau, attraverso il progetto della casa Tassel. \n\u00c8 soprattutto nell'interno della casa Tassel, considerata come il primo edificio promotore del nuovo stile, che Horta manifesta e d\u00e0 rilievo alla nuova tendenza artistica; infatti, la scalinata, che si sviluppa nell'ingresso della casa, non \u00e8 modellata secondo forme classiche ma si compone di agili colonnine di ferro che, come steli di una rigogliosa vegetazione, si protendono verso l'alto in forme sinuose e ritorte. Il tutto in un'incredibile armonia con gli affreschi delle pareti e della volta e con i mosaici del pavimento.\nTuttavia l'opera considerata il suo capolavoro \u00e8 la Maison du Peuple (1896-1899) a Bruxelles: l'edificio costruito per il partito operaio belga, distrutto nel 1964 sempre per decisione del partito, doveva svolgere, in conformit\u00e0 allo spirito socialista riformatore di fine secolo, tre principali funzioni: politico-sindacale, commerciale, ricreativa.\nIn et\u00e0 pi\u00f9 avanzata, Horta torn\u00f2 su posizioni pi\u00f9 tradizionali, realizzando opere come il Palais des Beaux-Arts a Bruxelles (1922-1928).\nQuattro delle sue case private (h\u00f4tels) sono state incluse nell'elenco dei Patrimoni dell'umanit\u00e0 dell'UNESCO:\nLe opere principali.\nLe quattro costruzioni pi\u00f9 famose di Victor Horta sono state riconosciute patrimonio dell'umanit\u00e0 dall'UNESCO nel 2000, e si trovano tutte a Bruxelles. Si tratta dell'Hotel Tassel, dell'Hotel Solvay, dell'Hotel van Eetvelde e del museo Horta."}
{"id": "265894", "revid": "22828", "url": "https://it.wikipedia.org/wiki?curid=265894", "title": "Ronald Evans", "text": ""}
{"id": "265895", "revid": "22828", "url": "https://it.wikipedia.org/wiki?curid=265895", "title": "Ronald Elwin Evans", "text": ""}
{"id": "265896", "revid": "112392304", "url": "https://it.wikipedia.org/wiki?curid=265896", "title": "Parco naturale regionale della Gola della Rossa e di Frasassi", "text": "Il parco naturale regionale della Gola della Rossa e di Frasassi \u00e8 un'area naturale protetta delle Marche e ha la sua sede operativa all'interno del complesso di Santa Lucia. \nEsteso per circa 9170 ettari sul versante appenninico della provincia di Ancona, il parco interessa direttamente i comuni di Serra San Quirico, Genga (con le note Grotte di Frasassi), Arcevia e Fabriano, un territorio ancora immerso in una natura integra e rigogliosa.\nAll'interno del parco si trova anche l'eremo di Grottafucile affacciato sulla Gola della Rossa. Si trovano inoltre il tempio del Valadier e l'eremo di Santa Maria Infra Saxa.\nStoria.\nIl parco \u00e8 stato istituito con legge regionale nel 1997.\nProblematiche ambientali.\nLa bellezza della Gola della Rossa \u00e8 minacciata dalla continua apertura di cave, l'impatto delle quali sulla natura e sul turismo sembra non essere abbastanza considerato dagli ambienti politici locali. \nTalora la carenza di infrastrutture rende difficile la fruibilit\u00e0 del parco stesso.\nFauna.\nFra tutti quelli presenti nell'area vale la pena ricordare che il riccio \u00e8 stato scelto come animale simbolo del parco.\n\u00c8 presente inoltre una coppia di aquile reali."}
{"id": "265898", "revid": "729019", "url": "https://it.wikipedia.org/wiki?curid=265898", "title": "Unit\u00e0 atomiche", "text": "Le unit\u00e0 atomiche (au) sono un sistema di unit\u00e0 di misura usato nella fisica atomica per descrivere le propriet\u00e0 degli elettroni. Tutte le unit\u00e0 di questo sistema vengono scelte ponendo uguale ad uno i valori di alcune costanti che descrivono propriet\u00e0 fondamentali degli elettroni.\nLa costante di Coulomb formula_1 \u00e8 anch'essa uguale a uno in questo sistema. Dato che queste sei quantit\u00e0 non sono indipendenti \u00e8 sufficiente definire quattro di queste unit\u00e0 per avere automaticamente anche le altre.\nNelle unit\u00e0 atomiche, il magnetone di Bohr vale formula_2, e la velocit\u00e0 della luce nel vuoto vale formula_3, dove formula_4 \u00e8 la costante di struttura fine.\nQueste sono:\nL'uso delle unit\u00e0 atomiche semplifica anche l'equazione di Schr\u00f6dinger. Per esempio nel SI l'Hamiltoniana per un elettrone in un atomo di idrogeno sarebbe affetta da molte costanti dimensionali:\nmentre in unit\u00e0 atomiche ha la forma adimensionale:"}
{"id": "265902", "revid": "2191283", "url": "https://it.wikipedia.org/wiki?curid=265902", "title": "In girum imus nocte et consumimur igni", "text": "In girum imus nocte et consumimur igni \u00e8 un famoso palindromo in lingua latina che, tradotto in italiano, restituisce \"giriamo in tondo nella notte e veniamo consumati dal fuoco\".\nSpesso attribuito a Virgilio, il verso non \u00e8 tuttavia reperibile in alcuna delle sue opere note ed \u00e8 probabilmente un'attribuzione errata di epoca successiva; il celebre verso sarebbe quindi una forma abbreviata del pentametro vero e proprio \"in girum imus nocte ecce et consumimur igni\", mancante di un piede con significato \"giriamo in tondo nella notte ed, ecco, veniamo consumati dal fuoco\".\nLa definizione potrebbe essere riferibile tanto alle falene che, attratte dalla luce di una lanterna finiscono per uccidersi, quanto alle torce, in riferimento al loro consumarsi bruciando nella notte.\nNel Medioevo alla frase veniva attribuito un potere magico poich\u00e9, se trascritta su una pergamena e poi bruciata, avrebbe permesso di trovare la formula della pietra filosofale.\nNel 1978, il poliedrico intellettuale francese Guy Debord intitola il suo documentario-film con tale palindromo, producendo una radicale critica, tra le altre cose, della posizione occupata dallo spettatore spettacolare."}
{"id": "265908", "revid": "22828", "url": "https://it.wikipedia.org/wiki?curid=265908", "title": "Citrato di tripotassio", "text": ""}
{"id": "265909", "revid": "24281", "url": "https://it.wikipedia.org/wiki?curid=265909", "title": "The 4 Skins", "text": ""}
{"id": "265910", "revid": "125836489", "url": "https://it.wikipedia.org/wiki?curid=265910", "title": "Club Atl\u00e9tico V\u00e9lez Sarsfield", "text": "Il Club Atl\u00e9tico V\u00e9lez Sarsfield, noto semplicemente come V\u00e9lez Sarsfield o V\u00e9lez, \u00e8 una societ\u00e0 polisportiva con sede a Liniers, sobborgo di Buenos Aires. \u00c8 famosa soprattutto per la sua sezione calcistica. Il soprannome della squadra \u00e8 \"El Fort\u00edn\" (letteralmente, \"il fortino\"), con cui i tifosi chiamano anche lo stadio casalingo \"Jos\u00e9 Amalfitani\", intitolato al leggendario presidente della squadra in carica dal 1941 al 1969.\nIl V\u00e9lez venne fondato nel 1910 nel quartiere Floresta di Buenos Aires, e prese il nome dal nome della stazione ferroviaria vicina alla prima sede del club, la stazione \"V\u00e9lez Sarsfield\" (di propriet\u00e0 della Western Railway/Ferrocarril Oeste e che derivava a sua volta il nome dall'autore della prima bozza del Codice Civile argentino). Nel 1919 partecip\u00f2 per la prima volta al campionato amatoriale argentino e nel 1931 fu tra le 20 squadre ad aggregarsi nella federazione professionistica di calcio. In tutta la sua storia, il V\u00e9lez Sarsfield \u00e8 retrocesso soltanto una volta, nel 1941, ritornando in prima divisione appena due anni dopo.\nIl primo titolo nazionale vinto dal V\u00e9lez risale al 1968, ma a partire da quell'anno inizi\u00f2 un periodo lunghissimo senza vittorie durato ben 25 anni. Finalmente, nel 1993, il digiuno di vittorie fin\u00ec riuscendo a vincere il campionato di \"Clausura\" 1993. Gli anni '90 sono stati per il V\u00e9lez il periodo pi\u00f9 ricco di vittorie della sua storia: in questo decennio vinse ben 4 dei 10 campionati del suo \"palmar\u00e8s\" e 5 titoli internazionali (fra cui la \"doppietta\" Coppa Libertadores-Coppa Intercontinentale nel 1994, dove sconfisse rispettivamente i brasiliani del San Paolo e il Milan). Dal 1944, il V\u00e9lez Sarsfield ha disputato 72 stagioni di Primera Divisi\u00f3n, un primato superato solo dal Boca Juniors.\nStoria.\nLe origini.\nLa fondazione del V\u00e9lez risale al 1910. Fu in un giorno di pioggia quando tre giovanotti si rifugiarono sotto un tunnel della stazione ferroviaria di Floresta, allora chiamata stazione V\u00e9lez Sarsfield in onore di Dalmacio V\u00e9lez Sarsfield, giurista e politico di grido, tra i redattori del Codice civile argentino. Questi tre ragazzi erano Julio Guglielmone, Mart\u00edn Portillo e Nicol\u00e1s Mart\u00edn Moreno. Proprio loro decisero di fondare un nuovo club con il semplice piano di associarsi e prendere parte a qualche campionato.\nI giovani, con l'aiuto di un gruppo di altri uomini, fondarono ufficialmente il \"Club Atl\u00e9tico Argentino de V\u00e9lez Sarsfield\" il 1\u00ba gennaio 1910 in casa di Mar\u00edn Moreno e nominarono Luis Barredo primo presidente. Il loro primo campo fu un pezzo di terreno situato tra l'avenida Provincias Unidas (oggi avenida Juan Bautista Alberdi), l'avenida Convenci\u00f3n (oggi avenida Jos\u00e9 Bonifacio), l'avenida Mariano Acosta e calle Ensenada.\nDopo aver fondato la societ\u00e0, era necessaria una divisa. Questo fu il motivo per cui scelsero magliette bianche, poich\u00e9 erano le pi\u00f9 facili da reperire. Comunque, quella tenuta venne modificata due anni pi\u00f9 tardi. Il 3 febbraio 1912 scelsero maglie color blu mare e pantaloncini bianchi.\nA dispetto dell'entusiasmo per questa piccola rivoluzione all'interno del quartiere, le cose non andavano come ci si aspettava. Non poterono iscriversi al campionato argentino. Il nome venne modificato: fu tolto l'aggettivo \"Argentino\" dalla denominazione originale del club. Da allora il club mantiene lo stesso nome, Club Atl\u00e9tico V\u00e9lez Sarsfield.\nVerso la fine del 1912, la direzione decise di prendere in affitto un nuovo campo, situato nel quartiere di Mataderos, nell'Avenida Tapalque, tra Escalada e l'Avenida Chascom\u00fas. Un mulino a vento forniva l'acqua per gli spogliatoi.\nNel 1914, dovette essere attuato un altro trasferimento: il campo venne spostato nel quartiere di Villa Luro. Il 14 marzo, anche a causa della crescita degli immigrati italiani tra i membri del club, la divisa fu cambiata di nuovo. I nuovi colori adottati furono il verde, il rosso e il bianco, i colori del Tricolore. Da quel momento, la squadra gioc\u00f2 con una maglia a strisce verdi, bianche e rosse.\nL'ammissione al campionato.\nLa societ\u00e0 entr\u00f2 finalmente a far parte del campionato argentino nel 1918, ed ebbe una performance sbalorditiva gi\u00e0 al primo anno in massima serie. Il V\u00e9lez chiuse in terza posizione, solo 4 punti sotto il River Plate e il Defensores de Belgrano. All'esordio, il V\u00e9lez sconfisse l'Independiente 2-1. Nel 1920, la squadra chiuse al sesto posto su 19 squadre. Oltre a questo, il V\u00e9lez pot\u00e9 vantare il proprio unico capocannoniere dell'era amatoriale, tal Santiago Carreras che segn\u00f2 20 gol. Qualche mese dopo, in nazionale argentina venne convocato per la prima volta un giocatore del V\u00e9lez. Quest'uomo era Jose Bofia, che il 25 maggio 1921 gioc\u00f2 nella gara in cui l'Argentina domin\u00f2 sul Cile per 4-1 a Valpara\u00edso.\nGuidato in campo da Carlos Bianchi, il V\u00e9lez vinse il suo primo titolo, nel 1968, e lo stesso Bianchi fu capocannoniere del campionato argentino nel 1970, nel 1971 e di nuovo nel 1981.\nCarlos Bianchi e gli anni '90.\nGli anni novanta sono indubbiamente il miglior periodo della storia del V\u00e9lez, che vinse nove titoli, sia nazionali sia internazionali. In questi anni importanti giocatori come il portiere paraguaiano Jos\u00e9 Luis Chilavert, l'attaccante Omar Asad e il centrocampista Claudio Husa\u00edn vestirono la maglia della squadra.\nIl decennio inizi\u00f2 con il terzo posto nel campionato di Apertura 1990, ricordato per la vittoria per 2-1 ottenuta all'ultimo turno contro il (gol di Ricardo Gareca ed Esteban Gonz\u00e1lez) al Monumental, successo che imped\u00ec ai biancorossi di vincere il titolo. Il portiere ospite Ubaldo Fillol par\u00f2 un calcio di rigore durante la partita, dopo la quale si ritir\u00f2 dall'attivit\u00e0 agonistica all'et\u00e0 di 44 anni. Nel 1990-1991 Esteban Gonz\u00e1lez vinse la classifica dei marcatori del campionato con 18 reti. Il club chiuse al quarto posto il campionato di Apertura 1991 e al secondo posto il campionato di Clausura 1992.\nNel dicembre 1992 fu nominato allenatore Carlos Bianchi, che da calciatore era stato capocannoniere del campionato in tre occasioni con il V\u00e9lez, con cui aveva vinto il campionato. Come allenatore, Bianchi riport\u00f2 il V\u00e9lez al successo in campionato dopo 25 anni, nel Clausura 1993, aggiudicandosi il titolo alla penultima giornata, in virt\u00f9 del pari ottenuto contro l' (1-1, il primo gol fu del portiere Jos\u00e9 Luis Chilavert, alla sua prima rete con il V\u00e9lez). \nBianchi condusse il V\u00e9lez alla vittoria di tre campionati (Clausura 1993, Apertura 1995 e Clausura 1996) e all'affermazione internazionale, con la vittoria della Coppa Libertadores nel 1994, della Coppa Intercontinentale nello stesso anno e della Copa Interamericana nel 1996. La Coppa Libertadores fu vinta in finale contro il detentore del trofeo, battuto per 5-3 ai tiri di rigore grazie alla realizzazione decisiva di Roberto Pompei dal dischetto (l'andata era finita 1-0 per il V\u00e9lez in Argentina con il gol di Omar Asad e il ritorno con lo stesso punteggio, ma in favore dei brasiliani, al Morumbi). La Coppa Intercontinentale venne vinta a Tokyo contro il Milan, battuto per 2-0 con le realizzazioni di Roberto Trotta su calcio di rigore e dello stesso Asad. Nella partita contro gli italiani, ben sette degli undici calciatori titolari del V\u00e9lez erano cresciti nel settore giovanile del club (Almandoz, Asad, Bassedas, Cardozo, Flores, G\u00f3mez, Pompei e Bianchi).\nSeguirono due terzi posti, nel campionato di Apertura 1994 e nel campionato di Clausura 1995, nel quale Jos\u00e9 Oscar Flores fu capocannoniere del torneo con 14 gol. Nel campionato di Apertura 1995 il V\u00e9lez pervenne al successo, distanziando di 6 punti in classifica il , avendo vinto le ultime 6 partite di campionato (memorabile il 3-0 inflitto in trasferta all' all'ultima giornata, con reti di Roberto Trotta su rigore, Patricio Camps e Jos\u00e9 Basualdo).\nXXI secolo.\nDopo alcuni anni privi di risultati, il club \u00e8 riuscito a conquistare nel 2005 il titolo (il Torneo Clausura). Guidato in campo dall'ex Lazio e Udinese Lucas Castrom\u00e1n, il V\u00e9lez si \u00e8 classificato tra l'altro secondo nell'Apertura 2004, dietro al Newell's Old Boys. Il 5 luglio 2009, con la vittoria per 1 a 0 sull'Hurac\u00e1n all'ultima giornata, il V\u00e9lez si aggiudica il campionato di Clausura. Il V\u00e9lez si aggiudica il clausura 2011 grazie ad un'ottima squadra che ha dominato tutto il campionato.\nRivalit\u00e0.\nIl V\u00e9lez Sarsfield non ha rivali diretti. I tifosi del V\u00e9lez non amano nessun'altra squadra argentina, in primis il San Lorenzo e poi tutte le altre cosiddette \"grandi\" Boca Juniors, River Plate, Independiente e Racing Club. Il Ferrocarril Oeste, squadra con base nel quartiere di Caballito, viene considerato il rivale storico del V\u00e9lez, contro il quale giocava \"il derby dell'ovest\" della citt\u00e0 di Buenos Aires. Questa rivalit\u00e0 \u00e8 andata diminuendo dato che le due squadre giocano in serie differenti (non giocano contro dal 2000, quando il V\u00e9lez batt\u00e9 il Ferrocarril Oeste in trasferta per 1-0).\nStadio.\nIl V\u00e9lez Sarsfield gioca le partite interne nello Stadio Jos\u00e9 Amalfitani. Lo stadio prende il nome dallo storico presidente del club, Jos\u00e9 Amalfitani, in carica per pi\u00f9 di trent'anni, e pu\u00f2 contenere 49.747 persone. L'impianto viene utilizzato frequentemente anche per concerti e gare della nazionale di rugby argentina. Lo stadio \u00e8 situato nella 9200 Juan B. Justo avenue, nel sobborgo di Liniers, a pochi passi dalla stazione ferroviaria di Liniers.\nLo stadio \u00e8 stato uno degli impianti utilizzati per i Mondiali 1978 svoltisi in Argentina, ed \u00e8 soprannominato \"El Fort\u00edn\", avendo fama di essere un campo quasi inespugnabile.\nTifosi.\nI tifosi del V\u00e9lez sono solitamente conosciuti come \"Los Fortineros\" o \"La Pandilla de Liniers\" . La tifoseria \u00e8 aumentata moltissimo negli anni '90 dopo le molte vittorie. Uno degli ultimi sondaggi mostra come il V\u00e9lez sia la sesta squadra pi\u00f9 popolare nel paese.\nLa tifoseria \"Fortinera\" proviene per la maggior parte dalla Buenos Aires ovest e dai dintorni di Liniers, con le gare casalinghe che tradizionalmente attirano migliaia di spettatori. Il fatto che lo stadio sia nelle vicinanze della stazione ferroviaria di Liniers spinge i tifosi a percorrere distanze anche lunghe in treno. I tifosi arrivano in treno da General Rodriguez, da La Reja, da Moreno, da Merlo, da San Antonio de Padua, da Castelar, da Moron e da Ramos Mejia fino a Liniers.\nAltri sport.\nIl V\u00e9lez ha due formazioni di pallavolo, sia quella maschile che quella femminile, nella prima divisione argentina. Inoltre compete nella pallacanestro, nell'hockey su prato e in altre discipline."}
{"id": "265911", "revid": "767487", "url": "https://it.wikipedia.org/wiki?curid=265911", "title": "The Last Resort (gruppo musicale)", "text": "I The Last Resort (noti anche, in diversi momenti, come The Warriors e The Resort) sono un gruppo musicale street punk britannico nato negli anni ottanta.\nStoria.\nFurono fondati da Roi Pearce, un bassista che aveva deciso di creare un gruppo sul modello dei The Rivals. La loro prima esibizione fu come sostenitore di The Originals. Il copyright sul nome \"Last Resort\" fu acquistato da Pearce.\nNel 1981, Saxby abbandon\u00f2 e Pearce subentr\u00f2 alla voce, sostituito al basso dal nuovo membro Arthur Kay. Con questa formazione parteciparono alle compilation Oi! \"Strength Thru Oi!\" e \"Carry on Oi!\". L'unico album ufficiale di questo periodo fu \"A Way of Life (Skinhead Anthems)\".\nDurante un concerto tristemente celebre a Southall, i \"Warriors\" furono coinvolti in una rissa; dopo questo evento, i Warriors ebbero notevoli difficolt\u00e0 a reinserirsi nel mondo delle performance \"live\" (la stessa cosa accadde ad altre band presenti a Southall, come i The 4 Skins e i The Business.\nNel 1988, dopo un periodo di inattivit\u00e0, Kay e Benfield riformarono il gruppo con Pearce e Mark Edwards dei The Rivals. Pearce ed Edwards furono poi abbandonati dai compagni, e per sostituirli chiamarono Dean Wilkinson (batteria) e Mick Melville (basso). Questa formazione prese il nome \"The Resort\" e produsse un album l'album \"1989\" nel 1989, oltre a partecipare alla compilation Oi! \"Rubber Jenny\". Si esibirono per l'ultima volta a Natale del 1990.\nI Last Resort fecero un concerto di \"reunion\" nel 1996 con una formazione che includeva Saxby, Bilko, Daryl Smith alla chitarra e Dustin Burgess alla batteria. Questa stessa formazione, tornata poi ancora al nome \"The Warriors\", incise gli album \"The Full Monty\", \"Noizy Bollox\" e \"A Cross To Bear\".\nNegli anni 2000 sono stati pubblicati altri due album dei Last Resort: \"King of the Jungle\" (2000) e \"Violence in Our Minds\" (2002)."}
{"id": "265912", "revid": "666668", "url": "https://it.wikipedia.org/wiki?curid=265912", "title": "Steven Bradbury", "text": "\u00c8 principalmente ricordato per aver vinto, contro ogni pronostico, la medaglia d'oro nei 1000 metri alle Olimpiadi invernali di Salt Lake City nel 2002.\nCarriera.\n grazie alla vittoria della medaglia di bronzo nei 5000 m staffetta alle Olimpiadi invernali di Lillehammer nel 1994 e alla conquista, nella stessa specialit\u00e0, di tre medaglie mondiali (oro nel 1991, bronzo nel 1993, argento nel 1994).\nMa subito dopo i Giochi olimpici, Bradbury subisce un gravissimo infortunio: in una prova dei 1500 m individuali di Coppa del Mondo a Montr\u00e9al, riporta una profonda ferita all'arteria femorale, causata dalla lama di un pattino del canadese Fredric Blackburn, con il quale si era scontrato, perdendo 4 litri di sangue e rischiando addirittura la morte: occorrono ben 111 punti di sutura e 18 mesi di riabilitazione, ma l'incidente ne mina irreversibilmente il talento. Subisce un altro grave infortunio in allenamento nel 2000, quando si frattura il collo e deve passare sei settimane con un collare ortopedico. Nonostante ci\u00f2, l'australiano continua fino ai Giochi del 2002.\nBradbury, alle Olimpiadi di Salt Lake City, prende parte ai 1500 m (dove esce al secondo turno) e ai 1000 m dello short track. In questa gara si rende protagonista di una delle maggiori sorprese nella storia di tale evento, nonch\u00e9 delle Olimpiadi.\nDopo aver vinto la sua batteria, ai quarti di finale giunge terzo dietro i favoriti Apolo Ohno e Marc Gagnon, ma la squalifica del secondo gli apre le porte della semifinale. In semifinale l'australiano, dopo le cadute di Kim Dong-Sung, Mathieu Turcotte e Li Jiajun e la squalifica di Satoru Terao, vince e si qualifica per la finale A che assegna le medaglie. Qui ritrova Jiajun, Turcotte, Ohno e Ahn Hyun-Soo. Fino all'ultimo giro, Bradbury si ritrova in netto ritardo rispetto ai quattro; all'ultima curva, per\u00f2, Jiajun cade nel tentativo di sorpassare Ohno, il quale perde l'equilibrio e trascina con s\u00e9 anche il canadese e il coreano. Bradbury cos\u00ec conquista l'oro con il tempo di 1'29\"109, il primo titolo olimpico invernale per un atleta dell'emisfero australe, davanti a Ohno e Turcotte.\nDir\u00e0 Bradbury: \u00ab\"Non ero certamente il pi\u00f9 veloce, ma non penso di aver vinto la medaglia col minuto e mezzo della gara. L'ho vinta dopo un decennio di calvario\"\u00bb. \nRaggiunta la medaglia d'oro, Bradbury decide di lasciare il mondo dell'agonismo, come del resto gi\u00e0 annunciato prima delle Olimpiadi invernali. Nel 2003 torna a Salt Lake City per i mondiali di short track, ma nelle vesti di commentatore televisivo, attivit\u00e0 che ha ripetuto anche nelle olimpiadi invernali del 2022 sempre per la Tv australiana.\nNella cultura di massa.\nIn Australia l'impresa del pattinatore ha portato alla nascita di un modo di dire, \"\"doing a Bradbury\" (fare un Bradbury), utilizzato per indicare un successo clamoroso e altamente insperato.\nIn Italia Bradbury \u00e8 divenuto celebre al grande pubblico soprattutto grazie ad un servizio del trio comico Gialappa's Band per la trasmissione \"Mai Dire Olimpiadi\" che raccontava in chiave ironica il suo percorso olimpico a Salt Lake City dai quarti di finale fino alla clamorosa vittoria in finale.\nAutomobilismo.\nAbbandonata la carriera da pattinatore, Steven Bradbury \u00e8 divenuto pilota di Formula Vee; ha collezionato due podi nella stagione 2007 del campionato dello stato del Queensland (Australia)."}
{"id": "265916", "revid": "292162", "url": "https://it.wikipedia.org/wiki?curid=265916", "title": "Monte Lauro", "text": "Il Monte Lauro \u00e8 un monte della Sicilia sud-orientale appartenente alla catena dei Monti Iblei, di cui \u00e8 la cima pi\u00f9 alta raggiungendo i 987 La sua cima si trova nel territorio di Buccheri, in provincia di Siracusa ma le sue pendici si estendono tra le tre province di Catania, Ragusa e Siracusa. Assieme alle montagne adiacenti, Monte Lauro fa parte di un complesso vulcanico sottomarino del Miocene, non pi\u00f9 attivo.\nCaratteristiche.\nDalle sue pendici, che attualmente ospitano pi\u00f9 di 2330 ha di boschi di conifere mediterranee e che si estendono nei territori di Buccheri, Buscemi, Ferla, e Vizzini, hanno origine numerosi corsi d'acqua tra cui l'\u00c0napo e l'Irminio.\nIl suo nome sembra derivare dal latino \"laurus\" alloro, poich\u00e9 in passato erano presenti molti alberi di alloro.\nDato che la sua altezza \u00e8 la maggiore dell'area, nei pressi della cima sono installate numerose antenne di stazioni trasmittenti radio e televisive.\nL'area di copertura dei segnali radio televisivi \u00e8 molto ampia: si spinge verso ovest (Enna e provincia), sud (Ragusa e arcipelago di Malta), est (costa e parte della provincia di Siracusa), a nord arriva fino a Villa San Giovanni in Calabria coprendo tutta la costa siciliana da Catania fino a Roccalumera in provincia di Messina.\nLa prima a trasmettere fu la RAI col segnale di Rai1 in analogico sul canale VHF F (07). Tale segnale fu irradiato per decenni, fino al 19 giugno 2012 quando fu convertito in digitale terrestre. Sulla stessa frequenza ebbe uguale sorte il segnale di Rai1 emesso da Gambarie sul canale VHF D (05), che fu convertito il 15 giugno 2012. Queste due torri RAI illuminano la Calabria e la Sicilia insieme ad altri importanti impianti installati tutti nello stesso periodo di espansione della RAI nel dopoguerra: Monte Scuro in Sila sopra Cosenza, Monte Tiriolo sopra Catanzaro, Monte Soro sui Nebrodi, Monte Pellegrino a Palermo, Monte Cammarata nel cuore della Sicilia, Erice a Trapani e una serie di piccoli impianti sparsi specialmente nelle vallate e nei centri in ombra da queste principali stazioni.\nClima.\nIl clima, seguendo la classificazione basata sullo schema Koppen-Geiger \u00e8 Temperato semi continentale. Tale clima caratterizza le zone che hanno una media annua da 6\u00a0\u00b0C a 12,5\u00a0\u00b0C; media del mese pi\u00f9 freddo da -3\u00a0\u00b0C a 5,9\u00a0\u00b0C; 3 mesi con media &lt; 15\u00a0\u00b0C; escursione annua da 16\u00a0\u00b0C a 21\u00a0\u00b0C. La media annua si assesta sui 13 \u00b0C mentre quella di gennaio \u00e8 compresa tra 4 e 5\u00a0\u00b0C, con frequenti giorni nebbiosi per nubi basse e gelate di debole o moderata entit\u00e0. La neve ogni inverno fa la sua comparsa e l'entit\u00e0 degli accumuli \u00e8 molto variabile. Spesso le nevicate apportano una media del manto nevoso tra i 30 e i 55\u00a0cm, occasionalmente (come avvenne nell'inverno 2005 e 2011 nei mesi di gennaio e febbraio) si pu\u00f2 arrivare ad accumuli di 50\u201380\u00a0cm nelle parti alte. La pluviometria media si assesta tra i 900 e i \u00a0mm annui con periodi asciutti in estate interrotti dai frequenti fenomeni temporaleschi che si innescano nel pomeriggio per effetto della termo convezione favorita dal rilievo. Le estati sono moderatamente calde e asciutte, siccit\u00e0 spesso interrotta dai temporali di calore che possono verificarsi per termoconvezione, media mensile in luglio tra 14 e 18\u00a0\u00b0C (dati estrapolati). La temperatura minima pi\u00f9 bassa, dato estratto per interpolazione dei valori delle stazioni meteo ufficiali del Siracusano, non \u00e8 scesa al di sotto dei -12\u00a0\u00b0C. La massima pi\u00f9 alta \u00e8 stata registrata nell'estate 2003: +37,9\u00a0\u00b0C, durante l'ondata di caldo africano che coinvolse tutta l'Italia e la maggior parte dell'Europa.\nStazione meteorologica.\nSulle sue pendici settentrionali, nel territorio di Buccheri \u00e8 installata una Stazione Meteorologica Professionale a norma WMO: World Meteorological Organization (Organizzazione Meteorologica Mondiale), situata a 910\u00a0m. s.l.m."}
{"id": "265919", "revid": "119286197", "url": "https://it.wikipedia.org/wiki?curid=265919", "title": "Domegliara", "text": "Domegliara \u00e8 una frazione del comune di Sant'Ambrogio di Valpolicella, in provincia di Verona, situata a circa 18\u00a0km dal centro del capoluogo di provincia. Confina con la frazione di Ponton, paese di antiche origini posto a ridosso dell'Adige.\n\u00c8 situata a sud del territorio comunale. La parte principale dell'abitato \u00e8 compresa tra la Strada statale 12 dell'Abetone e del Brennero e la S.P. 1 (Verona-Domegliara).\nLa stazione ferroviaria pi\u00f9 vicina \u00e8 quella di Domegliara-S.Ambrogio. I caselli autostradali pi\u00f9 vicini sono Affi-Lago di Garda Sud e Verona Nord, entrambi sulla A22 del Brennero.\nL'attivit\u00e0 economica prevalente \u00e8 l'industria dell'estrazione e della lavorazione del marmo.\nLa domenica precedente il Mercoled\u00ec delle Ceneri si tiene la sfilata dei carri di carnevale, in lingua veneta: \"Carneal\u00f2n de Domeiara\".\nLa parrocchia \u00e8 intitolata al Sacro Cuore di Ges\u00f9 e comprende, oltre a Domegliara, anche la frazione di Ospedaletto (comune di Pescantina).\nSi dice che il nome Domegliara derivi da \"Due Miglia\", in dialetto \"Do Miglia\", da cui deriva appunto Domegliara, che dalla stazione ferroviaria, attraverso il paese fino al casello della \"Ponta\", \u00e8 lunga 2 miglia. Si dice anche che ci doveva essere un cambio di cavalli in prossimit\u00e0 di passaggio Napoleone distante anch'esso circa 2 miglia dal paese.\nCalcio.\nQuesta piccola frazione pu\u00f2 vantare di aver avuto una squadra di calcio militante nel campionato nazionale di Serie D.\nLa Societ\u00e0 Sportiva Dilettantistica Domegliara, dopo aver militato per anni nelle categorie regionali venete si \u00e8 imposto come campione regionale d'Eccellenza nella stagione 2006-2007; nel 2007-2008 conclude al 6\u00ba posto nel girone C della Serie D.I colori sociali sono il rosso e il nero; le partite si tenevano al Montindon di Domegliara, impianto con una capienza di 1 100 posti.\nDopo la decisione di dimissioni del presidente Paiola nel giugno 2010, la squadra non \u00e8 pi\u00f9 in attivit\u00e0. Ha avuto come allenatore l'ex calciatore di Hellas Verona e , Paolo Vanoli.\nCultura e spettacoli.\nUna volta l'anno, Domegliara si trasforma nel Ducato della Valbusa per il tradizionale \u00abCarnealon de Domeiara\u00bb, organizzato dall'omonimo Comitato Benefico.\nUn serpentone di un centinaio di gruppi e migliaia di figuranti che inizia dal quartiere Poli: teste coronate, maschere, majorettes da Verona, dalla provincia e dalle citt\u00e0 limitrofe, insieme a mastodontici carri, tra cui il gruppo di casa, i \"Butei De Domeiara\". Il corteo, aperto dal duca della Valbusa e dalla dolce ed affascinante duchessa, dal Marchese del Montindon ed il fido Cedrone senza Fegato, Pap\u00e0 del Gnoco e dalla sua corte, arriver\u00e0 in piazza Unit\u00e0 d'Italia per salutare come tradizione vuole i paracadutisti della pattuglia acrobatica di Boscomantico."}
{"id": "265937", "revid": "124420679", "url": "https://it.wikipedia.org/wiki?curid=265937", "title": "Arnold", "text": ""}
{"id": "265938", "revid": "14214", "url": "https://it.wikipedia.org/wiki?curid=265938", "title": "Rivoluzione di Velluto", "text": ""}
{"id": "265940", "revid": "14214", "url": "https://it.wikipedia.org/wiki?curid=265940", "title": "Sk\u00e5ne", "text": ""}
{"id": "265941", "revid": "287204", "url": "https://it.wikipedia.org/wiki?curid=265941", "title": "Chiesa Vittskovle", "text": ""}
{"id": "265945", "revid": "256896", "url": "https://it.wikipedia.org/wiki?curid=265945", "title": "UNHCR", "text": ""}
{"id": "265947", "revid": "599013", "url": "https://it.wikipedia.org/wiki?curid=265947", "title": "Tranciatura", "text": "La tranciatura (o \"taglio\") \u00e8 un'operazione di taglio a freddo eseguito su lamiere metalliche o di altri materiali che consente, tramite l'utilizzo di un punzone e di una matrice opportunamente progettati e inseriti in uno stampo, di ottenere la separazione di una determinata geometria piana dalla lamiera in tempi brevi e con costi contenuti.\nStoria.\nNell\"oppidium\" preromano di Monte Ramazzo a Genova sono stati trovati i resti di tre distinte forge per l'elaborazione dei manufatti e utensili dove, nel V secolo a.C., realizzavano lamine di ferro, lo temperavano per realizzare acciaio di notevole durezza e tranciavano a caldo i manufatti.\nDescrizione.\nProcesso.\nAnalizzando le varie fasi del processo, prima il punzone si abbassa fino al contatto con la lamiera che in una prima fase si deforma e si inflette iniziando a penetrare nella matrice. Al raggiungimento della tensione di rottura a taglio del materiale, si genera una frattura e avviene la separazione del materiale.\nL'utilizzo di un premilamiera in questa lavorazione evita che la lamiera si infletta verso l'alto (nella fase di estrazione dei punzoni dal nastro) e previene la formazione di bordi irregolari e taglienti. Il premilamiera viene utilizzato nel caso in cui la lamiera da tagliare sia relativamente sottile, mentre con lamiere pi\u00f9 spesse, e quindi con meno tendenza a rialzarsi, vengono utilizzate semplici guide per mantenerne il corretto posizionamento sul piano orizzontale. \nInfine, una volta separato il tranciato, il punzone provvede alla sua espulsione fino alla zona sformata della matrice (angoli di sformo) dopodich\u00e9 si ha la caduta libera e raccolta del tranciato.\nIl processo pu\u00f2 essere eseguito su pressa meccanica o idraulica tenendo contro delle opportune rigidezze dei telai viste le forze in gioco.\nPer quanto riguarda la forza applicata dal punzone sulla lamiera, si pu\u00f2 innanzitutto dire che essa non \u00e8 sempre costante rispetto alla corsa di abbassamento dello stesso:\nAumenta progressivamente dopo il contatto punzone-lamiera (a causa della continua deformazione della struttura fibrosa).\nSi ha una notevole riduzione della forza quando avviene la rottura brusca e successivo distacco del tranciato (a causa dello strisciamento tra lamiera e punzone, e tra tranciato e matrice).\nSi annulla definitivamente una volta raggiunta la zona sformata.\nDifetti.\nA causa delle deformazioni indotte, i bordi del tranciato presentano forma differente rispetto a quella teorica desiderata. In particolare, in corrispondenza del bordo, \u00e8 possibile individuare un'estremit\u00e0 affetta da arrotondamento (roll over) localizzata in corrispondenza delle prime zone di contatto della lamiera rispettivamente con la superficie esterna del punzone e con la superficie interna della matrice.\nSulla faccia opposta \u00e8 possibile evidenziare la presenza di una bava, inoltre sulla superficie laterale \u00e8 possibile distinguere una zona liscia indotta dallo strisciamento sulle superfici laterali di lamiera e punzone, e una zona rugosa generata dalla rottura brusca. Infine la superficie lavorata non risulta esattamente ortogonale alle due facce piane della lamiera ma presenter\u00e0 una certa inclinazione.\nGiochi.\nGiochi troppo ridotti tra matrice e punzone risultano sconvenienti sia da un punto di vista economico (punzone e matrice devono essere lavorati con tolleranze pi\u00f9 strette) sia per un aumento della forza di tranciatura che potrebbe indurre indesiderate fratture secondarie in corrispondenza dei bordi.\nTroppo accentuati tendono ad ingrossare i difetti di tranciatura inducendo piegature della lamiera, arrotondamenti e bave eccessive.\nPrincipali procedimenti.\nLa tranciatura si pu\u00f2 realizzare in due modi a seconda dello scopo del taglio e dalla sua forma: con taglio rettilineo o a perimetro chiuso. Quest'ultimo avviene con uno stampo costituito da un punzone, una matrice o un estrattore (punzone).\nTranciatura fine.\nTale processo, brevettato in Germana nel 1923 col nome \"feinstanz\", \u00e8 utilizzato principalmente per la realizzazione di elementi in lamiera di ridotto spessore, oggi fino a un massimo di 15 mmm, per la meccanica di precisione, caratterizzate da un rugosit\u00e0 fino a 0,5 micron Ra.\nA differenza del processo convenzionale nel caso di tranciatura fine \u00e8 prevista in posizione opposta a quella del punzone l'azione di un contropunzone."}
{"id": "265953", "revid": "1543377", "url": "https://it.wikipedia.org/wiki?curid=265953", "title": "Valore dei pezzi degli scacchi", "text": "Il valore dei pezzi degli scacchi \u00e8 un punteggio che viene assegnato ad ogni pezzo del gioco degli scacchi, in modo da determinare qual \u00e8 il valore strategico di ciascuno di essi.\nQuesti valori sono utili per i giocatori e anche per i motori scacchistici per aiutare a calcolare le mosse che devono essere eseguite, anche se il valore assegnato dai giocatori \u00e8 diverso da quello utilizzato dai programmi scacchistici. Il calcolo del valore dei pezzi fornisce ai giocatori solo un'idea del valore statico del materiale, cio\u00e8 della loro forza intrinseca al di fuori del gioco, posseduto da ambedue i giocatori in un determinato momento del gioco. L'esatto valore dei pezzi e dei pedoni dipende dalla potenzialit\u00e0 dinamica, cio\u00e8 dalle loro capacit\u00e0 di movimento e azione nel cuore dello scontro, raggiunta in un preciso momento della partita.\nValori comunemente impiegati.\nIl valore del Re \u00e8 infinito perch\u00e9 la sua perdita causa la perdita della partita. In qualche programma di scacchi al Re \u00e8 assegnato un valore artificiale di oltre 200 punti; un arbitrario valore pi\u00f9 alto che \u00e8 la somma di tutti gli altri pezzi pi\u00f9 fattori posizionali. Questo assicura che il computer valuter\u00e0 lo scaccomatto sopra tutti gli altri scambi o sacrifici.\nI programmi di scacchi vogliono tipicamente fare ulteriori aggiustamenti a questi punteggi accordando loro vari fattori posizionali. Per esempio, 1/3 di punto pu\u00f2 essere sottratto per pedoni doppiati, pedoni isolati, frazioni di punti possono essere aggiunte per possesso di colonne aperte e cos\u00ec via. Per le persone, qualche valutazione di posizione \u00e8 fatta senza riferimento a punteggi numerici.\nNel suo libro \"Nuove idee negli scacchi\", il maestro Larry Evans d\u00e0 i valori pedone=1, cavallo=3\u00bd, alfiere=3\u00be, torre=5, e donna=10. Comunque, i tradizionali valori sopra indicati sembrano essere pi\u00f9 accurati. \nUn alfiere \u00e8 solitamente equivalente al cavallo, ma non sempre. Anche due torri sono generalmente uguali o pi\u00f9 potenti della sola donna. Un altro sistema \u00e8 usato da Max Euwe e Hans Kr\u00e4mer nel primo volume del loro \"Il mediogioco\", con i valori pedone=1, cavallo=3\u00bd, alfiere=3\u00bd, torre=5\u00bd e donna=10. Questi valori appaiono pi\u00f9 accurati di quelli dati da Evans.\nBobby Fischer dette il valore 3\u00bc all'alfiere; (gli altri pezzi hanno valori tradizionali).\nIl campione mondiale Jos\u00e9 Ra\u00fal Capablanca valut\u00f2 i pezzi in questo modo. Prendendo come base di riferimento il singolo pedone, l'unit\u00e0 di gioco meno potente, assegnandogli valore 1, si possono ricavare i valori successivi degli altri pezzi.\nIl cavallo o l'alfiere varranno 2 pedoni e \u00bd.\nOvviamente il mezzo pedone non esiste, serve solo a capire che chi ha 2 pedoni \u00e8 in svantaggio di materiale rispetto a chi possiede l'alfiere o il cavallo, e sar\u00e0 costretto a giocare per la patta, mentre chi \u00e8 in vantaggio di questo materiale (oltre al restante materiale di gioco), gioca per vincere.\nNel caso che i pedoni fossero 3, chi possiede il cavallo o l'alfiere \u00e8 in svantaggio e dovr\u00e0 giocare per pattare, mentre l'avversario gioca per vincere.\nLa torre vale 3 pedoni e \u00bd, pertanto, chi possiede il \u00bd pedone in pi\u00f9 \u00e8 in vantaggio e gioca per vincere.\nNon \u00e8 possibile dare un valore alla donna in base ai pedoni. A rigor di logica dovrebbe valere 5 pedoni e \u00bd, perch\u00e9 una donna pi\u00f9 1 pedone e \u00bd sono equivalenti a 2 torri, ma nel confronto, in finale, con i pedoni la donna \u00e8 pi\u00f9 forte, pertanto non si pu\u00f2 fare un'equazione in base ai pedoni, ma utilizzarla solo per un confronto con gli altri pezzi.\nValori storici.\nNel 1813 un libro (autore sconosciuto, forse Sarratt) dette il seguente valore ai pezzi:\nChe equivalgono a:\nHoward Staunton, nel \"The Chess-Player's Handbook\", d\u00e0 questi valori:"}
{"id": "265955", "revid": "21880", "url": "https://it.wikipedia.org/wiki?curid=265955", "title": "Cyphomandra betacea", "text": ""}
{"id": "265957", "revid": "6340", "url": "https://it.wikipedia.org/wiki?curid=265957", "title": "Mujahedeen", "text": ""}
{"id": "265958", "revid": "1745361", "url": "https://it.wikipedia.org/wiki?curid=265958", "title": "Partia (disambigua)", "text": ""}
{"id": "265961", "revid": "31431", "url": "https://it.wikipedia.org/wiki?curid=265961", "title": "Ruote", "text": ""}
{"id": "265963", "revid": "2128848", "url": "https://it.wikipedia.org/wiki?curid=265963", "title": "Sospensione (meccanica)", "text": "La sospensione di un veicolo \u00e8 l'insieme dei componenti mediante i quali il telaio \u00e8 collegato alle ruote del veicolo, o pi\u00f9 generalmente indica il collegamento tra le masse sospese del veicolo con le masse non sospese.\nIntroduzione.\nPer sospensione di un veicolo si intende l'insieme dei componenti che collegano le ruote e quanto ad esse connesso (freni, mozzi, ecc.), dette \"masse non sospese\", al telaio del veicolo, ovvero la carrozzeria e tutte le parti meccaniche in essa contenute, che appoggiando sugli elementi elastici della sospensione (molle, barre o balestre) vengono definite \"massa sospesa\".\nI componenti della sospensione controllano i movimenti del telaio rispetto alle ruote (cosiddetti \"braccetti o puntoni\", molla), consentendo la compressione o l'estensione al variare delle forze in gioco; inoltre all'elemento elastico venne quasi subito applicato l'ammortizzatore, un elemento che ne smorza e rallenta l'oscillazione.\nLe caratteristiche di un sistema di sospensione/ammortizzatore sono solitamente un compromesso tra le esigenze di tenuta di strada e quelle di comfort. L'obiettivo principale dell'impiego delle sospensioni \u00e8 comunque quello di ottenere, nel complesso e durante i vari percorsi, un'ottimale stabilit\u00e0 del veicolo ed un elevato comfort per i suoi occupanti.\nTipo di sospensione.\nI sistemi di sospensione si distinguono per il diverso sistema di collegamento al telaio delle masse non sospese e per il tipo di organo elastico che assicura il movimento relativo fra telaio e ruote.\nSospensioni pneumatiche.\nSono sospensioni che funzionano tramite la comprimibilit\u00e0 dell'aria, questo tipo di sospensioni possono essere in alcuni casi anche del tipo regolabili, quindi variando la pressione dell'aria intrappolata, si pu\u00f2 modificare il tipo di comportamento, facendola diventare pi\u00f9 rigida o morbida.\nRispetto ad altri sistemi permettono d'ottenere risposte pi\u00f9 rapide della sospensione e una maggiore flessibilit\u00e0 nella regolazione oltre a conferire maggiore comfort grazie alla loro eccezionale progressivit\u00e0, ma di contro richiede una maggiore manutenzione e cura.\nQuesta tipologia di sospensione pu\u00f2 essere l'unica utilizzata dal mezzo che le adotta o pu\u00f2 essere accompagnata da altre tipologie di sospensioni, come possono essere le balestre o molle elicoidali, inoltre hanno trovato impiego in molti ambiti, dai camion alle biciclette.\nTale tipologia di sospensione \u00e8 stata utilizzata anche in ambito automobilistico e motociclistico negli anni '70 e riutilizzata sporadicamente in ambito motociclistico e ciclistico nei primi decenni del terzo millennio.\nSospensioni idropneumatiche.\nSono sospensioni pneumatiche, ma con un controllo idraulico, infatti la pressione delle sospensioni pu\u00f2 essere variata immettendo pi\u00f9 olio nella stessa, la quale \u00e8 composta da una sfera divisa a met\u00e0, dove una parte \u00e8 sigillata e contiene azoto, mentre la seconda parte e collegata al circuito idraulico di controllo, permettendo come nel caso delle sospensioni pneumatiche sia la regolazione dell'assetto, del livellamento e risposta della stessa alle sollecitazioni, questo tipo di soluzione \u00e8 stato ideato e sviluppato da Citro\u00ebn, ma venne creato anche un sistema simile e semplificato dalla British Leyland chiamato Hydragas.\nSospensioni idrauliche.\nIl loro funzionamento prende spunto dal sistema idropneumatico della Citro\u00ebn, ma utilizza solo un liquido incomprimibile e dei contenitori gommosi con armatura metallica che sono collegati alle sospensioni e nel sistema originale (Hydrolastic) messi in comunicazione tra loro in coppia, ruota anteriore e ruota posteriore dello stesso lato il che permette un mantenimento dell'assetto del veicolo e anche la regolazione dell'altezza variando la quantit\u00e0 del liquido.\nL'assorbimento degli urti e delle asperit\u00e0 avviene anche con la dilatazione di questi corpi gommosi entro i limiti della struttura metallica.\nSospensioni ad elastomeri.\nIl loro funzionamento si basa su elastomeri poliuretanici, materiali con un'elasticit\u00e0 simile alla gomma e con struttura compatta o cellulare, questi ultimi sono quelli maggiormente utilizzati per le sospensioni, generalmente per biciclette.\nSospensioni a molle elicoidali.\nLe sospensioni a molle elicoidali sono realizzate da molle a torsione operanti per compressione. In genere deve essere sempre associato al sistema elastico un ammortizzatore, dato che le molle non hanno una dissipazione di energia sufficiente a smorzare il movimento elastico del sistema in tempi brevi.\nTipo di molle.\nLe molle sono principalmente di due tipi:\nTipo di collegamento.\nLe molle possono essere utilizzate tramite due diversi sistemi:\nSospensioni a balestra.\nIn questo caso l'organo elastico \u00e8 una balestra, operante per flessione di foglie di materiale elastico (generalmente acciaio) collegate fra loro da graffe metalliche. Il sistema permette lo spostamento senza necessit\u00e0 di guide, inoltre, dato che le balestre dissipano velocemente l'energia elastica, \u00e8 possibile realizzare sistemi di sospensione a balestra anche senza l'utilizzo di ammortizzatori.\nIl sistema a balestra \u00e8 stato il primo ad essere usato sui veicoli a motore, e, data la sua notevole rigidezza, viene utilizzato ancora per veicoli particolarmente pesanti, mentre \u00e8 in disuso per veicoli leggeri come automobili. Il sistema \u00e8 stato molto usato nel passato, e lo \u00e8 tuttora, in molti rotabili ferroviari.\nSospensioni a barre di torsione.\nIn questo tipo di sospensioni, utilizzate oggi principalmente su veicoli con un numero elevato di ruote, il mezzo elastico \u00e8 una barra che pu\u00f2 essere trasversale (attraversa la larghezza del veicolo ed \u00e8 fissata al lato opposto a quello in cui si trova la ruota, o al centro della scocca) o longitudinale (per le sospensioni anteriori). La ruota stessa \u00e8 collegata alla barra da un braccio solitamente triangolare (con movimento limitato ad un certo angolo), trasversale o longitudinale.\nLe sospensioni a barre di torsione vengono ad esempio utilizzate su veicoli di peso molto elevato (per esempio carri armati), in genere accoppiando la manovella su cui \u00e8 imperniata la ruota ad un ammortizzatore.\nLe barre di torsione trovano diffusa applicazione nelle auto di Formula 1 e, in passato, anche in molte vetture di serie (es. Alfa Romeo Alfetta e Giulietta, VW Maggiolino, Simca 1100, Renault 5 ecc.).\nUna versione che riprende in parte il concetto di sospensione a barra di torsione \u00e8 quella denominata \"a ruote interconnesse\" ed \u00e8 usata al retrotreno di numerosi modelli di auto moderne. Un tubo aperto, con sezione a forma di C, posto trasversalmente al veicolo collega due bracci longitudinali a sua volta collegati alle ruote. Sono comunque presenti anche delle molle oltre ai consueti ammortizzatori, uno per braccio. Tale schema associa la funzione di elemento elastico delle molle a quello (torcente) del tubo, inoltre lo stesso funge anche da interconnessione tra le due ruote con benefici per il comportamento dinamico della vettura durante la guida in velocit\u00e0, altrimenti penalizzata da ruote a sospensione completamente indipendenti sullo stesso asse. Vista la loro semplicit\u00e0 ed efficacia sono utilizzate sul retrotreno di veicoli economici come le utilitarie e furgoni come la Renault Kangoo oppure Peugeot 107, 207, 208, Volkswagen Polo ma anche su alcune compatte sportive come l'Audi A1, Alfa Romeo MiTo Quadrifoglio Verde e la Abarth Grande Punto.\nStruttura.\nLe sospensioni anteriori in particolar modo a molle elicoidali esistono di vario genere, a seconda della cinematica degli elementi di guida:\nLe sospensioni posteriori esistono di vario genere, a seconda della cinematica degli elementi:\nClassificazione.\nLe sospensioni a seconda della loro struttura e sull'effetto delle ruote dello stesso asse si dividono in:\nLe sospensioni a seconda della loro struttura e sul tipo di lavoro dell'elemento elastico, si dividono in:\nRegolazioni.\nLa sospensione nella maggior parte dei casi \u00e8 sprovvista di possibilit\u00e0 di regolazione, dove l'unica regolazione esistente \u00e8 disponibile solo per i sistemi a molla elicoidale.\nAlternative.\nIn caso non ci sia la possibilit\u00e0 di utilizzare le regolazioni o si desideri un comportamento non modificabile con le regolazioni, si pu\u00f2:\nParametri.\nQuesta regolazione viene definita anche prendendo in considerazione alcuni parametri:\nAccorgimenti.\nLe sospensioni possono essere munite di:\nMisure.\nLa sospensione si misura per:"}
{"id": "265964", "revid": "1748167", "url": "https://it.wikipedia.org/wiki?curid=265964", "title": "Gabriele Manthon\u00e9", "text": "Biografia.\nFiglio di un Savoiardo, Cesare de Manthon\u00e9, aiutante maggiore nel presidio della fortezza di Pescara, e di Maria Teresa Fernandez d'Espinosa, figlia di Don Gioacchino Fernandez d'Espinosa, Governatore della Fortezza, e di Donna Bernarda Carascon. \nNel 1776 fu ammesso come cadetto nel Reggimento Borgogna e successivamente studi\u00f2 le armi dotte nell'Accademia militare della Nunziatella di Napoli, da dove usc\u00ec a vent'anni con il grado di Alfiere. Era ufficiale delle artiglierie nel 1787, capitano tenente nel 1789, e capitano comandante nel 1798, dopo aver presieduto alla Real Fabbrica d'Armi di Torre Annunziata.\nAtto Vannucci descrive Gabriele Manthon\u00e9 come \nAl servizio della Repubblica Partenopea.\nNella Repubblica Partenopea fu membro del governo provvisorio con il difficile incarico di occuparsi della riorganizzazione di un esercito efficiente. A tal fine, riorganizz\u00f2 la guardia nazionale nominando anche dei nuovi comandanti.\nManthon\u00e9 dapprima, sbagliando, tenne in poco conto il cardinale Fabrizio Ruffo \u2014il quale aveva costituito un esercito reazionario (\"Esercito della Santa Fede\")\u2014 e non provvide a contrastarlo; ma quando vide che il Cardinale avanzava incontrastato alla volta di Napoli, tent\u00f2 di ricorrere al popolo per un massiccio reclutamento: in particolare, propose con decreto che alle madri \"private dei figli per la libert\u00e0\" si dessero stipendi lauti e onorificenze.\nL'iniziativa non ebbe grande riscontro. Manthon\u00e9, scrive il Vannucci, \nNel tentativo di evitare la imminente sconfitta, il Manthon\u00e9 propose una sortita notturna per liberare parecchie migliaia di Repubblicani tenuti in prigione, e quindi marciare con essi su Capua e Gaeta. Cos\u00ec 5000 Francesi e circa 15.000 Repubblicani, riunendosi ai patrioti di Roma e alle guarnigioni delle altre province d'Italia, avrebbero provveduto a s\u00e9 stessi e alla Repubblica. Il progetto non ebbe l'approvazione degli altri, che inorridivano al pensiero di lasciare la citt\u00e0 in balia delle feroci orde del Ruffo, e dall'altro canto speravano dal nemico patti onorati. Anche a causa del tradimento delle promesse dell'ammiraglio Horatio Nelson, e dello stesso cardinale Ruffo, i paventati accordi non furono rispettati e si arriv\u00f2 alla fine della Repubblica.\nLa morte.\nGabriele Manthon\u00e9 fu condannato a morte. Sulla sua esecuzione avanza un documento che il Vannucci legge cos\u00ec: \nIl comune di Pescara gli ha dedicato il corso omonimo nel quartiere Pescara Vecchia e nel 1949, volendo celebrare i protagonisti della sua storia, fece realizzare nell'attuale piazza Alessandrini un monumento a Gabriele Manthon\u00e8 ed Ettore Carafa conte di Ruvo."}
{"id": "265968", "revid": "1543377", "url": "https://it.wikipedia.org/wiki?curid=265968", "title": "Kn\u00e4ckebr\u00f6d", "text": "Il kn\u00e4ckebr\u00f6d \u00e8 un tipico pane croccante svedese.\nLa parola \"kn\u00e4cke\" \u00e8 un suono onomatopeico che imita il rumore del pane croccante che si spezza."}
{"id": "265969", "revid": "117141255", "url": "https://it.wikipedia.org/wiki?curid=265969", "title": "Carburi", "text": "I carburi sono composti del carbonio con metalli o altri elementi meno elettronegativi. \nDal punto di vista chimico, possono essere considerati sali dell'acetilene o del metano, che vengono liberati dalla reazione di alcuni di loro con delle basi. Se i carburi entrano a contatto con acqua o acidi si ha la riformazione dell'idrocarburo di partenza.\nI primi, detti anche \"dicarburi\", sono sali dell'anione C, i secondi sono sali dell'anione C4\u2212.\nIl \"carburo\" per antonomasia, il pi\u00f9 noto, \u00e8 quello di calcio, CaC2, che viene usato dagli speleologi per produrre l'acetilene usato nelle lampade. L'acetilene prodotto \u00e8 anche usato per il cannello ossi-acetilenico, capace di sprigionare temperature fino a .\nI carburi dei metalli di transizione, quelli di boro e di silicio sono inerti a molti solventi, acidi o basici, e trovano pertanto impiego nella produzione di materiali refrattari e di leghe ad alta resistenza. \nVengono ottenuti per diretta combinazione dell'elemento con \"carbon coke\" o grafite ad alte temperature (in genere superiori ai 1\u00a0800\u00a0\u00b0C). La maggior parte di essi si presenta come polveri con varie tonalit\u00e0 di grigio fino al nero, e di densit\u00e0 comprese tra 6-17\u00a0kg/dm\u00b3.\nSono tutti dotati di spiccate propriet\u00e0 refrattarie, soprattutto verso le altissime temperature (spesso vicino ai 3\u00a0000\u00a0\u00b0C), alle quali mantengono la loro stabilit\u00e0 molecolare per tempi molto lunghi. Come tali, o sinterizzati, trovano impiego nella manifattura di utensili che devono sopportare elevate velocit\u00e0 di taglio (usura), e di pezzi sottoposti a temperature elevate (turbine, ugelli per missili, crogioli di fusione, ecc.).\nNella tabella seguente si riportano i carburi metallici pi\u00f9 conosciuti ed impiegati:\nIl carburo di silicio (SiC, detto anche \"carborundum\") \u00e8 usato per produrre carte e dischi abrasivi."}
{"id": "265970", "revid": "306856", "url": "https://it.wikipedia.org/wiki?curid=265970", "title": "Spurio Larcio", "text": "Biografia.\nDi lui si sa poco; probabilmente arriv\u00f2 a Roma dopo la cacciata dei Tarquini e la fondazione della repubblica, con una colonia di etruschi. Era fratello di Tito Larcio, che fu console nel 501 a.C. e nello stesso anno fu nominato dittatore, primo romano a ricoprire questa carica.\nNel 508 a.C. combatt\u00e9, insieme a Tito Erminio Aquilino, a fianco di Orazio Coclite nella difesa del \"pons Sublicius\" contro i soldati di Porsenna: \nNel 506 a.C. fu eletto console, collega dello stesso Tito Erminio con cui aveva difeso il ponte; nel 505 a.C. fu comandante della cavalleria romana, agli ordini del console Publio Postumio Tuberto, durante la battaglia combattuta sulle rive dell'Aniene contro i Sabini.\nNel 490 a.C. fu eletto nuovamente console, con collega Quinto Sulpicio Camerino Cornuto, quando Coriolano si trovava in esilio presso i Volsci.\nNel 488 a.C. Spurio Larcio fu uno dei cinque inviati al campo dei Volsci durante l'assedio di Coriolano; l'anno successivo, mentre i consoli Tito Sicinio e Gaio Aquillio venivano inviati dal senato a combattere rispettivamente contro i Volsci e gli Ernici, rimase a presidio del territorio adiacente alla citt\u00e0.\nFu nominato \"interrex\" da Aulo Sempronio Atratino per tenere i \"comitia centuriata\" del 482 a.C., anno in cui consigli\u00f2 di dichiarare guerra a Veio.\nCritica storica.\nLo storico tedesco Barthold Georg Niebuhr sugger\u00ec che il consolato di \"Tito Erminio Aquilino\" e \"Spurio Larcio\" del 506 a.C., per il quale gli annali non registrano alcun avvenimento significativo, fosse stato inserito a posteriori, per coprire il periodo di dominazione degli etruschi di Porsenna su Roma."}
{"id": "265972", "revid": "125689281", "url": "https://it.wikipedia.org/wiki?curid=265972", "title": "FIM-92 Stinger", "text": "Il FIM-92 Stinger \u00e8 un missile terra-aria spalleggiabile a ricerca di calore sviluppato negli Stati Uniti e utilizzato da tutte le forze armate USA, entrato in servizio nel 1981.\nViene prodotto dalla Raytheon Missile Systems e sotto licenza dalla EADS, in Germania. La Raytheon designa il missile come MANPADS (Man-Portable Air-Defense System, Sistema da difesa aerea spalleggiabile). Oltre che dalle forze armate americane \u00e8 utilizzato da altri 29 Paesi. Approssimativamente, sono stati prodotti 70\u00a0000 missili.\nDescrizione.\nLeggero da trasportare e relativamente semplice da usare, il FIM-92 Stinger \u00e8 un missile terra-aria a puntamento passivo agli infrarossi, che pu\u00f2 essere lanciato con un lanciatore spalleggiabile da un singolo uomo, anche se ufficialmente richiede due operatori. Il FIM-92B ha una gittata efficace tra gli 1 e gli 8\u00a0km (4\u00a0km secondo alcune fonti), a un'altezza massima di 3\u00a0km.\nIl missile pu\u00f2 essere lanciato anche dal M-1097 Avenger e dall'M6 Linebacker, ritirato nel 2004. Il missile pu\u00f2 anche venire schierato da un HMMWV High Mobility Multipurpose Wheeled Vehicle dotato di rastrelliera Stinger, e pu\u00f2 essere impiegato da truppe aviolanciate. Esiste anche una versione lanciabile da elicottero, denominata ATAS o Air-to-Air Stinger.\nIl missile \u00e8 lungo 1,52\u00a0m e ha un diametro di 70 mm con 10 mm di alette. Da solo pesa 10,1\u00a0kg, mentre con il lanciatore si arriva a un peso di circa 15,2\u00a0kg (34,5 libbre). Lo Stinger viene lanciato da un piccolo motore di espulsione che lo spinge fino a una distanza di sicurezza dall'operatore prima di attivare il propulsore principale, un motore a due stadi a propellente solido, che lo accelera fino alla massima velocit\u00e0 di Mach 2,2 (750\u00a0m/s). La testata \u00e8 costituita da un penetratore di 3\u00a0kg hit-to-kill (colpisci per distruggere) con un innesco a impatto e un timer di auto-distruzione.\nPer lanciare il missile, \u00e8 necessario inserire nel paramano un BCU (Battery Coolant Unit - batteria refrigerante). Questo inietta un flusso di gas argon nel sistema, assieme a una carica di elettricit\u00e0 che alimenta gli indicatori di acquisizione, l'antenna IFF, e il missile. Le batterie sono piuttosto sensibili all'abuso, e contengono solo una limitata quantit\u00e0 di gas. Col passare del tempo, e senza un'adeguata manutenzione, tendono a diventare inservibili.\nEsistono tre varianti principali attualmente in uso: lo Stinger base, lo \"STINGER-Passive Optical Seeker Technique\" (POST) e lo \"STINGER-Reprogrammable Microprocessor\" (RMP). La versione RMP \u00e8 comunemente usata dall'esercito americano, ed \u00e8 eccellente per contrastare le contromisure utilizzate dal nemico.\nStoria.\nIl lavoro iniziale sul missile fu iniziato dalla General Dynamics nel 1967 sotto il nome di \"Redeye II\". Fu accettato per successivi sviluppi dall'US Army nel 1971 e designato FIM-92; l'appellativo \"Stinger\" fu scelto nel 1972. A causa di difficolt\u00e0 tecniche che seguirono la fase di test, il primo lancio con un lanciatore spalleggiabile non avvenne fino alla met\u00e0 del 1975. La produzione del FIM-92A inizi\u00f2 nel 1978 per sostituire il FIM-43 Redeye. Una versione migliorata dello \"Stinger\" con una testata cercante, il FIM-92B, fu prodotto a partire dal 1983 parallelamente al FIM-92A. La produzione di entrambi i modelli, A e B, termin\u00f2 nel 1987 con circa 16\u00a0000 missili prodotti.\nIl sostituto del FIM-92C fu sviluppato a partire dal 1984 e la produzione inizi\u00f2 nel 1987. Il primo esemplare fu distribuito alle unit\u00e0 in prima linea nel 1989. I missili Tipo C erano dotati di un sistema elettronico riprogrammabile per consentirne l'aggiornamento. Il missile con gli aggiornamenti per le contromisure fu designato D e successivi aggiornamenti al D furono designati G.\nIl FIM-82E o Block I fu sviluppato a partire dal 1992 e consegnato dal 1995 (alcune fonti sostengono che il FIM-92D \u00e8 parte dello sviluppo del Block I). Le principali modifiche furono ancora sui sensori e sul software, migliorando le prestazioni del missile contro bersagli pi\u00f9 piccoli e con una bassa segnatura termica. Un aggiornamento software nel 2001 fu designato F. Lo sviluppo del Block II inizi\u00f2 nel 1996 usando un nuovo sensore focal plane array per migliorare l'efficacia del missile in ambienti \"confusi\" e per aumentare la portata d'ingaggio a circa 7\u00a0600\u00a0m (25\u00a0000 piedi). La produzione era prevista per il 2004, ma \"Jane's\" (vedi bibliografia) riferisce che potrebbe venire ritardata.\nDal 1984 lo Stinger \u00e8 stato consegnato a molte navi da guerra dell'US Navy per la difesa di punto, in particolare nelle acque del Medio Oriente.\nLa CIA aiut\u00f2 a fornire circa 500 Stinger (alcune fonti sostengono 1\u00a0500) ai militanti Mujaheddin che combattevano le forze sovietiche in Afghanistan. Si dice che gli Stinger abbiano abbattuto quasi 300 velivoli russi, inclusi molti Mil Mi-24 Hind, prima che le truppe sovietiche si ritirassero dall'Afghanistan nel 1989.\nInoltre, come parte del suo sforzo per rovesciare il governo in Angola, l'amministrazione Reagan forn\u00ec gli Stinger ai combattenti anticomunisti dell'UNITA nei tardi anni ottanta. In entrambi i casi, gli sforzi per recuperare i missili dopo la fine delle ostilit\u00e0 risultarono incompleti. Secondo alcune speculazioni la ragione per cui gli Stinger non furono usati in attacchi successivi \u00e8 che le batterie necessarie per far funzionare i lanciatori erano esaurite. Dopo il ritiro dell'Unione Sovietica il governo USA recuper\u00f2 la maggior parte degli Stinger che erano stati consegnati, ma 16 di questi finirono nelle mani dell'Iran che ne acquis\u00ec quindi la tecnologia.\nCosti.\nNel 1987 il governo USA pagava circa 62\u00a0000 USD per missile, e questa cifra scese fino a circa 35\u00a0000 USD nel 1988 con un contratto pluriennale per 20\u00a0000 missili. Nel 1991 fu stipulato un ordine per 1\u00a0333 missili al costo di circa 26\u00a0000 USD per missile.\nIl governo svizzero stipul\u00f2 un ordine per 2\u00a0500 missili nel 1988 a un costo di circa 126\u00a0000 USD per missile.\nNel 2002 gli Stati Uniti hanno venduto 69 missili Stinger e l'equipaggiamento associato (piattaforme di lancio veicolari, radar per l'acquisizione del bersaglio, equipaggiamento da addestramento, ecc.) alla Lituania per 34 milioni di USD . Se un terzo del costo del contratto era per i missili stessi, il prezzo unitario dovrebbe aggirarsi sui 165\u00a0000 USD.\nDato il suo alto costo, \u00e8 piuttosto raro che il missile venga sparato in fase d'addestramento e quindi sono pochi i soldati che possono vantare d'averne usato uno."}
{"id": "265977", "revid": "30610", "url": "https://it.wikipedia.org/wiki?curid=265977", "title": "Tito Erminio Aquilino", "text": "Biografia.\nInsieme al collega console Spurio Larcio, aiut\u00f2 Orazio Coclite a difendere il \"pons Sublicius\" e ad arrestare l'avanzata degli Etruschi guidati da Porsenna, mentre i compagni lo demolivano per impedire che i nemici passassero il Tevere.\nSi copr\u00ec di gloria anche nel proseguimento della guerra contro i re di Chiusi, guidando contingenti di soldati romani contro gli etruschi assedianti.\nNel 506 a.C. fu eletto console, collega dello stesso Spurio Larcio con cui aveva difeso il ponte Sublicio, e 10 anni dopo partecip\u00f2 come legato alla battaglia del Lago Regillo (496 a.C.), che per alcuni decenni segn\u00f2 la supremazia dei romani sui Latini. Durante la battaglia riusc\u00ec ad uccidere Ottavio Mamilio, uno dei due comandanti dello schieramento nemico, rimanendo lui stesso ucciso, per le ferite riportate nello scontro.\nCritica storica.\nLo storico tedesco Barthold Georg Niebuhr sugger\u00ec che il consolato di \"Tito Erminio Aquilino\" e \"Spurio Larcio\" del 506 a.C., per il quale gli annali non registrano alcun avvenimento significativo, fosse stato inserito a posteriori, per coprire il periodo di dominazione degli etruschi di Porsenna su Roma."}
{"id": "265979", "revid": "124554203", "url": "https://it.wikipedia.org/wiki?curid=265979", "title": "Quadi", "text": "I Quadi, popolo germanico di origine suebica, si trovava al principio del I secolo a.C. nell'alta valle del fiume Meno in Germania.\nStoria.\nAl tempo della dinastia Giulio-Claudia.\nIn seguito alle campagne condotte dal figliastro di Ottaviano Augusto, Druso maggiore negli anni 10 e 9 a.C. migrarono, insieme agli affini Marcomanni in Moravia presso il fiume Morava.\nNel I secolo d.C., in seguito alla progettata campagna di Tiberio del 6 d.C. diventarono popolo Cliente dei Romani, ed \u00e8 forse per questo motivo che si spostarono ancora pi\u00f9 ad est in Slovacchia come risulterebbe ai tempi di Tacito.\nIl primo re conosciuto fu Vannio (19-50 d.C.), che fu re anche dei Marcomanni. Tacito racconta che Vannio fu cacciato dagli stessi Suebi, grazie anche all'aiuto del re degli Ermunduri, un certo Vibilio, e dei Lugi, e che l'imperatore Claudio preoccupato, pur rifiutando di intervenire direttamente in questa contesa, ordin\u00f2 al governatore della Pannonia, un certo Sesto Palpellio Istro, \u201c\"di disporre una legione con un corpo scelto di milizie ausiliarie sulla riva del Danubio\"\u201d per proteggere i perdenti e dissuadere i barbari vittoriosi dalla tentazione di invadere la provincia.\nLe forze di Vannio comprendevano truppe di cavalleria reclutate fra i Sarmati Iazigi. I figli della sorella di Vannio, ovvero Vangio e Sidone, si spartirono il grande regno dei Suebi (Quadi e Marcomanni), mantenendo verso Roma assoluta lealt\u00e0, mentre Vannio con le sue genti furono sistemati in Pannonia.\nAl tempo dei Flavi e di Traiano.\nTacito narra della effettiva partecipazione di Sidone ed Italico (a capo di Quadi e Marcomanni) alla spedizione con cui Vespasiano conquist\u00f2 il trono imperiale contro Vitellio, e loda la loro antica obbedienza verso Roma. Quale compenso alla loro alleanza i re suebi ricevettero da Vespasiano, non solo il loro riconoscimento ed appoggio politico-militare da parte di Roma, ma anche un aiuto in denaro ed armi.\nAlla fine del (I secolo) (89-97 d.C.) furono aggrediti dall'imperatore Domiziano che non aveva gradito un loro mancato invio di truppe alleate contro i Daci di Decebalo. La guerra si protrasse per circa 10 anni dall'89 al 97 d.C. Il successo finale su questo popolo fu ottenuto dal futuro imperatore Traiano, che per questo risultato ottenne il titolo di \"Germanicus\", il trionfo e l'adozione imperiale da parte di Nerva.\nLe popolazioni suebe di Quadi e Marcomanni, tornate all'antica alleanza romana dal 97 (dai tempi dell'ultima fase della guerra suebo sarmatica di Domiziano), si risvegliarono attorno al 135, tanto da costringere l'imperatore Adriano, ad inviare lungo il fronte pannonico il suo erede designato, Elio Cesare, per combatterle nel corso di due campagne (degli anni 136-137), nelle quali sappiamo dalla \"Historia Augusta\", che ottenne buoni successi contro le stesse, come dimostrerebbe la monetazione di quel periodo, costringendole a tornare all'antico stato di popolazioni \"clienti\".\nAl tempo degli Antonini e delle guerre marcomanniche (II secolo d.C.).\nAntonino Pio pose sul trono del vicino popolo \"cliente\" dei Quadi, a nord della Pannonia superiore ed inferiore un nuovo re filo-romano, dopo una nuova serie di campagne militari condotte da un certo Tito Aterio Nepote, il quale ottenne gli \"ornamenta triumphalia\" per questi nuovi successi, tanto che attorno al 142, fu emessa una nuova moneta che celebrava \"Rex Quadi datus\".\nSul finire del II secolo d.C. furono tra i maggiori protagonisti delle invasioni effettuate, insieme ai Marcomanni e numerosi altri popoli, ai danni dell'Impero romano, durante il periodo chiamato delle \"Guerre marcomanniche\", tanto da giungere ad assediare Aquileia e distruggere Opitergium nel 170 d.C. sotto Marco Aurelio.\nSembra che sempre nel corso delle Guerre marcomanniche, il loro re, un certo Furtius, favorevole a Roma, poich\u00e9 scelto per regnare sui Quadi dallo stesso Marco Aurelio pochi anni prima, fu sostituito con l'ostile Ariogeso nel 173 d.C. circa.\nL'imperatore non poteva tollerare un gesto del genere e fu costretto a condurre una nuova campagna contro questo popolo. Ariogeso fu catturato dai Romani, ma non fu messo a morte grazie alla clemenza di Marco Aurelio. Al contrario fu mandato in esilio ad Alessandria d'Egitto l'anno seguente.\nDal III secolo alla caduta dell'Impero romano d'occidente.\nL'imperatore Caracalla nel 214 fece giustiziare un loro re, un certo \"Gabiomarus\", forse perch\u00e9 si era ribellato ai Romani, o pi\u00f9 semplicemente perch\u00e9 non aveva inviato sufficienti armati ausiliari all'impero. L'obbiettivo era quello di mantenere invariati gli equilibri con le clientele lungo il Danubio.\nNella primavera del 357 la consueta coalizione tra Marcomanni e Quadi, cui si erano uniti anche i Sarmati iranici, torn\u00f2 ad agitarsi sul Danubio, invadendo e saccheggiando Rezia, Pannonia e Mesia. Le razzie furono arginate da Costanzo II, che oper\u00f2 sia militarmente sia diplomaticamente, anche assegnando nuove aree d'insediamento ad alcune trib\u00f9 della coalizione. Lo stesso Valentiniano I condusse nei loro territori una nuova spedizione punitiva, poich\u00e9 ancora una volta si erano dimostrati ostili a Roma, oltrepassando il fiume Danubio come non avveniva da quasi due secoli (374). Tale episodio fu dovuto alla costruzione di una fortezza romana in territorio quadico e all'assassinio del re dei Quadi, Gabinio, da parte del \"dux Valeriae\" Marcelliano. Le incursioni dei Quadi travolsero le difese romane (due legioni subirono delle perdite) e persino Costanza, figlia di Costanzo II e promessa sposa di Graziano, si salv\u00f2 per poco. Fu il \"dux Moesiae\", il futuro imperatore Teodosio I, a fermare le incursioni barbariche con una vittoria. Valentiniano sconfisse il nemico durante la sua campagna nell'estate del 375.\nSi ritiene che i Quadi siano stati assimilati in parte agli Alamanni ed ai Suebi, con i quali si stabilirono nella Spagna nordoccidentale formando il regno suebo di Galizia insieme ai Vandali ed agli Alani.\nSociet\u00e0.\nForme di governo.\nI Quadi, come i vicini Marcomanni, furono almeno a cavallo del I secolo a.C. e I secolo d.C. governati da re, percorrendo la linea dinastica di Tudro. In seguito, gli furono dati principi stranieri (come nel caso di Vannio al tempo di Tiberio), d'accordo con l'amministrazione imperiale romana, che ne pagava un tributo per mantenerne la loro alleanza e amicizia."}
{"id": "265980", "revid": "729019", "url": "https://it.wikipedia.org/wiki?curid=265980", "title": "Guerra d'Indocina", "text": "La guerra d'Indocina venne combattuta fra il 23 novembre 1946 e il 12 luglio 1954 fra l'esercito coloniale francese e il movimento \"Viet Minh\", guidato da Ho Chi Minh, che si poneva come scopo l'indipendenza del Vietnam.\nGi\u00e0 sottomessa dall'esercito giapponese durante la seconda guerra mondiale, l'armata francese in Indocina venne duramente sconfitta a Dien Bien Phu dall'esercito vietminh guidato da V\u00f5 Nguy\u00ean Gi\u00e1p (nonostante un grande impegno militare e il sostegno degli Stati Uniti) e perse le sue colonie in Indocina, che venne suddivisa in quattro nuovi stati indipendenti, sulla base degli accordi di Ginevra del 1954: Vietnam del Nord, Vietnam del Sud, Cambogia e Laos.\nIl contesto storico.\nLa Francia impose, tra il 1858 e il 1883 un dominio diretto sul Vietnam, pur lasciando formalmente sul trono le dinastie locali (regime di Protettorato).\nDurante la seconda guerra mondiale il Vietnam fu invaso dall'Impero giapponese, che costitu\u00ec l'Impero del Vietnam. L'unica forza politica interna al paese in grado di contrastare l'occupazione fu quella guidata dal leader comunista-nazionalista Ho Chi Minh, il quale, alla fine della guerra, proclam\u00f2 l'indipendenza del paese nel 1945 e dichiar\u00f2 nullo il trattato di protettorato siglato nel 1883 con la Francia. A questo punto la Francia intervenne militarmente nel tentativo di ristabilire il suo controllo sul paese.\nLo svolgimento.\nI bombardamenti e la politica francese.\nLe ostilit\u00e0 ebbero inizio in seguito al bombardamento di Haiphong da parte della flotta francese che caus\u00f2 pi\u00f9 di 6.000 morti soprattutto fra la popolazione civile.\nLe truppe corazzate e le unit\u00e0 di fanteria (facenti parte del Corpo di spedizione francese che aveva una consistenza di circa 100.000 uomini) puntarono quindi su quella che successivamente sarebbe diventata la capitale del Vietnam del Nord: Hanoi, conquistandola dopo una battaglia casa per casa che dur\u00f2 per tutto il mese di dicembre, procedendo all'occupazione dei principali centri urbani del Vietnam centro-settentrionale e del delta del Fiume Rosso e assicurandosi il controllo delle principali vie di comunicazione. All'inizio del 1947 i Vietminh furono costretti a ritirarsi sulle montagne del nord-est e nelle paludi a sud del fiume Rosso.\nPer assicurarsi un assetto del territorio che garantisse insieme il potere della madrepatria e il consenso dei nazionalisti pi\u00f9 moderati la Francia cre\u00f2 due regimi satelliti: la Repubblica di Cocincina con a capo Nguyen Van Xuan (di orientamento filofrancese) e il Vietnam vero e proprio guidato dall'imperatore Bao Dai. Pur riconoscendo formalmente l'indipendenza di questi territori, il governo francese vi continuava a tenere il controllo dell'esercito, delle finanze e della politica estera.\nHo Chi Minh (il cui governo era caduto nella clandestinit\u00e0 in seguito all'invasione francese) e il generale Vo Nguyen Giap, capo dell'esercito ribelle Vietminh, preparavano le basi dei guerriglieri nel Tonchino settentrionale, avvalendosi di aiuti molto sostanziosi provenienti dalla Cina (tra il maggio e il settembre 1950 si addestrarono in Cina guerriglieri Vietminh).\nI militari nordvietnamiti, cos\u00ec, grazie agli aiuti cinesi, allestirono un esercito sempre pi\u00f9 organizzato mettendosi in condizione di sferrare un'energica offensiva contro le postazioni francesi nell'alto Tonchino, al confine con la Cina. La resistenza francese fu sbaragliata sugli altipiani settentrionali a Cao B\u1eb1ng e a L\u1ea1ng S\u01a1n (la perdita di queste due citt\u00e0 cost\u00f2 alla Francia almeno 3.000 morti). Le province settentrionali del Nord Vietnam furono cos\u00ec evacuate dall'esercito francese, che tuttavia riusc\u00ec a mantenere in suo possesso i principali centri urbani e il delta del fiume Rosso.\nIl coinvolgimento degli USA.\nNel mese di maggio 1950, dopo la cattura di Hainan da parte di forze comuniste cinesi, il presidente degli Stati Uniti Harry Truman autorizz\u00f2 segretamente un'assistenza finanziaria diretta ai francesi e il 27 giugno 1950, dopo lo scoppio della guerra di Corea, lo annunci\u00f2 pubblicamente. Si temeva a Washington che, se Ho Chi Minh avesse vinto la guerra, a causa dei suoi legami con l'Unione Sovietica, Stalin avrebbe stabilito uno stato fantoccio e a poco a poco avrebbe esteso il suo controllo su tutto il Sud-est asiatico. La prospettiva di un Sud-est asiatico dominato dai comunisti fu sufficiente a stimolare l'amministrazione Truman a sostenere la politica estera del presidente francese, Vincent Auriol, in modo che la diffusione del comunismo sovietico fosse contenuta dagli alleati. Le prime forniture degli Stati Uniti per la guerra d'Indocina furono consegnate il 30 giugno 1950. Nel mese di settembre, Truman invi\u00f2 il Military Assistance Advisory Group (MAAG) in Indocina per aiutare l'esercito francese. Il presidente Truman afferm\u00f2 che i militari non erano stati inviati come truppa da combattimento, ma come assistenza militare e forn\u00ec 10 milioni di dollari di materiale militare per sostenere i francesi nel loro sforzo di combattere le forze Viet Minh. Nel 1953, l'aiuto di Truman aument\u00f2 notevolmente e fu di 350 milioni di dollari per sostituire i vecchi equipaggiamenti militari di propriet\u00e0 dell'esercito francese.\nUn tentativo Viet Minh di conquistare i principali centri abitati nel 1951 venne sventato dalle truppe di Jean de Lattre de Tassigny, che li difesero strenuamente. Nello stesso anno le posizioni sul golfo del Tonchino, dove era pi\u00f9 attiva la guerriglia, vennero trincerate. Pi\u00f9 successo ebbe l'offensiva dei ribelli nel Laos, dove le truppe francesi, colte impreparate, vennero sconfitte (1952-1953). La guerra d'Indocina dal 1946 al 1952 era gi\u00e0 costata 90.000 militari morti, dispersi, feriti e fatti prigionieri. La Francia era arrivata addirittura a spendere il doppio della cifra avuta dagli Stati Uniti nell'ambito del piano Marshall. Gli effettivi erano aumentati fino a 250.000 nel 1953.\nIl comando di Navarre e gli errori strategici.\nIl generale Henri Navarre, dal maggio 1953 nuovo comandante delle forze francesi in Indocina, pens\u00f2 allora un piano per realizzare questo obiettivo: si sarebbe dovuto sfruttare il dominio incontrastato del cielo per organizzare un grande centro di resistenza che avrebbe dovuto bloccare le iniziative del Viet Minh sul confine del Laos e permettere incursioni nelle retrovie nemiche; la zona prescelta era la localit\u00e0 di Dien Bien Phu nella vallata del fiume Nam Hou (Tonchino nordoccidentale), a quasi 300 chilometri da Hanoi.\nMa Navarre fece un errore che sarebbe costato molto caro alle forze francesi: lasci\u00f2 nel campo trincerato di Dien Bien Phu (creato a partire dal 20 novembre 1953 col lancio di 4.000 paracadutisti) circa 11.000 soldati (di cui solo 6.400 francesi) inquadrati in 13 battaglioni di fanteria, dotati di numerosi pezzi d'artiglieria, una decina di carri armati e 14 aerei, ma che potevano essere riforniti solo dall'aria.\nIl contrattacco vietnamita e la sconfitta francese.\nIl comandante in capo Giap, cogliendo l'occasione al volo, mobilit\u00f2 otto delle sue divisioni Viet Minh (per un totale di oltre 50.000 uomini), che furono spostate sulla zona di Dien Bien Phu dal delta grazie a un complesso sistema di gallerie e di trincee scavate con pale e picconi dai guerriglieri e dalla popolazione civile. Si trattava di un lavoro capillare e metodico, diventato l'emblema stesso della \"guerra di popolo\" vietnamita, che permetteva all'esercito guerrigliero di spostare uomini armati e artiglierie senza che il nemico percepisse le dimensioni esatte di quanto stava accadendo. La direzione logistica e strategica di questa complessa operazione di trasferimento e concentrazione delle forze Viet Minh nell'area di Dien Bien Phu fu coordinata dal capo di stato maggiore generale V\u0103n Ti\u1ebfn D\u0169ng e dal vice-comandante in capo generale Ho\u00e0ng V\u0103n Th\u00e1i.\nIl 13 marzo 1954 le truppe Viet Minh si lanciarono all'attacco della postazione nemica. Inizi\u00f2 cos\u00ec la battaglia di Dien Bien Phu, destinata a terminare con la sconfitta francese 56 giorni dopo. Nonostante la resistenza disperata dei francesi, il campo trincerato cadde in mano ai guerriglieri vietnamiti e il 7 maggio la bandiera rossa del Viet Minh venne issata sul bunker di Dien Bien Phu.\nConferenza di pace di Ginevra.\nLo stesso giorno a Ginevra le delegazioni di nove Paesi si incontravano: erano presenti Francia, Gran Bretagna, Cina, Stati Uniti, Unione Sovietica, Laos, Cambogia e i rappresentanti del Viet Minh e del regime di B\u1ea3o \u0110\u1ea1i. Le trattative procedettero con lentezza, mentre la guerra continuava e i guerriglieri conquistavano nuove posizioni, avanzando verso il sud del Vietnam. La svolta avvenne solo dopo che a Parigi a met\u00e0 luglio fu nominato primo ministro Pierre Mend\u00e8s France.\nIl premier francese trov\u00f2 un'intesa con il capo delegazione e ministro degli Esteri cinese, Zhou Enlai, che aveva tre obiettivi precisi:\nSulla base di questi postulati matur\u00f2 la decisione di dividere il Vietnam in due stati, fissando la linea di confine sul 17\u00ba parallelo: il Viet Minh avrebbe governato la parte settentrionale, mentre nella parte meridionale sarebbe rimasto al potere il regime di B\u1ea3o \u0110\u1ea1i e del suo nuovo primo ministro, Ng\u00f4 \u0110\u00ecnh Di\u1ec7m. Entro due anni una consultazione elettorale avrebbe deciso il destino dei due Paesi.\nIl 12 luglio 1954, dopo nove anni di guerra, si concluse la guerra d'Indocina e si arriv\u00f2 alla firma del cessate il fuoco e al nuovo assetto dell'intera regione: Vietnam del Nord (con capitale Hanoi), Vietnam del Sud (con capitale Saigon), Laos e Cambogia erano riconosciuti Stati indipendenti e sovrani e il dominio coloniale francese in Indocina aveva ufficialmente termine.\nL'accordo deludeva sia il Viet Minh, che nel negoziato guadagnava meno di quanto avesse conquistato in combattimento, sia il regime di B\u1ea3o \u0110\u1ea1i, che guardava con preoccupazione al disimpegno francese, ma la logica delle grandi potenze aveva la forza dei condizionamenti politici e militari. Nonostante questo accordo, le ultime truppe francesi si ritirarono dall'Indocina solo nell'aprile 1955."}
{"id": "265981", "revid": "2168989", "url": "https://it.wikipedia.org/wiki?curid=265981", "title": "Dolina Pozzatina", "text": "La Dolina Pozzatina, \u00e8 una dolina carsica situata nel comune di San Nicandro Garganico, la dolina in parte \u00e8 di propriet\u00e0 privata, ricade nel territorio del parco nazionale del Gargano.\nTra le tante doline del Gargano, quella di Pozzatina \u00e8 la pi\u00f9 imponente e spettacolare. La conca, profonda 132 metri, ha un perimetro superiore di 1.836 metri e un perimetro inferiore di 522 metri, queste nuove misure rilevate dallo Speleo Team Montenero nel Settembre 2020, ne fanno la pi\u00f9 grande dolina d'Europa e forse del Mondo. Sul fondo di forma pseudo-circolare, come tutto il complesso, vi \u00e8 un terreno coltivato assai fertile, con al centro una cavit\u00e0 adattata a pozzo di risorgenza, essendo il fondo impermeabile e il terreno argilloso.\nIl geosito, censito con il numero PU 306 del Catasto delle Grotte della Regione Puglia, rappresenta una delle pi\u00f9 vistose e spettacolari manifestazioni di carsismo epigeo sul promontorio del Gargano.\nLe sue pareti sono interamente ricoperte da un lussureggiante bosco di lecci e querce, l'inversione termica, nelle doline pu\u00f2 risultare notevolissima, con gradienti termici negativi, che possono raggiungere e superare 1 \u00b0C/m. Le variazioni misurate a pozzatina, sono mediamente di 1 \u00b0C per ogni 14 metri di profondit\u00e0. Quando al calar del sole tutta la dolina perde calore in maniera rapida e massiccia, nel giro di qualche ora si riempie di aria fredda, tutto questo favorisce la crescita di piante che troveremmo ad altitudini ben superiori. All'interno, ci sono tre cavit\u00e0 molto piccole: grotta pozzatina PU 500, grotta d'interstrato pozzatina PU 2066, grotta tonda pozzatina PU 2067. Una stretta mulattiera permette di scendere fino al fondo dell'anfiteatro naturale.\nIl sito si trova sulla SP 48 San Nicandro Garganico-San Marco in Lamis al 13\u00ba km; di qui, sulla destra, una stradina asfaltata conduce direttamente nei pressi della dolina, in una posizione sopraelevata, vicino all'azienda agricola Siciliano, da cui inizia il sentiero per la discesa sul fondo della stessa.\nNote.\n\"Testo e foto\": \"Gian Piero Villani \"Speleo Team Montenero\".\""}
{"id": "265982", "revid": "124391887", "url": "https://it.wikipedia.org/wiki?curid=265982", "title": "Cercis siliquastrum", "text": "L'albero di Giuda o di Giudea (conformemente alla denominazione francese \"arbre de Jud\u00e9e\") o siliquastro (\"Cercis siliquastrum\", L. 1758) \u00e8 una pianta appartenente alla famiglia delle Fabaceae (o Leguminose) e al genere \"Cercis\".\nEtimologia e tradizione.\nIl nome deriva dal termine greco \"kerk\u00eds\", ad indicare la forma di una \u201cnavicella\u201d o di una \u201cspola\u201d, e dal latino \"siliqua\", ovvero \u201cbaccello\u201d, entrambi in relazione alla forma dei suoi frutti. \nIl nome \"Albero di Giuda\" invece, \u00e8 riferito alla regione della Giudea, nel Vicino Oriente, da dove originerebbe, e da presso la quale si diffuse in tutto il Bacino del Mediterraneo. Grazie anche alla sua zona di origine e alla intensa fioritura approssimativamente in tempo di Pasqua, antiche leggende, legate al primo Cristianesimo, nacquero per rappresentare simbolicamente alcune vicende degli ultimi giorni di Ges\u00f9 nei Vangeli.\nIl repentino apparire dei fiori di un intenso colore lilla-violaceo sulla nuda corteccia, ancor prima delle foglie, rappresenterebbe simbolicamente il tempo della Passione di Ges\u00f9, cos\u00ec come il colore dei paramenti liturgici cristiani relativo ad esso. Pi\u00f9 in particolare, la pianta sarebbe legata all'episodio presso il quale, sotto questo albero, lo stesso Giuda Iscariota avrebbe dato il famoso \"bacio\" traditore a Ges\u00f9 e, pi\u00f9 tardi, tormentato dal rimorso, vi si impicc\u00f2. \nLa forte diffusione di questa credenza pare suggerire che il siliquastro avesse comunque un particolare significato, sempre di carattere passionale, anche presso alcuni culti precristiani europei.\nTuttavia, per lo stesso motivo, ovvero per le bacche color rosso vivido, lo stesso albero legato alla figura passionale del sangue di Giuda, per altre leggende potrebbe essere anche il sambuco mentre, sempre in altre tradizioni di carattere popolare, viene proposto anche il fico comune, o anche il fico sicomoro, quest'ultimo appunto diffuso in Palestina, alberi similmente \"traditori\" come Giuda Iscariota poich\u00e9 i loro rami appaiono robusti ma, in realt\u00e0, sono fragili, fino a spezzarsi facilmente se vi si sale sopra. Nell'ultimo caso comunque, tale simbologia negativa del sicomoro non ebbe seguito, poich\u00e9 in contraddizione con il suo significato positivo nella tradizione biblica sia giudaica che cristiana.\nMorfologia.\nPortamento.\nIl siliquastro si presenta come un piccolo albero caducifoglie e latifoglie alto fino a 10 metri e pi\u00f9 spesso come arbusto. Cresce molto lentamente.\nCorteccia.\nLa corteccia di colore grigio nerastro. tendente al rossiccio nei giovani rami.\nFoglie.\nLe foglie di colore verde carico e aspetto liscio e lucido; la pagina inferiore \u00e8 glauca. Da giovani le foglie possono avere tonalit\u00e0 rossastre; esse appaiono abbastanza tardivamente, in aprile; in autunno assumono un bel colore giallo e cadono a novembre inoltrato. Hanno la tipica forma a cuore le foglie e delle nervature pi\u00f9 chiare.\nFiori.\nI fiori sono ermafroditi, con corolla papilionacea e di colore rosa - lilla o bianchi. Sono riuniti in racemi che compaiono prima delle foglie, in marzo - aprile; caratteristica di questa specie \u00e8 la caulifloria, i fiori spuntano direttamente dalla corteccia dei rami e del tronco. Inizia a fiorire verso i sei anni di et\u00e0. Ne esiste una variet\u00e0 a fiore bianco (\"Cercis siliquastrum\" var. \"alba\"). L'impollinazione \u00e8 entomofila. \nI frutti sono dei baccelli scuri, pendenti, molto numerosi, che restano attaccati alla pianta fino alla fine dell'inverno.\nDistribuzione e habitat.\nIl siliquastro si trova in tutta l'Europa del Sud e in Asia minore, fino ad un massimo di 500 metri circa. \n\u00c8 una pianta tipica del bosco di latifoglie, prediligendo quelli misti in associazione a quercia, orniello e altre essenze forestali. Il siliquastro cresce difficilmente in boschi umidi e ombrosi, mostrando elevata capacit\u00e0 di adattamento e arrivando a colonizzare sia pendii aridi e scoscesi sia addirittura luoghi sassosi, come cave e pareti rocciose naturali. Questa pianta preferisce i terreni calcarei e sassosi, senza ristagno idrico ma tollera anche quelli moderatamente acidi. \u00c8 abbastanza resistente al freddo.\nUtilizzi.\nI fiori sono commestibili e possono essere usati in cucina nella preparazione di ricette. Come le altre leguminose, \u00e8 una pianta in grado di fare azotofissazione, cio\u00e8 cattura azoto dall'atmosfera e grazie a dei batteri situati nelle radici lo rilascia nel terreno, arricchendolo. \u00c8 molto usato come albero ornamentale nei giardini e per le alberature stradali, grazie alla sua resistenza all'inquinamento."}
{"id": "265983", "revid": "13324", "url": "https://it.wikipedia.org/wiki?curid=265983", "title": "Siliquastro", "text": ""}
{"id": "265986", "revid": "297059", "url": "https://it.wikipedia.org/wiki?curid=265986", "title": "Vance Brand", "text": "Dati personali.\nNato il 9 maggio 1931 a Longmont in Colorado, ha sposato Beverly Ann Whitnel. \u00c8 padre di due figlie e di quattro figli. Trascorre la maggior parte del proprio tempo libero dedicandosi alla corsa per rimanere in forma, all'escursionismo, allo sci e al campeggio.\nEducazione.\nDopo aver concluso la High School di Longmont in Colorado, nel 1953 ottenne il suo titolo di bachelor in economia presso l'Universit\u00e0 del Colorado. Nel 1960 segu\u00ec il bachelor di ingegneria aeronautica e nel 1964 il \"Master\" in amministrazione economica, entrambi i titoli conseguiti presso l'Universit\u00e0 della California di Los Angeles (UCLA).\nBrand \u00e8 pluridecorato di onorificenze del campo civile e militare nonch\u00e9 membro di alcune influenti associazioni americane.\nEsperienze.\nMilitari.\nArruolato in servizio presso la marina militare americana - U.S. Marine Corps - dal 1953 al 1957 fu trasferito pi\u00f9 volte a seconda dei vari incarichi. Tra questi spicca lo stazionamento di 15 mesi in Giappone nel ruolo di pilota di aerei da combattimento jet. Congedato dal servizio attivo, Brand fino al 1964 rimase nelle riserve del corpo della marina militare nonch\u00e9 degli squadroni degli aerei da combattimento jet della guardia nazionale dell'aviazione \"Air National Guard\".\nPrima della NASA: civili.\nDal 1960 al 1966 fu impiegato civile della Lockheed Corporation. All'inizio collabor\u00f2 quale ingegnere per i voli di collaudo dell'aereo \"P3A\" della marina militare americana, prodotto da questa ditta. Nel 1963, pur essendo civile, Brand ottenne un diploma concludendo gli studi presso la scuola per piloti di collaudo della marina, la \"U.S. Naval Test Pilot School\". In seguito venne assegnato a Palmdale in California nel ruolo di pilota di volo di esperimenti nei programmi Canadesi-tedeschi per l'aereo \"F-104\". Prima della selezione per il programma degli astronauti, Brand collabor\u00f2 presso il centro di collaudo di volo di Istres in Francia per lo sviluppo dell'aereo \"F-104G\" di fabbricazione tedesca. Il suo incarico consistette non solo nell'essere pilota per voli di collaudo ma anche direttore del gruppo di collaudo di volo della Lockheed.\nEsperienze di volo.\nBrand raggiunse 9.669 ore di volo, di cui sono comprese le 8.089 ore volate su aerei jet, 391 ore pilotando elicotteri, 746 ore in veicoli spaziali nonch\u00e9 nel collaudo di oltre 30 diversi tipi di aerei militari.\nEsperienze alla NASA.\nBrand fu uno dei 19 astronauti scelti dalla NASA con il quinto gruppo scelto ad aprile del 1966. Brand fu incaricato di collaborare allo sviluppo della camere di vuoto d'aria e vuoto termico da testare sul prototipo del modulo di comando per le missioni del programma Apollo. Fece parte degli equipaggi di supporto per le missioni dell'Apollo 8 ed Apollo 13. In seguito fece parte dell'equipaggio di riserva per l'Apollo 15 nel ruolo di pilota di riserva del modulo di comando. Venne pure incaricato del comando dell'equipaggio di riserva per le missioni dello Skylab 3 e Skylab 4. Rimanendo astronauta attivo assunse importanti incarichi nel direttivo influendo sullo sviluppo dei veicoli spaziali, l'acquisto degli stessi nonch\u00e9 sui sistemi di sicurezza e le operazioni da eseguire durante le missioni.\nBrand vol\u00f2 nello spazio con quattro missioni: con l'Apollo-Sojuz, l STS-5, l STS-41-B e l STS-35. Raggiunse un totale di 746 ore di volo nello spazio e fu comandante di tre missioni dello Shuttle. Brand lasci\u00f2 l'ufficio degli astronauti nel 1992 diventando capo degli aerei presso il \"National Aerospace Plane (NASP) Joint Program Office\" della Wright-Patterson Air Force Base a Dayton (Ohio). A settembre del 1994 si trasfer\u00ec in California essendo diventato assistente capo delle operazioni di volo del \"Dryden Flight Research Center\". Poco dopo venne promosso in ingegnere capo ed attualmente \u00e8 direttore per i progetti aerospaziali di questo centro.\nEsperienze di volo nello spazio.\nApollo-Sojuz.\nIl primo volo nello spazio di Brand inizi\u00f2 il 15 luglio 1975 con il lancio del programma test Apollo-Sojuz. Brand fece parte dell'equipaggio di questa missione nel ruolo di pilota del modulo di comando dell'Apollo. Il volo fu uno storico incontro nello spazio tra gli astronauti americani ed i cosmonauti sovietici. Dell'equipaggio americano di questa missione nell'orbita terrestre durata 9 giorni fecero parte il comandante Thomas Stafford ed il pilota del modulo d'aggancio dell'Apollo Donald Kent Slayton. La capsula sovietica Sojuz era equipaggiata dal comandante Aleksej Archipovi\u010d Leonov, e dall'ingegnere di volo Valerij Nikolaevi\u010d Kubasov. Il velivolo spaziale Sojuz venne lanciato dal cosmodromo di Baikonur nell'Asia centrale, mentre l'Apollo fu lanciato 7 ore e mezzo pi\u00f9 tardi dal Kennedy Space Center. Due giorni dopo il lancio, l'Apollo riusc\u00ec nella manovra rendezvous e di aggancio alla Sojuz. Durante questa manovra venne testato per la prima ed unica volta un apposito congegno d'aggancio e dimostrato in una maniera impressionante la volont\u00e0 di collaborazione tra le due superpotenze. Tutta la missione infatti fu frutto della stretta collaborazione riuscita in questo campo. In totale i due veicoli spaziali rimasero agganciati per 44 ore consentendo 4 trasferimenti degli equipaggi tra l'Apollo e la Sojuz e viceversa. Un membro dell'equipaggio rimaneva comunque sempre a bordo del \"suo\" veicolo spaziale. La missione firm\u00f2 ben sei record mondiali ufficialmente riconosciuti dalla Federazione Aeronautica Internazionale, la \" Federation Aeronautique Internationale\", per quanto riguardava il volo di veicoli spaziali agganciati nello spazio e voli di gruppo. Il 25 luglio l'Apollo atterr\u00f2 nelle acque dell'Oceano Pacifico nei pressi delle isole Hawaii scampando di poco una tragedia durante la fase di rientro in atmosfera. L'equipaggio incolume pot\u00e9 essere recuperato dalla portaerei \"USS New Orleans\". La missione termin\u00f2 dopo 217 ore di volo.\nSTS-5.\nBrand fu comandante dello Space Shuttle Columbia per la missione STS-5, la prima con il sistema di trasporto di carico di bordo completamente funzionante che fu lanciata l'11 novembre 1982. L'equipaggio della missione fu inoltre composto dal pilota Robert Overmyer e dai due specialisti di missione dott. Joseph P. Allen e dott. William B. Lenoir. L STS-5, la prima missione con un equipaggio composto da quattro membri, fu la dimostrazione dell'operativit\u00e0 dello Shuttle, in quanto si riusc\u00ec a posizionare i primi due satelliti artificiali per comunicazioni commerciali, estraendoli dall'apposita baia di carico dello Shuttle. I satelliti artificiali erano stati posizionati per due imprese private, la \"Satellite Business Systems Corporation\" di McLean in Virginia e per la \"TELESAT\" di Ottawa in Canada. Durante la missione vennero inoltre posizionati diversi strumenti nonch\u00e9 eseguiti test di volo, per l'ultima volta mediante l'ausilio di appositi strumenti chiamati il \"Development Flight Instrumentation package\". Il 16 novembre, l'equipaggio del STS-5 concluse il volo orbitale di 5 giorni del Columbia mediante un atterraggio perfetto attraverso fittissime nubi portando a terra il veicolo spaziale sulla pista numero 22 dell'Edwards Air Force Base in California. La missione ebbe una durata totale di 122 ore.\nSTS-41-B.\nBrand fu pure comandante del Challenger con un equipaggio composto da cinque persone durante il volo pi\u00f9 lungo di questo Space Shuttle. Il lancio avvenne il 3 febbraio 1984. Dell'equipaggio fecero inoltre parte il pilota Robert L. Gibson ed i tre specialisti di missione Bruce McCandless, dott. Ronald McNair e Robert L. Stewart. Il volo venne eseguito per portare due satelliti artificiale di comunicazione del tipo Hughes 376 in un'orbita geosincronica. Tale meta comunque non venne raggiunta in quanto due razzi propulsori dei satelliti artificiali non funzionarono correttamente. Il malfunzionamento pot\u00e9 essere riparato durante la missione STS-51-A svoltasi a novembre dell'anno successivo. L'apoteosi della missione di Brand invece fu il primo utilizzo con successo della Manned Maneuvering Unit (MMU), cio\u00e8 il congegno che consente di eseguire dell'attivit\u00e0 extraveicolare in completa libert\u00e0, cio\u00e8 senza rimanere agganciati al veicolo spaziale mediante qualche sistema di sicurezza. Venne pure testato il \"Manipulator Foot Restraint\" (MFR). Entrambi gli strumenti consentirono agli astronauti McCandless e Stewart di svolgere due spettacolari attivit\u00e0 extraveicolari. I sensori dello Shuttle per la manovra rendezvous nonch\u00e9 i programmi di volo per il computer vennero per la prima volta testati in volo nello spazio. Dopo 8 giorni di volo, la missione del Challenger termin\u00f2 l'11 febbraio 1984 con il primo atterraggio eseguito sull'apposita pista del Kennedy Space Center. Questa missione ebbe una durata totale di 191 ore.\nSTS-35.\nBrand fu comandante del Columbia per un'ulteriore volta - nel trentottesimo volo dello Shuttle. Per questa missione l'equipaggio fu composto da sette membri. Lo spettacolare lancio notturno del 2 dicembre 1990 fu l'inizio di una missione durata 9 giorni dedicata all'osservazione 24 ore su 24 di stelle ed altri corpi celesti. Dell'equipaggio fecero parte il pilota Col. Guy Gardner, i tre specialisti di missione John M. Lounge, dott. Robert A. Parker e dott. Jeffrey A. Hoffman ed i due specialisti per il carico di bordo dott. Samuel T. Durrance ed il dott. Ronald A. Parise. Le 13 tonnellate di carico di bordo erano composte da 3 telescopi a raggi ultravioletti del tipo \"ASTRO-1\" nonch\u00e9 da un telescopio a banda larga e raggi X. Furono necessarie oltre 200 manovre orbitali per posizionare esattamente i telescopi. Questo volo dello Shuttle, il primo dedicato esclusivamente all'astronomia, fu un importante contributo per questa scienza grazie alle innumerevoli osservazioni e alla registrazione di interessanti dati di corpi celesti decisamente attivi. L'atterraggio notturno avvenne il 10 dicembre sulla pista di atterraggio numero 22 dell'Edwards Air Force Base. La missione ebbe una durata totale di 215 ore."}
{"id": "265988", "revid": "486946", "url": "https://it.wikipedia.org/wiki?curid=265988", "title": "Eisenhower", "text": ""}
{"id": "265989", "revid": "1305772", "url": "https://it.wikipedia.org/wiki?curid=265989", "title": "With or Without You", "text": "With or Without You \u00e8 un singolo del gruppo musicale irlandese U2, pubblicato il 16 marzo 1987 come primo estratto dal quinto album in studio \"The Joshua Tree\".\nCostituisce l'esempio tipico di una ballata rock anticonvenzionale e struggente. Lo stesso Bono parlando della genesi della canzone afferma che il suo modo di cantare (quasi sussurrato all'inizio e dirompente al termine delle strofe) ed il ritmo stesso impresso dal basso di Adam Clayton pongono \"With or Without You\" al di fuori degli schemi delle ballate pop degli anni ottanta.\nControversa appare l'interpretazione del testo, leggibile in diverse chiavi di lettura. Da una parte si fa spazio l'idea che il tema portante sia la fine dolorosa di una storia d'amore, dall'altra appare possibile un'interpretazione pi\u00f9 mistica che vede nel complesso e sentito rapporto di Bono con la religione la sua giustificazione.\nIn effetti, considerando nella sua interezza l'album che la ospita, \"With or Without You\" si pone al termine di un trittico memorabile (con \"Where the Streets Have No Name\" e \"I Still Haven't Found What I'm Looking For\") che ha una forte pregnanza religiosa volta in particolare alla ricerca di un equilibrato e sereno rapporto con Dio.\nIl singolo della canzone ebbe un immenso successo di pubblico ed ancora oggi insieme a \"One\" rappresenta una delle hits pi\u00f9 conosciute della band.\n\"With or Without You\" \u00e8 stata nominata la 13\u00aa pi\u00f9 grande canzone degli anni ottanta da VH1.\nVideo musicale.\nIl video musicale \u00e8 quasi interamente girato in bianco e nero. Gli U2 hanno sempre avuto una predilezione per il filmato in bianco e nero; oltre che in altri videoclip (\"All I Want Is You\"), anche il primo tempo del film \"Rattle and Hum\" \u00e8 girato con la medesima tecnica. Bono dichiar\u00f2 di essere stato molto affascinato da quello che chiamava \"la filosofia del bianco e nero\".\nEsiste anche una versione alternativa del video ed \u00e8 contenuta nell'edizione box-set dell'anniversario dei vent'anni dalla pubblicazione dell'album \"The Joshua Tree\"."}
{"id": "265991", "revid": "1543377", "url": "https://it.wikipedia.org/wiki?curid=265991", "title": "Fuoco greco", "text": "Il fuoco greco () era una miscela usata dai bizantini dal 668 in poi, per attaccare i nemici con il fuoco e, in particolar modo, per incendiare il naviglio avversario e difendere posizioni strategiche sulle mura.\nL'espressione \"fuoco greco\" non \u00e8 riscontrata nelle fonti bizantine, infatti il termine \u00e8 stato coniato ben dopo la sua scomparsa; nelle fonti dell'epoca la miscela era chiamata:\"fuoco marino\" (\u03c0\u1fe6\u03c1 \u03b8\u03b1\u03bb\u03ac\u03c3\u03c3\u03b9\u03bf\u03bd, \"p\u0177r thal\u00e1ssion\"), \"fuoco romano\" (\u03c0\u1fe6\u03c1 \u1fe5\u03c9\u03bc\u03b1\u03ca\u03ba\u03cc\u03bd, \"p\u0177r rh\u014dma\u00efk\u00f3n\"), \"fuoco di guerra\" (\u03c0\u03bf\u03bb\u03b5\u03bc\u03b9\u03ba\u1f78\u03bd \u03c0\u1fe6\u03c1, \"polemik\u00f2n p\u0177r\"), \"fuoco liquido\" (\u1f51\u03b3\u03c1\u1f78\u03bd \u03c0\u1fe6\u03c1, \"hygr\u00f2n p\u0177r\"), \"fuoco vischioso\" (\u03c0\u1fe6\u03c1 \u03ba\u03bf\u03bb\u03bb\u03b7\u03c4\u03b9\u03ba\u03cc\u03bd, \"p\u0177r koll\u0113tik\u00f3n\") o \"fuoco artificiale\" (\u03c0\u1fe6\u03c1 \u03c3\u03ba\u03b5\u03c5\u03b1\u03c3\u03c4\u03cc\u03bd, \"p\u0177r skeuast\u00f3n\").\nLa sua efficacia bellica era assicurata dal fatto che gli incendi causati dalla miscela non erano estinguibili con l'uso dell'acqua, che, anzi, ne ravvivava la forza.\nStoria.\nTeofane Confessore attribuisce l'invenzione del fuoco greco a Callinico, vissuto a Eliopolis (oggi Baalbek in Libano) nel VII secolo. \nIl primo uso documentato risale al primo assedio di Costantinopoli da parte degli Arabi nel 674, quando fu usato dai bizantini sulle mura. L'uso del fuoco greco fece fallire il secondo assedio di Costantinopoli, condotto dagli Arabi musulmani fra il 717 e il 718.\nDurante gli anni 821-822 fu usato contro la flotta slava che assediava la capitale dell'impero.\nNel 941 fu registrato il suo utilizzo da parte della flotta comandata da Romano I Lecapeno, che con sole 15 navi riusc\u00ec a liberare Costantinopoli dal blocco navale da parte della flotta dei Rus', che comprendeva svariate centinaia di navi.\nNel 972, sotto il regno dell'imperatore Giovanni I Zimisce, venne usato per conquistare la capitale bulgara Preslav.\nNel 988-989 l'imperatore bizantino Basilio II lo us\u00f2 contro le forze ribelli comandate dal generale Barda Foca il Giovane.\nNel 1108 fu usato nell'assedio di Durazzo dove i bizantini bruciarono le macchine d'assedio controllate da Boemondo I di Antiochia.\nNon ci sono testimonianze del suo uso dalla quarta crociata in poi. Questo abbandono forse \u00e8 dovuto al fatto che il fuoco greco richiedeva materie prime cui l'impero bizantino non poteva avere pi\u00f9 accesso.\nDescrizione.\nLa miscela veniva spruzzata sulle imbarcazioni nemiche. Il macchinario doveva avere una certa complessit\u00e0 e particolare manifattura; ci sono registri che parlano di 36 navi bizantine contenenti il liquido ed il sistema per usarlo che furono catturate dai bulgari e mai utilizzate. \nAltre varianti del fuoco greco si presentavano in forma di granate. Il liquido era stipato dentro vasi di terracotta che venivano lanciati sul naviglio nemico tramite petriere.\nLe navi che venivano attaccate erano realizzate in legno coi comenti dello scafo impermeabilizzati tramite calafataggio e con velatura, sartie e drizze in fibre vegetali, anch'esse intrise di pece, tutti materiali altamente infiammabili.\nNel trattato medievale \"Liber Ignium ad Comburendos Hostes,\" scritto in latino accreditato certo Marcus Graecus, si afferma che l'unico modo per spegnere il fuoco greco sarebbe stato quello di usare l'urina, la sabbia o l'aceto.\nFormula segreta.\nIl fuoco greco fu un'importantissima arma capace di spaventare e sgominare interi eserciti e flotte, tanto importante da portare l'imperatore Romano II a dichiarare che in nessuna circostanza il composto sarebbe dovuto cadere in mani nemiche.\nLa composizione veniva custodita tanto gelosamente che la legge puniva con la morte chiunque divulgasse ai nemici il segreto. La formula, considerata segreto di stato, conosciuta solo dall'imperatore e pochi artigiani fidati, \u00e8 stata perduta. \nSi ritiene comunque che la miscela fosse a base di petrolio o nafta probabilmente ottenuti dai territori del Caucaso, pi\u00f9 precisamente nella citt\u00e0 di Tmutarakan', nell'attuale territorio di Krasnodar della Federazione russa, che presentava un territorio ideale per l'estrazione di petrolio in condizioni ottimali senza particolari sforzi. \nAltri composti della miscela potrebbero essere stati ossido di calcio, zolfo, resina vegetale e nitrato di potassio.\nIl processo di creazione era complicato e pericoloso, e sicuramente necessitava di una tecnologia particolarmente avanzata per il tempo.\nLe attuali informazioni sul fuoco greco sono parziali e molte volte incongruenti fra di loro, quindi per ricostruire un quadro generale \u00e8 necessario basarsi anche sulle fonti storiche secondarie come la descrizione di Anna Comnena che viene ritenuta, almeno in parte, una ricetta parziale per il fuoco greco:\nMetodi di uso.\nLa versatilit\u00e0 del fuoco greco permetteva il suo utilizzo sia in battaglie navali che in battaglie campali e assedi, tramite l'utilizzo di catapulte che lanciavano anfore contenenti la miscela o tramite l'utilizzo di un rudimentale lanciafiamme, chiamato \"cheirosiph\u014dn\", (sifone a mano) che grazie all'ausilio di torri d'assedio riusciva a lanciare fuoco accompagnato da un forte suono e da una spessa nube di fumo sulle mura nemiche. \nI dromoni erano equipaggiati con elaborati sifoni, foderati probabilmente in pelle di bovino o equino, situati sia a prua che a poppa. Dai sifoni il liquido fuoriusciva sotto forma di un getto di fuoco che raggiungeva i 15 metri: la manovra richiedeva quindi un pericoloso avvicinamento alle navi nemiche. La fiamma durava pochi secondi ma, abilmente manovrata da professionisti adibiti a questa specifica mansione, chiamati sifonatori, era in grado di incendiare una nave nemica. \nLe descrizioni del sistema fanno capire che era diviso in diverse parti (differentemente da quanto detto nel trattato militare di Leone VI chiamato \"Tactica\", che usava la parola \u201dsifone\u201d per riferirsi all'intero dispositivo), tra cui un tubo rivestito o fatto interamente in bronzo, che poteva muoversi in tutte le direzioni (quindi doveva essere montato su un qualche tipo di perno). L'apparecchio aveva anche un braciere che riscaldava il composto, che veniva pressurizzato e sparato sotto forma di un getto di fiamme attraverso una bocchetta. \nGran parte del funzionamento dell'arma rimane ancora un mistero per via del modo in cui le varie componenti vengono riferite nelle fonti. Il sifone ad esempio viene menzionato come pompa nel testo del IX secolo Vita Stephani Iunioris, mentre nel \"Poliorketika\" di Apollodoro viene descritto come un tubo attraverso il quale un liquido pressurizzato passava e veniva lanciato. \nIl lanciafiamme era utilizzabile solo quando il mare era calmo e le condizioni del vento erano ottimali."}
{"id": "265996", "revid": "1904508", "url": "https://it.wikipedia.org/wiki?curid=265996", "title": "Governo Orlando", "text": "Il Governo Orlando \u00e8 stato in carica dal 30 ottobre 1917 al 23 giugno 1919 per un totale di 601 giorni, ovvero 1 anno 7 mesi e 24 giorni. In seguito ai risultati fallimentari dei trattati di pace di Parigi, il governo venne sfiduciato con 262 voti contro 78."}
{"id": "265997", "revid": "1106276", "url": "https://it.wikipedia.org/wiki?curid=265997", "title": "La campana di vetro", "text": "La campana di vetro (\"The Bell Jar\") \u00e8 un romanzo a chiave semiautobiografico della poetessa e scrittrice statunitense Sylvia Plath, pubblicato originariamente con lo pseudonimo di Victoria Lucas, nel 1963. Plath mor\u00ec per suicidio un mese dopo la pubblicazione. Nel 1966 il romanzo venne ristampato in Inghilterra con il vero nome dell'autrice. Negli Stati Uniti il libro non venne pubblicato fino al 1971, per volere della madre e del marito separato Ted Hughes.\nPubblicazione.\nLa data di inizio stesura del romanzo \u00e8 tuttora un mistero. Plath raccont\u00f2 ad alcuni amici e colleghi del suo progetto, ma non volle mai divulgare troppi dettagli.\nSecondo il marito Ted Hughes, Plath inizi\u00f2 a scrivere il romanzo nel 1961, dopo la pubblicazione della raccolta di poesie \"The Colossus\".\nIn una lettera ad Ann e Leo Goodman del 27 aprile 1961 Plath racconta di aver scritto \"i tre quarti di un romanzo sulla storia del crollo nervoso di una ragazza del college\u201d. Ammette che i personaggi del romanzo sono ispirati a persone reali e che per questa ragione decide di pubblicarlo con uno pseudonimo. Racconta infine di trovare il libro molto divertente.\nIl 19 agosto 1961 Plath scrive ai suoi cognati, Gerald e Joan Hughes, che stava tentando di finire un romanzo prima del trasferimento a Court Green.Nel suo diario scrive di aver completato il romanzo il 22 agosto 1961, pochi giorni dopo la sua lettera a Gerald e Joan.\nPlath present\u00f2 il manoscritto alla Eugene F. Saxton Fellowship ma l\u2019editore rifiut\u00f2 di pubblicarlo, definendolo \u201cdeludente, infantile e troppo elaborato\u201d.\nPer le prime versioni del romanzo Plath aveva preso in considerazione i titoli \"Diario di un suicidio\" e \"La ragazza nello specchio\".\nIl romanzo venne infine pubblicato il 14 gennaio 1963 da William Heinemann Ltd.\nTrama.\nLa narrazione si sviluppa in tre fasi la cui distinzione \u00e8 resa, in parte, dal netto cambio di scenario. Sfondo alle vicende dei primi capitoli \u00e8 una New York in piena prosperit\u00e0 postbellica. \u00c8 il giugno del 1953 e i coniugi Rosenberg sono stati condannati alla sedia elettrica, accusati di essere spie dell\u2019Unione Sovietica.\nNel suo soggiorno a New York, Esther Greenwood desidera solo lasciarsi travolgere dalla vita della citt\u00e0 e fa fatica a non deludere le aspettative di quanti la conoscono. La sua impeccabile media universitaria le ha permesso di ottenere un posto di apprendistato presso la rivista femminile \"Ladies\u2019 Day\", ma la sua laboriosit\u00e0 inizia a vacillare. A causa del suo atteggiamento negligente \u00e8 prontamente incalzata da Jay Cee, la stacanovista redattrice della rivista ed emblema della donna pienamente realizzata dal punto di vista professionale. La narrazione del periodo trascorso da Esther alla rivista \"Ladies\u2019 Day\" \u00e8 alternata da flash-back delle sue prime esperienze romantiche con Buddy Willard, ragazzo \u201cdella porta accanto\u201d, studente di medicina e, apparentemente, fidanzato perfetto. L'esperienza a New York si rivela, nel complesso, ben lontana dalle aspettative. Inizia cos\u00ec il progressivo subentrare della depressione, alimentata dal ritorno a Boston, fino a sfociare nel tentativo di suicidio. Gli ultimi capitoli del romanzo sono ambientati in un istituto di salute mentale e raccontano il percorso di guarigione di Esther.\nTemi.\nMorte e rinascita.\n\u201cFu un\u2019estate strana, soffocante, l\u2019estate in cui i Rosenberg morirono sulla sedia elettrica\u201d \u2013 la prima frase del romanzo introduce gi\u00e0 il tema della morte. Esther prova compassione per i coniugi Rosenberg, mostrando sin da subito i segni del suo atteggiamento anticonformista: Esther non accetta le regole della societ\u00e0, ma finge di comprenderle. Esther continua a seguire la vicenda dei Rosenberg con interesse, percependo in essa un presagio di ci\u00f2 che anche lei dovr\u00e0 presto subire. Il trattamento psichiatrico che riceve successivamente, infatti, viene vissuto come una condanna vera e propria, volta a punire i suoi atteggiamenti anticonformisti.\nIl ricorrente tema della morte \u00e8 rappresentato in maniera quasi parodistica. La notte prima del viaggio di ritorno da New York a Boston, Esther dice addio alla citt\u00e0 gettando i suoi abiti dalla terrazza del suo albergo, \"come le ceneri di un caro estinto\", in un gesto volto a simboleggiare la morte della \u201cEsther di New York\u201d e la sua rinascita attraverso il ritorno alle origini. Nel pianificare il suo suicidio, Esther cerca di andare incontro alla \u201cnorma\u201d, mettendo in atto una serie di clich\u00e9. Le sue fantasie stereotipate sul suicidio si scontrano per\u00f2 con la realt\u00e0, quando il suo corpo si ribella anzich\u00e9 cedere pacificamente.\nL\u2019essere sopravvissuta al tentativo di suicidio \u00e8 interpretato come una prima forma di rinascita. In seguito, anche la morte di Joan viene vista da Esther come un nuovo inizio. Il giorno che segue l\u2019evento, la clinica \u00e8 interamente coperta dalla neve, che viene descritta come un \u201cfoglio immacolato\u201d. Al funerale di Joan, Esther si sente per la prima volta serena, mentre ascolta il suo cuore sussurrare con ogni battito \u201cIo sono, io sono, io sono\u201d. Esther pu\u00f2 finalmente accettare le cicatrici lasciate dalle sua esperienze come parte di s\u00e9.\nIl suo atteggiamento positivo \u00e8 per\u00f2 in contrasto con le vicende, ancora irrisolte, che l\u2019hanno portata al crollo psicologico. Il romanzo si conclude con un \u201clieto fine\u201d, che implica tuttavia una ricaduta e il totale disfacimento della stabilit\u00e0 mentale cos\u00ec duramente ottenuta.\nRegressione psicologica.\n\"La campana di vetro\" racconta la storia di una giovane donna, che dall'adolescenza passa all'et\u00e0 adulta, attraverso un processo di formazione durante il quale vengono rimesse in discussione le regole comportamentali e morali acquisite durante l'infanzia. Esther per\u00f2, anzich\u00e9 affrontare un percorso di crescita intellettuale e psicologica, regredisce sino alla pazzia. Esperienze che dovrebbero cambiarle la vita in maniera positiva la sconvolgono e la disorientano. Anzich\u00e9 trovare un nuovo significato nella vita, Esther vuole morire. Mentre si riprende lentamente dal tentativo di suicidio, desidera soltanto sopravvivere.\nEsther non raggiunge la maturit\u00e0 nella maniera tradizionale del periodo, sposandosi e formando una famiglia, ma al contrario trovando la forza di respingere i convenzionali modelli femminili del tempo. Esther emerge da questo processo con una pi\u00f9 chiara comprensione della sua condizione mentale e un rafforzato scetticismo sulle usanze e sui costumi della societ\u00e0. Si descrive, con umorismo caratteristico, come \u201crattoppata, ricostruita e omologata per la strada\u201d.\nContraddizione tra aspettative e realt\u00e0.\nEsther nota una contraddizione tra ci\u00f2 che la societ\u00e0 sostiene che lei debba provare e ci\u00f2 che effettivamente prova. Questa distinzione amplifica la sua pazzia. La societ\u00e0 si aspetta che le donne dell\u2019et\u00e0 di Esther siano allegre, disponibili e sicure; questo fa s\u00ec che senta di dover reprimere la sua tristezza naturale, il cinismo e il suo umorismo nero. \u00c8 consapevole di non poter pensare al lato oscuro della vita che la tormenta: il suo fallimento personale, la sofferenza e la morte. Sa che il mondo della moda di New York dovrebbe farla sentire affascinante e felice, ma lo trova pieno di cattiveria, dissolutezza e violenza. Le sue relazioni con gli uomini, che dovrebbero essere romantiche e significative, sono invece marcate dall\u2019incomprensione, dalla mancanza di fiducia e dalla brutalit\u00e0.\nEsther sa che le sue reazioni sono sbagliate. Inizia cos\u00ec a percepire un senso di irrealt\u00e0 che cresce fino a diventare insopportabile, tanto da portarla alla pazzia e tentare il suicidio.\nIl ruolo delle donne nell'America degli anni cinquanta.\nNegli anni della guerra fredda, in America molti ruoli professionali erano stati aperti alle donne, ma allo stesso tempo la prospettiva che le donne esercitassero una professione veniva fortemente osteggiata. Questa situazione accresce in Esther il desiderio di alienazione dal mondo che la circonda. Esther \u00e8 divisa tra il suo desiderio di dedicarsi alla scrittura e la pressione che sente di \"sistemarsi e formare una famiglia\". Nonostante il talento intellettuale di Esther venga ricompensato con premi e borse di studio, molte persone danno per scontato che lei invece desideri solamente diventare moglie e madre.\nLe ragazze del college prendono in giro la sua dedizione allo studio e iniziano a trattarla con rispetto solo quando scoprono che frequenta un ragazzo bello e di buona famiglia. La sua relazione con Buddy le fa guadagnare anche l\u2019approvazione della madre. Buddy si aspetta che Esther abbandoni le sue aspirazioni letterarie per sposarlo e diventare madre. Esther stessa dubita di poter essere madre e poeta allo stesso tempo. Decide comunque di interrompere la relazione con Buddy quando si rende conto che quest\u2019ultimo \u00e8 un esempio del doppio standard di giudizio applicato nei confronti degli uomini e delle donne negli anni cinquanta.\nEsther sente una forte ansia per il futuro perch\u00e9 vede solo possibilit\u00e0 che si escludono a vicenda: sposa sottomessa o solitaria donna di successo. Questo stato d'animo aggrava la sua pazzia.\nCritica alla medicina psichiatrica.\n\"La campana di vetro\" offre un punto di vista critico sulla professione medica in quegli anni, in particolare sulla medicina psichiatrica. La critica inizia con la visita di Esther all\u2019Universit\u00e0 di Buddy. Esther \u00e8 turbata dall\u2019arroganza dei medici e dalla loro mancanza di sensibilit\u00e0 per il dolore sofferto da una donna in travaglio. Quando Esther incontra il suo primo psichiatra, il Dott. Gordon, lo trova pieno di s\u00e9 e privo di empatia. Questi non l'ascolta e le prescrive la terapia elettroconvulsivante, esperienza che risulta fortemente traumatica. Alcuni degli ospedali in cui Esther viene ricoverata sono descritti come luoghi in cui vengono applicate rigide pratiche costrittive. Esther inizia a guarire solo quando viene presa in cura da una psichiatra donna, la dottoressa Nolan.\nCritica.\nIl libro fu inizialmente pubblicato con uno pseudonimo, perci\u00f2 le prime critiche vennero fatte nei confronti di un\u2019autrice alle prime armi. Robert Taubner parl\u00f2 de \"La campana di vetro\" sul New Statesman, definendolo un \u201cavvincente romanzo di debutto\u201d, e lo paragon\u00f2 a Il giovane Holden di J. D. Salinger. Laurence Lerner descrisse il libro come \u201cbrillante e commovente\u201d. Le prime recensioni risultarono generalmente positive, ma Plath espresse disappunto nel notare che nessuno sembrava comprendere il vero significato dell\u2019opera.\nNel 1968, dopo la pubblicazione dell\u2019edizione tedesca, Ingeborg Bachmann, in una prima analisi del romanzo, descrisse Esther Greenwood come infantile e poco credibile, e defin\u00ec il libro come le \u201cassurde e sciocche disavventure di una ragazzina\u201d.\nFu solo grazie alla seconda pubblicazione in America, che il romanzo acquist\u00f2 popolarit\u00e0 tra il pubblico. In una recensione sul New York Times, Robert Scholes defin\u00ec \"La campana di vetro\" come \u201cpiena di rancore e sfrontatezza\u201d.\nPer pi\u00f9 di un anno, \"La campana di vetro\" si trov\u00f2 ai primi posti tra bestseller americani. Richard Locke sostenne questo successo tra il pubblico fosse dovuto alla fusione tra finzione e realt\u00e0 presente nel romanzo e allo stile di Plath, che lui descrisse come \u201cfemminile, disperato, incompreso\u201d.\nNel 1970 \"La campana di vetro\" suscit\u00f2 un dibattito sul ruolo delle donne nella societ\u00e0. Sylvia Plath divenne un\u2019icona del movimento femminile. Paula Bennett parl\u00f2 del romanzo come una \u201cbrillante rappresentazione dell\u2019atmosfera oppressiva degli anni cinquanta e degli effetti disastrosi che questa ebbe su donne ambiziose come Plath\u201d.Linda Wagner lo interpret\u00f2 come una \u201ctestimonianza della cultura oppressiva della met\u00e0 del secolo, che impediva alle donne di condurre una vita produttiva nella societ\u00e0\u201d.\"La campana di vetro\" venne considerato un libro di culto per un'intera generazione.Teresa de Lauretis spieg\u00f2 che: \u201cLa campana di vetro non \u00e8 solo la storia di un individuo, ma una visione contemporanea del preconcetto di femminilit\u00e0, vissuto dal punto di vista di una donna\u201d.\nNel 1998, Elisabeth Bronfen afferma che l\u2019umore nero caratteristico del romanzo \u00e8 una \u201ccelebrazione dell\u2019artificiale\u201d, ed elogia la visione postmoderna del rapporto tra l\u2019identit\u00e0 della protagonista e la cultura pop che la circonda.\nIl romanzo continua ad avere una forte popolarit\u00e0 tra il pubblico anche nel ventunesimo secolo. Per esempio, lo staff del Daily Telegraph ha nominato \"La campana di vetro\" come uno dei migliori libri cult di sempre.\nRiferimenti televisivi e adattamenti.\nLa campana di vetro \u00e8 stato spesso citato in serie di successo come \"Una mamma per amica\", \"I Simpson\", \"I Griffin\", \"Warehouse 13\", \"Robot Chicken\" e \"Master of None\". Nel film \"Schegge di follia\", una copia del libro viene inquadrata sulla scena della morte accidentale di uno dei personaggi, che viene successivamente collegata ad un suicidio.\nUn primo adattamento cinematografico del romanzo \u00e8 del 1979, \"La campana di vetro\", con la regia di Larry Peerce. Nel film, Joan tenta di convincere Esther a stringere un \u201cpatto di suicidio\u201d, fatto che non compare nel libro.\nNel luglio del 2016 Kirsten Dunst aveva annunciato la sua intenzione di debuttare come regista con un adattamento de \"La campana di vetro\", con Dakota Fanning nei panni di Esther Greenwood. Nell'agosto 2019 Kirsten Dunst ha confermato di aver abbandonato il progetto\".\" Rimane aperta la possibilit\u00e0 che il romanzo diventi una serie tv con Dakota Fanning come protagonista, ma senza l'intervento della Dunst."}
{"id": "266000", "revid": "29035", "url": "https://it.wikipedia.org/wiki?curid=266000", "title": "The Bell Jar", "text": ""}
{"id": "266012", "revid": "253269", "url": "https://it.wikipedia.org/wiki?curid=266012", "title": "Mark Robson", "text": "Biografia.\nDopo aver svolto vari lavori, approd\u00f2 al mondo del cinema nel 1942; lavor\u00f2 inizialmente come montatore e produttore associato, collaborando spesso con Orson Welles. Dopo aver montato insieme a Robert Wise \"L'orgoglio degli Amberson\" (1942), venne assegnato dalla RKO al reparto gestito dal produttore cinematografico e sceneggiatore Val Lewton, per il quale Robson mont\u00f2 i film \"Il bacio della pantera\" (1942), prima produzione di Lewton, \"Ho camminato con uno zombie\" (1943) e \"L'uomo leopardo\" (1943).\nLewton rimase soddisfatto del lavoro di Robson e lo promosse a regista assegnandogli la direzione del film \"La settima vittima\" (1943), cui seguirono \"The Ghost Ship\" (1943), \"Youth Runs Wild\" (1944) e \"Il vampiro dell'isola\" (1945), che non ottennero un grande successo. Dopo questi film, Robson per Lewton diresse solo \"Manicomio\" (1946), di cui fu anche sceneggiatore insieme a Lewton. Dopo diverse altre prove modeste, grazie a \"Questo mio folle cuore\" (1949), che valse una candidatura al premio Oscar all'attrice Susan Hayward, Robson ottenne finalmente un discreto successo e il suo nome inizi\u00f2 a diventare famoso, ottenendo anche una grande star come Gary Cooper per \"Samoa\" (1953).\nCon alterna fortuna lavor\u00f2 con Grace Kelly e William Holden in \"I ponti di Toko-Ri\" (1955), con Kim Novak in \"Phffft... e l'amore si sgonfia\" (1955), con Humphrey Bogart nella sua ultima interpretazione, \"Il colosso d'argilla\" (1956), con Ava Gardner in \"La capannina\" (1957) e con Ingrid Bergman in \"La locanda della sesta felicit\u00e0\" (1958). Ottimi lavori furono quelli che gira negli anni sessanta: \"Dalla terrazza\" (1960) e \"Intrigo a Stoccolma\" (1963), che si avvalsero dell'interpretazione di Paul Newman, e \"Il colonnello Von Ryan\" (1966), con Frank Sinatra. Lavor\u00f2 con molto fervore ad \"Avalanche Express\" (suo ultimo film terminato, dopo il suo decesso, nel 1979), con Lee Marvin e Maximilian Schell."}
{"id": "266016", "revid": "726373", "url": "https://it.wikipedia.org/wiki?curid=266016", "title": "Christkind", "text": "Il Christkind (\"Ges\u00f9 Bambino\" o letteralmente \"Cristo Bambino\") \u00e8 il tradizionale portatore di doni di Natale nel sud della Germania, nella Repubblica Ceca, in Svizzera, Austria, Liechtenstein, Slovenia, Alta Silesia, Croazia e Alto Adige. Analoga tradizione sopravvive in alcune regioni d'Italia dove \u00e8 noto come Ges\u00f9 Bambino.\nTradizione.\n\u00c8 simile a uno spiritello da bambino, solitamente rappresentato con dei capelli biondi e ali angeliche. Alcuni presumono che sia l'incarnazione di Ges\u00f9 in un bambino, ma sembra invece che abbia radici in una leggenda nata nell'Alsazia, che parla di un bambino che porta regali \"per conto di\" Ges\u00f9 Bambino. A sostegno di quest'ultima tesi parla il fatto che viene sempre rappresentato come un bambino asessuato, e che il nome \"Christkind\" \u00e8 di genere neutro in lingua tedesca. \"Christkindl\" (diminutivo di \"Christkind\") \u00e8 anche sinonimo di \"regalo di Natale\" in lingua tedesca.\nIl \"Christkind\" visita la casa la sera della vigilia di Natale, solitamente mentre la famiglia \u00e8 riunita a cena. Verso la fine della cena, mentre si mangiano biscotti e altri dolci tradizionali, uno dei due genitori si allontana per controllare se il piccolo donatore \u00e8 gi\u00e0 arrivato, e dopo un po' ritorna per raccontare che ha visto il \"Christkind\" sistemare i regali sotto l'albero di Natale.\nStoria.\nLa tradizione del \"Christkind\" trae le sue origini da Martin Lutero. Nel medioevo i bambini tedeschi ricevevano i loro doni il giorno di san Nicola (6 dicembre). I protestanti rifiutavano la venerazione dei santi cattolici, ma non per questo volevano rinunciare alla tradizione di fare dei piccoli regali ai loro figli. Lutero impose il giorno di Natale per i doni e sostitu\u00ec il santo con il \"Christkind\".\nDurante il XIX secolo venne adottato in molte aree cattoliche, mentre nelle regioni protestanti cominci\u00f2 a perdere gradualmente importanza, per essere infine sostituito dal secolare \"Weihnachtsmann\" (Babbo Natale in tedesco).\nUna frazione della citt\u00e0 austriaca di Steyr si chiama \"Christkindl\", da un santuario che vi si trova. Dal 1950, ogni dicembre le poste austriache vi istituiscono un ufficio postale speciale che raccoglie le lettere spedite al \"Christkind\". Mediamente due milioni di lettere all'anno passano attraverso questo ufficio."}
{"id": "266018", "revid": "120015103", "url": "https://it.wikipedia.org/wiki?curid=266018", "title": "Liliana Merlo", "text": "Biografia.\nIl periodo argentino (1925-1957).\nI genitori sono entrambi di umilissima origine. Il padre, Giuseppe, \u00e8 un bracciante originario dell'entroterra ligure emigrato in Argentina per cercare fortuna. La madre, Adriana Marchignoli, proveniente dalla provincia di Bologna, lavora come domestica. \nA quanti le domandavano cosa l'avesse spinta alla danza, Liliana Merlo era solita rispondere: \u00abNon c'\u00e8 mai stato un inizio. Fin da bambina ero spinta a riunire le mie compagne di giochi e farle danzare\u00bb. La dichiarazione aiuta a comprendere, almeno in parte, il perch\u00e9 dell'avvio piuttosto tardivo degli studi regolari. Nessuno dei documenti superstiti, fotografici e cartacei, che attestino l'attivit\u00e0 artistica di Liliana Merlo precede il 1942. Il primo anno di studio svolto al Conservatorio Nazionale di Buenos Aires risale al 1940. Difficile dire cosa sia avvenuto prima.\nIn realt\u00e0, la vita culturale della \u201cmetropoli bianca\u201d fra gli anni Trenta e Quaranta \u00e8 di straordinaria ricchezza. La grave crisi legata ai fatti bellici in Europa, unita al potente richiamo di uno dei pi\u00f9 grandi teatri del mondo, favorisce un flusso di migrazione artistica praticamente ininterrotto. Tutte le maggiori compagnie di balletto vi si esibiscono, insieme a prime ballerine come Rosella Hightower, Margot Fonteyn, Tamara Tumanova. Maestri e coreografi di fama internazionale vi si stabiliscono e vi lavorano: L\u00e9onide Massine, a cui \u00e8 affidato il ristrutturamento del Corpo di ballo del Teatro Col\u00f3n, e ancora Aurel Milloss, Michel Borovsky, Serge Lifar, Anthony Tudor.\nNel 1941, all'et\u00e0 di quindici anni, inizia la frequentazione di un corso regolare di Danza accademica presso il Conservatorio Nacional de M\u00fasica y Arte Esc\u00e9nico di Buenos Aires. Il 15 novembre 1945 completa gli studi con Aida Mastrazzi, ottenendo il titolo di \"Profesora Superior de Danza\". Dalla Mastrazzi viene in seguito chiamata a far parte del \"Cuerpo de Baile Argentino\". \nNel 1946 apre a Buenos Aires la sua prima scuola di danza privata. Tra il 1946 e il 1956 tiene corsi superiori di danza classica, danza spagnola e danza folkloristica presso il Conservatorio Ibero-Americano di Buenos Aires e il Conservatorio \"Gioacchino Rossini\" nella localit\u00e0 di San Miguel. Fra le prime allieve, Amalia Contursi, figlia del poeta e paroliere Jos\u00e9 Maria Contursi, e Maria Estela Mart\u00ednez, futura presidente argentina, nota come Isabelita Per\u00f3n. Si esibisce, oltre che negli spettacoli da lei promossi, con il Cuerpo de Baile Argentino e con il Ballet de Jeunes \u00c9toiles di Parigi.\nNel 1951 consegue il Diploma in Danze folkloristiche ispano-americane nella Escuela Nacional de Danzas Folkl\u00f3ricas di Buenos Aires. Segue inoltre lezioni private di danza spagnola con Pilar Lopez, di danza moderna con Luisa Grinberg e Mar\u00eda Fux, perfezionandosi nello studio della tecnica accademica con Esm\u00e9e Bulnes. Studia inoltre con Margarete Wallmann, tra le figure pi\u00f9 rilevanti della danza moderna europea, allieva diretta di Mary Wigman, con Maria Ruanova, \u00e9toile del Teatro Col\u00f3n, Vassili Lambrinos e altri. Nel dicembre presenta al \"Consejo de Mujeres\" di Buenos Aires una propria versione di \"Pedro y el lobo\", fiaba musicale di Sergei Prokofiev. La rappresentazione, tra le prime mai realizzate in forma coreografica vivente il compositore, prevede le seguenti interpreti: Lionel Murdis (il lupo), Katy Nelson (Pedro), Maria C. Cabrera e Yolita Cohon (gli uccelli), Jeannette Soroka (il gatto), Monica Ferdman (l'anatra), Yvonne Landova (il nonno), Cora Sadler, Jeannette Dupont e Lilian Dagueore (i cacciatori). \nNel 1956 presenta con i propri allievi al Teatro \"Lassalle\" di Buenos Aires il suo ultimo saggio argentino, nel quale propone, fra l'altro, una coreografia neoclassica dal titolo \"Sinfonia perpetua\", basata sullo Scherzo della Settima Sinfonia di Ludwig van Beethoven.\nIl trasferimento in Italia (1957-1959).\nDopo l'esordio al Politeama Genovese, al quale seguono esperienze differentissime di teatro e di insegnamento, arrivano gli incontri con Teo Fasulo a Milano e, poco dopo, con Jia Ruskaja all'Accademia Nazionale di Danza di Roma. Quest'ultimo, per molti aspetti, costituisce l'inizio di una nuova fase e di un rinnovato impulso per il suo lavoro. Dopo il momento dell'estrosit\u00e0 e della fantasia, acquisiti nell'ambiente coreutico sudamericano, arriva quello scientifico del metodo e della ricerca consapevole. \nL'ingresso nella principale istituzione didattica italiana deputata alla danza, offre a Liliana Merlo l'opportunit\u00e0 di acquisire quella visione della danza come \u201cpaideia\u201d, come \u201cabito mentale\u201d, come formazione globale della personalit\u00e0 umana, propria dell'indirizzo pedagogico elaborato dalla Ruskaja negli anni trenta sulla base di un neoellenismo estetizzante di vaga suggestione duncaniana, empiricamente applicato alla tecnica accademica da Giuliana Penzi, che influir\u00e0 in modo determinante su tutta la sua futura attivit\u00e0 didattica e creativa. \u00c8 di questi anni il suo incontro con Bianca Gallizia, con Alberto Testa, e in modo particolare con Giuliana Penzi, allora prima collaboratrice della Ruskaja. Il rapporto con la Penzi, che si tramuta presto in amicizia, rester\u00e0 sino in ultimo molto intenso.\nIl 22 luglio 1957 sbarca a Genova. \u00c8 invitata da Mario Porcile in qualit\u00e0 di prima ballerina e coreografa ad allestire al Politeama Genovese i balletti per \"Carmen\" di Georges Bizet e per \"Liliadeh\" di Maurizio Quintieri. Nei mesi seguenti parte in tourn\u00e9e con la compagnia di Riccardo Billi nel musical \"Sette americane per sette italiani\", per la regia di Mario Mangini.\nDopo alcune esperienze come istruttrice ginnica ad Arenzano e a Suna di Verbania, incontra Teo Fasulo, che la ingaggia come docente di balletto classico, danza di carattere e balletto moderno nella \"Scuola di Ginnastica Moderna\" di Roma. Da questi \u00e8 in seguito presentata alla Ruskaja, dalla quale viene ammessa a sostenere l'esame di idoneit\u00e0 all'insegnamento della danza in Italia.\nIl periodo abruzzese (1959-2002).\nL'appellativo di \u201cperiodo abruzzese\u201d a indicare l'ultima pi\u00f9 ampia e significativa delle fasi artistiche di Liliana Merlo \u00e8 in realt\u00e0 riduttivo. Nel corso dei primi anni seguiti alla chiamata da parte del Movimento femminile di Teramo, dal 1962 al 1966, Liliana Merlo \u00e8 incaricata di una cattedra di Danza classica e Ginnastica ritmica nell'Istituto Musicale \u201cGaspare Spontini\u201d di Ascoli Piceno, e presto il ventaglio di relazioni e collaborazioni aperto dalla propria scuola teramana assume carattere internazionale. \nDa sola, con pochissimi mezzi iniziali, in un territorio scarsamente fornito di strutture e privo di una tradizione consolidata nel campo dello spettacolo, Liliana Merlo diffonde l'arte della danza con inesauribile regolarit\u00e0, creativit\u00e0 e industriosit\u00e0. Fra il 1959 e il 1980 d\u00e0 vita a una decina di scuole, dalle quali molte altre nascono negli anni seguenti. Nel corso del primo trentennio, segue personalmente oltre duemila allievi. Tra questi, innumerevoli saranno coloro che proseguiranno nella carriera artistica e didattica. In pi\u00f9 di quarant'anni, realizza quasi tremila fra coreografie e messe in scena, per lo pi\u00f9 a scopo divulgativo e didattico. A coronamento di questo immenso lavoro, dapprima in collaborazione con artisti come Antonio Di Jorio e poi in maniera sempre pi\u00f9 autonoma e appartata, traccia un proprio percorso di ricerca stilistica e poetica con il quale tenta una fusione fra tutte le arti del movimento, e in particolare tra il formalismo accademico del balletto ottocentesco, la danza \u201clibera\u201d della Duncan le innovazioni dei fratelli Vaslav Nijinsky e Bronislava Nijinska e la danza moderna americana. Tra i modelli di questa ricerca, prediliger\u00e0 George Balanchine e Martha Graham.\nNell'aprile 1959 \u00e8 invitata a Teramo per dare vita a un corso di danza classica che sar\u00e0 il primo nella citt\u00e0 e tra i primissimi in Italia a essere istituito in ambito privato con riconoscimento del Ministero della Pubblica Istruzione.\nDa questo momento, pur proseguendo l'attivit\u00e0 di danzatrice e coreografa, collaborando con artisti abruzzesi come i musicisti Antonio Di Jorio e Vittoriano Della Cananea e il pittore Giovanni Melarangelo, la sua attivit\u00e0 artistica si concentra sull'insegnamento. Fonda nel settembre del 1959 la Scuola di Danza accademica \"Citt\u00e0 di Teramo\", trasferendola nel 1970 nella sede definitiva, una delle prime e delle tuttora poche strutture private in Italia appositamente progettate per lo studio della danza. A questo periodo risalgono le prime scarne ma precise indicazioni teorico-metodologiche del proprio lavoro, dalle quali emerge una particolarissima concezione della danza come \"pittura vivente\". Nel tracciare l'indirizzo pedagogico della scuola, scrive: \u00abColtivare, indirizzare ed educare il talento innato delle fanciulle per la danza, visto nelle sue vie superiori, per evitare che cada nelle forme volgari che sono la conseguenza logica di quando manca un'accurata direzione, sono i propositi della Scuola di Balletto Classico di Teramo. Fare risorgere la dignit\u00e0 della danza, risvegliando nei giovani i pi\u00f9 puri ed elevati sentimenti, costruendo una cultura dell'arte del movimento. Il movimento \u00e8 innato in ogni essere vivente, forma parte della natura stessa, l'universo tutto non \u00e8 altro che un armonico movimento senza sosta e senza fine. Ma sottoporre queste tendenze naturali a una rigida disciplina come la danza classica non \u00e8 facile. Solo quando non ci saranno pi\u00f9 difetti evidenti, e la padronanza assoluta della tecnica permetter\u00e0 all'allievo di occuparsi dello spirito, parte vitale di tutto il movimento, sar\u00e0 possibile costruire. La danza non deve essere solo un piacere per gli occhi, o una successione di difficili movimenti. Deve essere una pittura viva, patetica, poesia senza parole, musica rivelata in ogni movimento, un mezzo con il quale esprimere un'idea, un sentimento, uno stato d'animo, una gioia, un dolore\u00bb.\nNel 1961 \u00e8 invitata da Silvio Noto negli studi della sede RAI di Napoli per il variet\u00e0 televisivo \"Il nostro piccolo mondo\", dove offre una dimostrazione di danze popolari abruzzesi. \nNel 1965 tiene a Buenos Aires, su invito di Luisa Grinberg, una lezione dimostrativa sulla teoria e la didattica della danza in Italia presso lo Studio Cherpino-Juncal, con la quale illustra i metodi d'insegnamento dell'Accademia Nazionale di Danza di Roma. L'anno seguente conosce Sabatino Paolini, nativo di Castiglione Messer Raimondo, inizialmente suo collaboratore come tecnico del suono, con il quale si unir\u00e0 pochi anni pi\u00f9 tardi e dal quale avr\u00e0 due figli. In questi stessi anni stringe un'importante amicizia con Giulia Zauli Naldi, proveniente da nobile e agiata famiglia di Faenza, primario di pediatria ad Atri, che la immortaler\u00e0 in molti dei suoi pi\u00f9 noti fotoritratti artistici, quasi tutti scattati in caratteristiche localit\u00e0 abruzzesi. \nNel 1969 ospita nella propria Scuola Luisa Grinberg, pioniera della danza moderna in Argentina. Il corso, pur prefiggendosi finalit\u00e0 puramente propedeutiche, rappresenta di fatto uno dei primi casi di diffusione della \"modern dance\" americana nell'Italia centro-meridionale. Dal 1970 prender\u00e0 il via un lavoro di rinnovamento del suo linguaggio coreografico che la porter\u00e0 a varie forme di sperimentalismo, tra le quali quelle di una fusione tra danza accademica, \"modern dance\" e ginnastica ritmica. \nNel 1973 realizza \"La contestazione\", su musica di Erik Satie, visionaria rilettura in chiave simbolista della protesta culturale seguita al movimento del Sessantotto, che rappresenta in assoluto uno dei primi esempi italiani di teatrodanza. Nel 1977 d\u00e0 vita all'associazione Teatro del Balletto Citt\u00e0 di Teramo (TBT), con l'iniziale intento di divulgare la danza tra i giovani, che presto si trasforma in una compagnia di produzione privata nella quale lo spazio alla danza libera, alla danza moderna e alla danza neoclassica prende subito il sopravvento a contrastare lo stagnante manierismo classicista per lo pi\u00f9 imperante. Dello stesso anno \u00e8 la creazione del balletto \"Capitan Spaventa\", a suo modo una parodia del potere ispirata alle maschere della Commedia dell'arte, e del 1979 la trasposizione scenico-coreografica di \"Quadri di una esposizione\" di Modest Petrovi\u010d Musorgskij, gi\u00e0 parzialmente compiuta nel 1970, ancora oggi tra le pochissime al mondo tentate sulla complessa partitura sinfonica del compositore russo. Lavori nei quali maestr\u00eca tecnica inventiva e doti registiche si fondono sino a raggiungere un notevole grado di perfezione formale. Di questi stessi anni sono inoltre le prime sperimentazioni di laboratorio coreografico, con la realizzazione di \u201ccoreografie di gruppo\u201d come \"Morte di un pianeta\" del 1979, dove largo spazio viene lasciato alla libera ricerca individuale degli allievi e dunque alla cosiddetta \u201cimprovvisazione strutturata\u201d. L'esperienza del TBT, insieme ad altri isolati esempi a Roma e nel nord Italia, pu\u00f2 perci\u00f2 essere ricondotta alle origini del teatrodanza e della danza moderna italiane. Un ruolo pionieristico pu\u00f2 esserle parimenti attribuito a proposito delle danze popolari spagnole e sudamericane, di cui Liliana Merlo \u00e8 stata tra le prime divulgatrici in Italia.\nIn occasione della prima edizione di Abruzzo Danza, rassegna da lei ideata e promossa, il Sindaco di Teramo le conferisce una medaglia d'oro per alti meriti artistici. Abruzzo Danza introdurr\u00e0 i primi spettacoli professionistici di danza classica e moderna allestiti a Teramo nel secondo dopoguerra, con l'invito fra l'altro del \"Gruppo Stabile Opera\" dell'Accademia Nazionale di Danza di Roma diretto da Giuliana Penzi, avviando parallelamente le prime conferenze di approfondimento storico-critico con interventi di Alberto Testa sulla danza del Novecento in autori come John Cranko e Maurice B\u00e9jart. \nNel 1982, al Teatro Goldoni di Livorno, in occasione del Primo Festival Nazionale delle Scuole di Danza Classica diretto da Renato Fiumicelli, viene riconosciuta come una delle principali artefici della divulgazione della danza in Italia. \nTra il 1982 e il 2002, propone una serie di Stages internazionali nella propria scuola. Nel 1994 organizza a Teramo la presentazione del libro su Giuliana Penzi \"Giuliana dai capelli di fuoco\", una biografia sulla vita e la carriera della Penzi scritta con Marialisa Monna. In quella stessa occasione, riceve da Giuliana Penzi una targa in argento per i primi 35 anni di attivit\u00e0 della sua scuola teramana.\nNel gennaio 1999 istituisce l'Associazione Internazionale per lo Studio delle Arti Coreutiche e dello Spettacolo (AISACS), oggi a lei intitolata. \u00c8 invitata l'anno seguente dalla Fondazione Staur\u00f2s Italiana ad Isola del Gran Sasso d'Italia quale pioniera e figura simbolo della danza in Abruzzo, in occasione della Festa dell'artista programmata al Santuario di S. Gabriele nel quadro delle manifestazioni giubilari. Presenta in quella occasione \"Ombre e presenze\", una creazione per nove ballerini su musica di William Russo che resta uno degli esiti pi\u00f9 originali e intensi della sua produzione coreografica. L'8 giugno, in occasione del quarantesimo saggio realizzato nella citt\u00e0 di Teramo, riceve a nome di tutti gli allievi un fascio di quaranta rose rosse.\nProsegue sino in ultimo a insegnare e formare giovani ballerini e coreografi. \nManifestazioni commemorative.\nA marzo del 2003 l'Agenzia di Promozione Culturale della Regione Abruzzo la segnala insieme a Giannina Milli tra le donne di maggiore prestigio nella storia della citt\u00e0 di Teramo. \nTra ottobre e novembre del 2003 si svolge a Teramo un'importante celebrazione nazionale sulla figura e sulla vita di Liliana Merlo dal titolo \"La Citt\u00e0 di Teramo ricorda Liliana Merlo nel primo anniversario della scomparsa\", comprendente un Convegno al quale intervengono fra l'altro Alberto Testa e Giuliana Penzi, una Mostra documentaria e una Serata di Gala alla quale prendono parte alcuni degli allievi oggi attivi in importanti compagnie italiane ed europee. Tra questi Michele Villanova, gi\u00e0 primo ballerino al Teatro alla Scala di Milano, e il figlio Andrea Paolini Merlo, danzatore e coreografo di fama internazionale, solista del Corpo di Ballo del Teatro dell'opera di Budapest, dal 1999 coreografo e direttore artistico dello Studio Ensemble dell\"'Hungarian National Ballet Foundation\".\nTra il 2010 e il 2014 la Societ\u00e0 della Musica e del Teatro \"Primo Riccitelli\" promuove una Stagione Internazionale di Danza dal titolo \"Serate Liliana Merlo\" curata dal figlio Silvio Paolini Merlo, primo cartellone abruzzese separato dalle stagioni concertistiche e teatrali dedicato esclusivamente all'arte della danza, con cui fra l'altro vengono allestiti per la prima volta i tre balletti di Ciaikovsky/Petita al Teatro Comunale di Teramo.\nNell'ottobre del 2012, per il decennale della scomparsa, si tiene all'Universit\u00e0 degli Studi di Teramo un convegno nazionale su \"Liliana Merlo e le Pioniere della nuova danza italiana\", che raccoglie studiosi e critici della danza da tutta Italia e nel quale si stende un primo quadro d'insieme sulla nascita e l'evoluzione della danza moderna e contemporanea italiana, a partire dai primi centri didattici indipendenti. A curarne la progettazione e la direzione scientifica \u00e8 il figlio Silvio Paolini Merlo, in collaborazione con Alessandro Pontremoli del Dams di Torino. Anche in questo caso, oltre al convegno, viene allestita una mostra documentaria nella quale si espongono per la prima volta tutte le principali figure di danzatrici, insegnanti e coreografe che, come Liliana Merlo a Teramo, hanno introdotto nel corso del Novecento nuovi tipi di linguaggi e ne hanno determinato la divulgazione tra il grande pubblico. "}
{"id": "266020", "revid": "125493115", "url": "https://it.wikipedia.org/wiki?curid=266020", "title": "FIFA (serie)", "text": "FIFA, anche chiamata FIFA Soccer nel Nordamerica (conosciuta come FIFA Football dal 2002 al 2005), \u00e8 una serie di videogiochi di calcio sviluppata e pubblicata a cadenza annuale da Electronic Arts.\nSin dal primo capitolo, uscito nel 1993, la serie ha privilegiato una giocabilit\u00e0 immediata rispetto a una simulazione pi\u00f9 realistica, anche se questa tendenza \u00e8 cambiata a partire dal 2003 con l'arrivo di \"Pro Evolution Soccer\", serie concorrente prodotta da Konami, su computer.\nLa serie \u00e8 stata spesso criticata per la sua staticit\u00e0: grazie al suo indiscusso dominio nel settore, FIFA ha potuto permettersi di presentare nelle nuove edizioni del gioco, pi\u00f9 che miglioramenti nel sistema di gioco, aggiornamenti delle rose e implementazione grafica, col risultato che in ogni edizione rimanevano problemi pi\u00f9 o meno gravi di bilanciamento e di intelligenza artificiale che di fatto imponevano stili di gioco fissi impedendo al giocatore l'utilizzo di tattiche personali.\nLa presenza delle licenze ne ha fatto uno dei videogiochi calcistici pi\u00f9 venduti al mondo e probabilmente il pi\u00f9 famoso videogioco di calcio di sempre: a novembre 2010 l'editore ha dichiarato di aver superato le 100 milioni di copie vendute.\nStoria.\nIl punto chiave del successo del primo FIFA fu la vista isometrica del campo da gioco (quando tutti gli altri giochi usavano viste verticali o \"Birdeye\"), grafica dettagliata ed animazioni e naturalmente, l'approvazione FIFA (anche se, nonostante questa approvazione, non \u00e8 stato possibile adottare i nomi reali dei giocatori). Il prodotto \u00e8 stato presentato per il Natale 1993 col nome di FIFA International Soccer ed era compatibile con le maggiori piattaforme attive del tempo (sia \"console\" che PC).\nL'edizione dell'anno successivo, FIFA Soccer 95, non aggiunse molto se non la possibilit\u00e0 di utilizzare i club. Fu FIFA Soccer 96 a rivoluzionare la serie: per la prima volta nel gioco comparivano i nomi reali dei giocatori; per il PC, 32X e Sega Saturn questa versione utilizzava il \"Virtual Stadium\" (con cui i giocatori si muovevano su di uno sfondo tridimensionale). In FIFA 97 furono utilizzati modelli poligonali come base per la creazione dei giocatori e per la prima volta fu introdotta la modalit\u00e0 di gioco \"calcio indoor\". Il picco fu raggiunto con FIFA: Road to World Cup 98. Questa versione comprendeva un'edizione completa della Coppa del Mondo, comprese le qualificazioni (includendo tutte le squadre nazionali registrate alla FIFA), e il sistema di gioco era stato ampiamente migliorato. Mesi dopo, World Cup 98, il primo torneo EA con licenza ufficiale, ebbe un supporto grafico migliorato (3dfx e, tramite patch, Direct3D); inoltre ogni squadra fu dotata della propria divisa ufficiale (tranne quelle dei portieri, che erano divise generiche).\nLe uscite degli anni seguenti subirono invece notevoli critiche: gli utenti si lamentavano delle poche modalit\u00e0 di gioco, dei bug che non erano stati risolti e dei pochi miglioramenti da un titolo all'altro. In questo periodo (1999-2002) un calo della popolarit\u00e0 ha investito i giochi della serie FIFA proprio per questi motivi, anche se l'assenza di rivali forti nel settore garantiva comunque un certo successo. In seguito l'aumento della diffusione delle console e la sfida diretta da parte di rivali come \"Pro Evolution Soccer\" presentato da Konami (conosciuto come \"Winning Eleven\" in Giappone e negli Stati Uniti) inizi\u00f2 ad incrinare il primato di FIFA. Sia FIFA che \"Pro Evolution Soccer\" ebbero un notevole seguito, anche se FIFA continu\u00f2 a dominare il mercato europeo. Con FIFA Football 2003 EA, spronata verso il miglioramento del gioco, fece un salto di qualit\u00e0 determinante ed un anno dopo, con la versione del 2004, incluse in FIFA una nuova modalit\u00e0 di gioco denominata \"Football Fusion\" che permetteva ai possessori di FIFA Football 2004 e \"TCM 2004\" di unire i due giochi. Quando Konami annunci\u00f2 che \"Pro Evolution Soccer 3\" sarebbe arrivato su PC, EA raddoppi\u00f2 gli sforzi per far rivivere la serie.\nAl giorno d'oggi, sia FIFA, sia Pro Evolution Soccer suscitano grande interesse ma FIFA gode di un volume delle vendite sostanzialmente pi\u00f9 alto rispetto a Pro Evolution Soccer. Con l'uscita di FIFA 10, la serie PES \u00e8 stata superata nelle vendite in Europa. Da FIFA 11 in poi i capitoli della serie hanno subito dei miglioramenti anche a livello grafico rispetto alle precedenti edizioni.\nCommento italiano.\nFino a FIFA Football 2002 i commentatori italiani erano Massimo Caputi e Giacomo Bulgarelli. Da FIFA Football 2003 vi erano Bruno Longhi e Giovanni Galli (quest'ultimo sostituito in FIFA 06 da Aldo Serena). Da FIFA 07 a FIFA 14 i commentatori fissi della serie sono stati il duo storico Fabio Caressa e Giuseppe Bergomi. Gli attuali commentatori, presenti da FIFA 15, sono Pierluigi Pardo e Stefano Nava con Lele Adani che sostituir\u00e0 Stefano Nava da FIFA 22.\nI videogiochi della serie di FIFA Street e FIFA Mobile non hanno presentato la telecronaca fino al 2022.\nSerie principale.\nDa FIFA 13 \u00e8 inoltre presente la voce di Matteo Barzaghi da bordocampo, il quale ogni tanto viene richiamato dai commentatori e dice alcune informazioni, per esempio quanto manca al termine del gioco."}
{"id": "266023", "revid": "2149510", "url": "https://it.wikipedia.org/wiki?curid=266023", "title": "Governo Boselli", "text": "Il Governo Boselli \u00e8 stato in carica dal 19 giugno 1916 al 30 ottobre 1917 per un totale di 498 giorni, ovvero 1 anno, 4 mesi e 11 giorni.\nQuesto fu l'esecutivo che, nell'ambito della prima guerra mondiale, dichiar\u00f2 guerra alla Germania (27 agosto 1916).\nAppena giunsero a Montecitorio le notizie relative alla drammatica sconfitta di Caporetto, un ordine del giorno favorevole al governo venne respinto con 314 no e 96 s\u00ec: la Camera vot\u00f2 in via amministrativa l'esercizio provvisorio dell'anno in corso, dopodich\u00e9 - il 26 ottobre - il Capo del Governo annunci\u00f2 ai due rami del Parlamento le sue dimissioni. Oltre alla batosta militare, Paolo Boselli pagava per la fiducia che aveva sempre accordato al generale Luigi Cadorna.\nComposizione.\nProvenienza geografica.\nLa provenienza geografica dei membri del Governo si pu\u00f2 cos\u00ec riassumere:"}
{"id": "266025", "revid": "1795", "url": "https://it.wikipedia.org/wiki?curid=266025", "title": "Hanukah", "text": ""}
{"id": "266026", "revid": "1795", "url": "https://it.wikipedia.org/wiki?curid=266026", "title": "Hanukkah", "text": ""}
{"id": "266028", "revid": "124360368", "url": "https://it.wikipedia.org/wiki?curid=266028", "title": "Chanukkah", "text": "Chanukkah; Hannukkah, Chanukk\u00e0, Channukah, (in ebraico \u05d7\u05e0\u05d5\u05db\u05d4 o \u05d7\u05b2\u05e0\u05bb\u05db\u05b8\u05bc\u05d4, \u1e25\u0103nukk\u0101h) \u00e8 una festivit\u00e0 ebraica, conosciuta anche con il nome di Festa delle luci o Festa dei lumi.\nIn ebraico la parola \"chanukkah\" significa \u00abinaugurazione\u00bb o \u00abdedica\u00bb: infatti la festa commemora la consacrazione di un nuovo altare nel Tempio di Gerusalemme a seguito della conquistata libert\u00e0 dagli Elleni, il cui regno in \"Eretz Israel\" nel II secolo a.C. aveva tentato di distogliere gli ebrei dalla Torah e in particolare da alcuni precetti come lo Shabbat (riposo sabbatico) ed il Brit Milah (circoncisione). Gli assiro-ellenici ritenevano di poter cancellare la specificit\u00e0 giudaica proibendo la pratica della Legge, ma solo una minoranza di ebrei venne religiosamente \"corrotta\": secondo Zaccaria una rivolta armata guidata da un anziano sacerdote dell'antica famiglia degli Asmonei, Mattatia, permise \u00abla vittoria dello spirito sulla forza brutale, che minacciava Israele nella sua vita religiosa e spirituale\u00bb.\nLa festivit\u00e0 dura 8 giorni e la prima sera, chiamata Erev Chanukkah, inizia al tramonto del 24 del mese di kislev (dicembre). Secondo il procedere del calendario ebraico, quindi, il primo giorno della festa cade il 25 di kislev. \u00c8 l'unica festivit\u00e0 religiosa ebraica che si svolge a cavallo di due mesi: inizia a kislev e finisce in tevet. In particolare, se kislev dura 29 giorni, finisce il 3 tevet, mentre, quando kislev ha 30 giorni, finisce il 2 tevet. \u00c8, assieme a Purim, la seconda delle feste stabilite per decreto rabbinico, ovvero delle feste \"stabilite\" dopo il dono della Torah.\nEbraismo.\nLa storia di Chanukk\u00e0h non \u00e8 inclusa esplicitamente nel libro del Tanakh per\u00f2 \u00e8 stretta al comandamento dell'accensione della Menorah nel Tabernacolo prima e poi nel Tempio di Gerusalemme appunto.\nEtimologia.\nLa parola \"Chanukkah\" significa \"inaugurazione \"o \"consacrazione, perch\u00e9 il 25 di Kislev \"venne inaugurato il nuovo altare nel Tempio di Gerusalemme, dopo la liberazione della Giudea dall'occupazione Siriana ellenica di Antioco IV Epifane. I Maccabei dovettero ripulire il Tempio dagli idoli e costruire un nuovo altare perch\u00e9 quello precedente era stato profanato.\nOrigine della data.\nQuando fu terminato il Tabernacolo all'epoca di Mos\u00e8, Dio aveva stabilito che venisse inaugurato il primo del mese di Nissan, data della nascita di Isacco, ma poi, per le lamentele del popolo riguardo a Mos\u00e8 che si fondavano su un ingiusto sospetto sulla conformit\u00e0 dello stesso Mishkan, venne inaugurato proprio il 25 di kislev; la celebrazione. Si conclude che queste date coincidono ancora con quella del miracolo dell'olio di Chanukkah.\nFonti ebraiche.\nNella Torah orale.\nIl miracolo di Chanukk\u00e0 \u00e8 narrato nel Talmud. La festivit\u00e0, durante gli otto giorni, \u00e8 caratterizzata dall'accensione dei lumi di un particolare candelabro a nove braccia chiamato \"chanukki\u00e0\".\nLa storia, riportata nel Talmud, racconta che, dopo la riconquista del Tempio di Gerusalemme devastato in parte dagli ellenici, secondo il rituale la menor\u00e0 del Tempio doveva essere illuminata permanentemente con olio di oliva puro, ma si trov\u00f2 olio sufficiente solamente per una giornata. I sacerdoti asmodei prepararono una menor\u00e0 di ferro e stagno ed accesero comunque i lumi: miracolosamente quel poco olio dur\u00f2 il tempo necessario a produrre l'olio puro, otto giorni, da questo episodio deriva l'usanza di accendere la \"chanukki\u00e0\"..\nGli ebrei accendono ogni giorno della festa un'ulteriore candela, queste vanno posizionate a partire da destra, ma accese da sinistra verso destra, quella centrale (chiamata Shammash) serve ad accendere le altre e va quindi sempre accesa. Nel Talmud sono presenti due opinioni: una indica che nel primo giorno si accendano tutte le luci della chanukkiah e ogni giorno se ne accenda una in meno rispetto al precedente; l'altra opinione, quella Halakhica, al contrario, prescrive di accendere solo la prima candela nel primo giorno e aumentare di una candela ogni giorno successivo. I seguaci di Shammai seguivano il primo parere, quelli di Hillel il secondo (\"Talmud, trattato dello Shabbath 21b\").\nChanukkah, con lode, gioia, vittoria e salvezza, \u00e8 un riflesso della festa di Sukkot e Shemin\u00ec Azeret.\nOrigine del \"sevivon\": sconforto o gioia?\nIl sevivon (o dreidel), una sorta di trottola, veniva utilizzato dai bambini ebrei che, quando studiavano di nascosto la Bibbia ebraica della tradizione, non appena colti dai soldati ellenici che ne avevano impedito in parte l'adempimento, improvvisamente fingevano di giocare per non essere catturati.\nQuesta trottola, con cui i bambini ebrei giocano ancora oggi, presenta sulle facce le lettere dell'alfabeto ebraico \"Nun\" (\u05e0), \"Ghimel\" (\u05d2), \"Hei\" (\u05d4) e \"Pe\" (\u05e4): queste sono le iniziali della frase dei Maestri ebrei \"nes gadol hay\u00e0 po\", \"un grande miracolo \u00e8 avvenuto qui\" (in Diaspora si sostituisce la lettera ebraica \"Pe\" con la \"Shin\" (\u05e9), iniziale per sham\", \"l\u00ec\": cos\u00ec la frase, tradotta, diviene \"un grande miracolo \u00e8 avvenuto l\u00ec [in Eretz Israel]\"\").\nUsi.\nDa un momento non noto ai pi\u00f9, si inizi\u00f2 a cucinare le sufganiot, anche dette \"Krapfen\", cotte nell'olio: buona infatti la consuetudine di preparare cucinati con olio appunto in ricordo dell'olio di oliva della Menorah del Tempio di Gerusalemme e del suo miracolo in Chanukkah.\nFonti cristiane.\nAppare nel primo e nel secondo libro dei Maccabei . I libri, sebbene non facciano parte della Canone biblico ebraico ufficiale, sono parte del complesso deuterocanonico e quindi, pur non essendo stato codificato per l'ebraismo come parte del testo sacro, lo divenne per la Chiesa cattolica e per la Chiesa ortodossa.\nIn questi libri si narra che, dopo aver ripulito il Tempio, portato via le pietre profanate e distrutto l'altare profanato e costruito uno nuovo secondo la legge, ripristinarono il candelabro d'oro, l'altare degli incensi, la tavola dei pani e accesero le luci del candelabro (vedi 1 Mac 4, 38-51). Poi, il 25 del nono mese, cio\u00e8 il mese di Chiseu, nell'anno 165 a.C., si radunarono tutti e offrirono il sacrificio sul nuovo altare degli olocausti (1 Mac 4, 53). Infine Giuda, i suoi fratelli e tutta l'assemblea d'Israele, stabilirono che si celebrassero i giorni della dedicazione dell'altare nella loro ricorrenza, ogni anno, per otto giorni, cominciando dal venticinque del mese di Chisleu, con gioia ed esultanza (1 Mac 4, 59)\nStoria tradizionale.\nIntorno al 200 a.C., gli ebrei vivevano gi\u00e0 in terra di Israele, a quel tempo sotto il controllo della dinastia seleucide stabilitasi in Siria. Il popolo ebraico pagava le tasse alla \"Siria\" e ne accettava l'autorit\u00e0 legale e per lungo tempo fu libero di seguire la propria fede, di mantenere i propri lavori e di prendere parte ai commerci.\nAntioco IV ascese al trono. Sotto il suo regno, alcuni ebrei vennero gradualmente forzati o sedotti a violare alcuni precetti della propria fede.\nParte del Tempio di Gerusalemme fu profanata e venne parzialmente utilizzato per un momento per il culto pagano e le cerimonie degli assiro-ellenici che Antioco fece organizzare.\nLa forzatura alla trasgressione dei precetti, le profanazioni e la pretesa di ellenizzare la cultura port\u00f2 alla resistenza ed alla difesa di una parte della popolazione ebraica guidata da alcuni sacerdoti, gli asmonei.\nIn particolare Antioco vi introdusse una statua di Giove e un altare costruito nel Tempio di Gerusalemme. Mattatiahu, un sacerdote ed i suoi cinque figli Giovanni, Simone, Giuda, Elazar e Jonatan guidarono la ribellione contro Antioco ed i soldati a quest'ultimo subordinati. .\nAlla vittoria del popolo ebraico, sia spirituale sia militare, segu\u00ec per\u00f2 la morte dei sacerdoti asmonei. Nel 165 a.C. la rivolta ebraica giunse a successo. Il Tempio di Gerusalemme venne liberato e riconsacrato.\nCon gli asmonei la festa di Chanukk\u00e0h venne istituita proprio da Giuda Maccabeo e dai suoi fratelli per celebrare questo evento. Dopo la riconquista di Gerusalemme e del Tempio, Giuda ordin\u00f2 che il Tempio fosse reso nuovamente puro, che le luci del Candelabro venissero riaccese e .\nQuando la luce venne riaccesa sul Candelabro, la riconsacrazione dell'altare venne celebrata per otto giorni e venne ricostituita l'Avodah del Korban.\nChanukk\u00e0 oggi.\nPrima del XX secolo questa veniva considerata una festa minore. Con la crescente popolarit\u00e0 del Natale come maggiore festivit\u00e0 del mondo occidentale e l'istituzione delle accensioni pubbliche della chanukki\u00e0, Chanukk\u00e0 cominci\u00f2 a rappresentare sia una celebrazione della volont\u00e0 di sopravvivere del popolo ebraico, sia una festivit\u00e0 che segnasse il dominio della luce sull'oscurit\u00e0, ci\u00f2 che acquista un significato particolare in corrispondenza con l'inizio dell'inverno e durante il periodo dell'anno in cui le giornate sono pi\u00f9 corte.\nAl giorno d'oggi, durante le sere di Chanukk\u00e0, vige l'uso, promosso dal movimento Chabad presso numerose comunit\u00e0 in tutto il mondo, di celebrare l'accensione delle candele in maniera pubblica. Numerose persone si ritrovano in una piazza centrale della citt\u00e0 dove \u00e8 stata installata una grande chanukki\u00e0. Il presidente della comunit\u00e0 o il rabbino capo, tengono un breve discorso, recitano la benedizione (beracha) delle candele e inaugurano la festa. I presenti solitamente intonano inni gioiosi ed eseguono tipici balli ebraici.\nDolce tipico della festa \u00e8 una sorta di bombolone chiamato \"sufganiyah\" che, essendo fritto nell'olio, vuole ricordare l'olio consacrato che tenne in vita la luce del Tempio."}
{"id": "266030", "revid": "1228162", "url": "https://it.wikipedia.org/wiki?curid=266030", "title": "Governo Salandra II", "text": "Il Governo Salandra II \u00e8 stato in carica dal 5 novembre 1914 al 19 giugno 1916 per un totale di 592 giorni, ovvero 1 anno, 7 mesi e 14 giorni."}
{"id": "266031", "revid": "1226", "url": "https://it.wikipedia.org/wiki?curid=266031", "title": "Tetragramma Biblico", "text": ""}
{"id": "266033", "revid": "22475", "url": "https://it.wikipedia.org/wiki?curid=266033", "title": "Fifa", "text": ""}
{"id": "266037", "revid": "2127831", "url": "https://it.wikipedia.org/wiki?curid=266037", "title": "Samantha Smith", "text": "La ragazzina accett\u00f2 e durante tutto il viaggio fu circondata dall'attenzione dei media di entrambe le nazioni; dopo la visita in Unione Sovietica, la Smith s'occup\u00f2 di promuovere la pace anche in Giappone, scrisse un libro e fece la propria apparizione in una serie televisiva.\nNel corso della sua breve vita divenne nota negli Stati Uniti con l'appellativo di \u00abpi\u00f9 giovane ambasciatrice d'America\u00bb e in Unione Sovietica come \u00abambasciatrice di buona volont\u00e0\u00bb.\nMor\u00ec in un incidente aereo nel 1985.\nBiografia.\nPrimi anni.\nLa Smith nacque il 29 giugno 1972 a Houlton, nello stato del Maine, e visse in quella citt\u00e0 con i suoi genitori, Arthur e Jane. Amava l'hockey su prato, il pattinaggio sui pattini in linea, la lettura e la scienza; partecip\u00f2 al torneo di \"softball\" della sua scuola. All'et\u00e0 di cinque anni scrisse una lettera alla regina Elisabetta II d'Inghilterra, dicendole che le piaceva molto. Nel 1980, quando aveva appena concluso il \"second grade\", la sua famiglia si trasfer\u00ec a Manchester, dove fu iscritta alla \"Manchester Middle School\". Suo padre insegnava letteratura e scrittura creativa presso l'Universit\u00e0 del Maine ad Augusta, e sua madre lavorava come assistente sociale presso il \"Maine Department of Human Services Augusta\".\nIn seguito sua madre raccont\u00f2 in che maniera si svolsero gli eventi: dopo l'ascesa al potere di Jurij Vladimirovi\u010d Andropov, la maggior parte dei quotidiani e delle riviste statunitensi pubblic\u00f2 in copertina la sua foto e gli dedicarono molti articoli, in gran parte molto critici nei confronti della sua visione del potere e per la potenziale minaccia che avrebbe potuto rappresentare per il mondo. Questo periodo fu caratterizzato dallo svolgersi di massicce manifestazioni di protesta antinucleari in Europa e in America settentrionale, e il canale televisivo ABC aveva appena trasmesso il film \"The Day After - Il giorno dopo\", che si rifaceva all'ipotesi d'una guerra nucleare; nel frattempo il presidente statunitense Ronald Reagan aveva abbandonato l'idea d'una politica di distensione e s'era mosso per schierare missili \"cruise\" e il missile Pershing II in Europa; inoltre, l'Unione Sovietica era coinvolta in una guerra in Afganistan gi\u00e0 da tre anni, il che contribu\u00ec all'insorgere di nuove tensioni internazionali. In questo contesto preoccupante, lo sguardo di Samantha si pos\u00f2 su d'un articolo della rivista \"Time\" (molto probabilmente l'edizione del 22 novembre 1982): \u00abSe la gente ha cos\u00ec tanta paura di lui,\u00bb chiese alla madre, \u00abperch\u00e9 nessuno gli scrive una lettera per chiedergli se vuole o no una guerra?\u00bb; \u00abPerch\u00e9 non tu?\u00bb, fu la risposta di sua madre.\nLe lettere.\nNel novembre 1982, quando la Smith frequentava il \"fifth grade\", scrisse al segretario generale sovietico Jurij Andropov, nel tentativo di comprendere come mai le relazioni tra Unione Sovietica e Stati Uniti fossero cos\u00ec tese:\nCaro Sig. Andropov,\nmi chiamo Samantha Smith. E ho dieci anni. Congratulazioni per il vostro nuovo lavoro. Mi sono preoccupata a proposito di una possibile guerra nucleare tra Russia e Stati Uniti. State per votare per avere una guerra o no? Se non volete, ditemi per favore come farete per evitare che ci sia una guerra. A questa domanda potete non rispondere, ma mi piacerebbe sapere perch\u00e9 volete conquistare il mondo o almeno il nostro Paese. Dio ha creato il mondo per noi perch\u00e9 potessimo viverci insieme in pace, non per combatterci.\nSinceramente,\n\"Samantha Smith\"\nLa sua lettera fu pubblicata sul giornale sovietico \"Pravda\" e il 25 aprile 1983 ricevette una risposta da Andropov:\nCara Samantha,\nho ricevuto la tua lettera, che somiglia a molte altre giuntami di recente dal tuo Paese e da altri Paesi di tutto il mondo.\nMi sembra \u2014 da ci\u00f2 che posso leggere nella tua lettera \u2014 che tu sia una ragazzina coraggiosa ed onesta, simile a Becky, l'amica di Tom Sawyer nel famoso libro del tuo compatriota Mark Twain. Questo libro \u00e8 molto conosciuto e amato nel nostro Paese da tutti i ragazzi e le ragazze.\nHai scritto che sei in ansia circa la possibilit\u00e0 che ci sia una guerra nucleare tra i nostri due Paesi. Ed hai chiesto se stiamo facendo niente per evitare che questa guerra scoppi.\nLa tua domanda \u00e8 la pi\u00f9 importante tra tutte quelle che ogni uomo pensante possa mai porre. Ti risponder\u00f2 con assoluta seriet\u00e0 ed onest\u00e0.\nS\u00ec Samantha, noi nell'Unione Sovietica stiamo tentando di fare tutto il possibile perch\u00e9 non ci siano guerre sulla Terra. Questo \u00e8 ci\u00f2 che ogni uomo sovietico vuole. Ci\u00f2 che il grande fondatore del nostro stato, Vladimir Lenin, ci insegn\u00f2.\nIl popolo sovietico sa quale cosa terribile possa essere una guerra. Quarantadue anni fa, la Germania nazista, che mirava alla supremazia mondiale, attacc\u00f2 il nostro Paese, bruci\u00f2 e distrusse molte migliaia delle nostre citt\u00e0 e villaggi, uccise milioni di uomini sovietici, donne e bambini.\nIn questa guerra, che termin\u00f2 con la nostra vittoria, noi eravamo alleati con gli Stati Uniti: insieme lottammo per la liberazione di molte persone dagli invasori nazisti. Spero tu sia a conoscenza di tutto ci\u00f2 grazie alle lezioni di storia della tua scuola. E oggi desideriamo ardentemente vivere in pace, commerciare e cooperare con tutti i nostri compagni di viaggio su questa Terra \u2014 che siano vicini o lontani. E certamente anche con un grande Paese come gli Stati Uniti d'America.\nIn America e nel nostro Paese ci sono armi nucleari \u2014 armi terribili che possono uccidere milioni di persone in un istante. Ma vogliamo che non vengano mai usate. Ed \u00e8 precisamente questo il motivo per cui l'Unione Sovietica ha dichiarato solennemente al mondo intero che mai \u2014 mai \u2014 user\u00e0 queste armi per prima contro qualsiasi altro Paese. In generale noi proponiamo di metter fine alla loro produzione e procedere all'abolizione di tutte le pile di stoccaggio sulla Terra.\nMi sembra che questa sia una risposta sufficiente alla tua seconda domanda: \u00abperch\u00e9 volete fare la guerra al mondo intero o perlomeno al nostro Paese?\u00bb. Noi non vogliamo nulla di tutto ci\u00f2. Nessuno nel nostro Paese \u2014 n\u00e9 i lavoratori o i contadini, gli scrittori o i dottori, n\u00e9 gli adulti o i bambini, n\u00e9 i membri del governo \u2014 desiderano una grande o \"piccola\" guerra.\nNoi vogliamo la pace \u2014 abbiamo dell'altro da fare: far crescere il frumento, costruire e inventare, scrivere libri e volare nello spazio. Noi vogliamo la pace per noi stessi e per tutti i popoli del pianeta. Per i nostri figli e per te, Samantha.\nTi invito, se i tuoi genitori saranno d'accordo, a venire in visita nel nostro Paese, il momento migliore sarebbe questa estate. Scoprirai il nostro Paese, incontrerai i tuoi coetanei, visiterai un campo internazionale per bambini \u2014 \"Artek\" \u2014 sulla riva del mare. E vedrai con i tuoi occhi: nell'Unione Sovietica, ognuno \u00e8 per la pace e l'amicizia tra i popoli.\nGrazie per la tua lettera. Ti auguro tutto il meglio per la tua giovane vita.\n\"Y. Andropov\"\nSuccesso mondiale.\nA questa storia segu\u00ec un circo mediatico, con la Smith intervistata da Ted Koppel e Johnny Carson, tra gli altri, e con segnalazioni notturne sulle maggiori emittenti statunitensi. Il 7 luglio 1983 Samantha prese un volo per Mosca con i suoi genitori per rimanere due settimane ospiti di Andropov; nel corso di questo viaggio visit\u00f2 Mosca e Leningrado, e pass\u00f2 un po' di tempo ad Artek, il principale campo pionieristico sovietico nella citt\u00e0 di Gurzuf, nella penisola della Crimea. Poich\u00e9 Andropov era gi\u00e0 seriamente malato, non si incontrarono di persona, ma parlarono per telefono. Smith scrisse nel suo libro che a Leningrado lei e i suoi genitori erano rimasti stupiti dall'amicizia della gente e dalla presenza di cos\u00ec tanta gente accorsa proprio per loro. Parlando a una conferenza stampa a Mosca, la Smith dichiar\u00f2 che i russi erano \u00abproprio come noi\u00bb.\nAd Artek scelse di rimanere con i bambini sovietici piuttosto che prendere la sistemazione separata che le era stata offerta; per facilitarle la comunicazione, nella costruzione in cui la ragazzina alloggiava vennero collocati insegnanti e bambini in grado di parlare fluentemente l'inglese; rimanendo in un dormitorio con altre nove ragazze, la Smith pass\u00f2 il tempo nuotando, parlando e apprendendo canzoni e danze russe. L\u00ec strinse molte amicizie, inclusa quella con Natasha Kashirina di Leningrado, che parlava un ottimo inglese. I media seguirono la giovane pacifista passo dopo passo: fotografie e articoli su di lei furono pubblicati dai principali giornali e riviste sovietici durante il suo viaggio e anche dopo; Samantha Smith si guadagn\u00f2 un'ottima fama tra i cittadini sovietici e fu molto ben voluta da molti di loro.\nQuando torn\u00f2 negli Stati Uniti, il 22 luglio 1983, il suo arrivo fu celebrato dalla gente del Maine e la sua popolarit\u00e0 in patria continu\u00f2 ad aumentare. Divenne un'attivista politica e pacifista, ospitata nel 1984 in uno speciale sulla politica per bambini voluto dalla Disney, in cui intervist\u00f2 numerosi candidati alla presidenza delle elezioni politiche del 1984, tra cui George McGovern e Jesse Jackson; si rec\u00f2 in Giappone con sua madre, dove incontr\u00f2 Yasuhiro Nakasone, il primo ministro del Giappone, e assistette al Simposio Internazionale della giovent\u00f9 tenutosi a K\u014dbe: nel suo discorso in questo simposio sugger\u00ec che i capi di Stato sovietici e statunitensi si scambiassero le figlie maggiori per due settimane l'anno, argomentando che un presidente \u00abnon desidererebbe sganciare una bomba su d'un paese in cui \u00e8 in visita la propria figlia\u00bb.\nIn seguito, la Smith scrisse un libro intitolato \"Journey to the Soviet Union\" (\"Viaggio in Unione Sovietica\") e fu anche attrice, recitando con Robert Wagner nella serie televisiva \"Lime Street\". Bench\u00e9 molte persone negli Stati Uniti manifestassero sentimenti positivi nei suoi riguardi, una parte dei concittadini, tra cui molti emigranti sovietici degli anni 1930-1950, giudicarono negativamente i suoi viaggi, sostenendo che fosse stata semplicemente usata per fare propaganda; le attivit\u00e0 di promozione della pace di Samantha e la sua amicizia con i sovietici furono aspramente criticate dai conservatori statunitensi e dagli anticomunisti; inoltre, la sua notoriet\u00e0 era considerata una mera seccatura da molti repubblicani e dall'amministrazione Reagan.\nMorte e funerali.\nNell'estate del 1985, di ritorno dopo le riprese di \"Lime Street\", l'aereo su cui la Smith viaggiava manc\u00f2 di circa 200 metri la pista dell'aeroporto regionale Lewiston-Auburn di Auburn, nel Maine, schiantandosi al suolo; tutte le persone a bordo perirono nell'incidente: due membri d'equipaggio e sei passeggeri, tra i quali Samantha e suo padre. La morte della ragazza fece divampare aspre polemiche e varie supposizioni riguardo alla causa dell'incidente: alcune voci sospettarono un coinvolgimento della CIA, altre accusarono il KGB, sostenendo che la crescente popolarit\u00e0 della Smith avrebbe potuto influenzare alcune importanti decisioni politiche o militari in entrambi i paesi. Negli Stati Uniti venne aperta un'inchiesta e il rapporto ufficiale, che non provava quelle speculazioni, venne reso pubblico.\nSecondo il rapporto ufficiale, l'incidente si verific\u00f2 verso le ore 22:05 EDT; il punto d'impatto fu localizzato 1,6\u00a0km a sud-ovest dell'aeroporto di Auburn, a 44\u00b002\u203222\u2033N, 70\u00b017\u203230\u2033W; dal rapporto: \u00ab[l]'angolazione di volo relativamente ripida dell'aereo e l'assetto del velivolo (l'orientamento dell'aereo rispetto all'orizzonte, alla rotta, ecc.) e la sua velocit\u00e0 al momento dell'impatto, hanno precluso agli occupanti dell'aereo la possibilit\u00e0 di sopravvivere all'incidente\u00bb; il rapporto sosteneva che le avverse condizioni meteorologiche e l'oscurit\u00e0, unite all'inesperienza dei piloti e a un guasto accidentale al radiorilevatore (radar) dell'aeroporto fossero le principali cause della tragedia; l'aereo era un Beechcraft 99 delle Linee aeree Bar Harbor.\nIl lutto per la morte di Samantha Smith radun\u00f2 una folla di circa 1.000 persone al suo funerale ad Augusta, tra i quali Vladimir Kulagin, dell'ambasciata sovietica a Washington, che lesse un messaggio personale di condoglianze da parte di Michail Gorba\u010d\u00ebv. Tuttavia, nessun rappresentante del governo statunitense era presente. Lei e il padre furono sepolti vicino a Houlton, la citt\u00e0 in cui era nata Samantha.\nTributi.\nURSS.\nNel 1985 l'Unione Sovietica pubblic\u00f2 un francobollo commemorativo con le sue sembianze; un diamante, una variet\u00e0 di tulipani e di dalie, un vascello e una montagna presero il nome di Samantha Smith; a Mosca le venne eretto un monumento; anche il viale Samantha Smith () ad Artek fu chiamato cos\u00ec in suo onore, nel 1986; quando l'astronoma sovietica L.I. \u010cernych scopr\u00ec l'asteroide 3147, l'Unione astronomica internazionale decise di battezzarlo 3147 Samantha: era il 28 febbraio 1987, poco pi\u00f9 d'un anno dopo la sua morte.\nUSA.\nNell'ottobre 1985 la madre di Samantha fond\u00f2 la \"Samantha Smith Foundation\", che promosse scambi tra studenti degli Stati Uniti d'America e dell'Unione Sovietica, finch\u00e9 non cess\u00f2 l'attivit\u00e0, nel 1995. \nLo stato del Maine dedic\u00f2 il primo luned\u00ec di giugno di ogni anno alla memoria di Samantha Smith e fece costruire una statua con le fattezze di Samantha Smith tuttora visibile nei pressi del Maine State Museum di Augusta: statua che ritrae la ragazza mentre libera una colomba, con un cucciolo d'orso fermo ai suoi piedi; il cucciolo d'orso rappresenta sia il Maine sia la Russia.\nInoltre, una scuola elementare dello stato di Washington e un dormitorio dell'Universit\u00e0 del Maine hanno ricevuto il suo nome.\nFederazione russa.\nDopo il collasso dell'Unione Sovietica nel 1991, la larga copertura da parte dei media russi di tutti gli eventi collegati a Samantha Smith cess\u00f2. Nel 2003 il monumento costruito in suo onore a Mosca venne depredato da ladri di metallo. Tuttavia, alcune interviste con la madre, Jane Smith, furono pubblicate sui giornali russi nei primi anni 2000 e molte persone in Russia continuano a ricordarla con affetto; nel 2003 Valentin Vaulin, un pensionato di Vorone\u017e, costru\u00ec in suo onore un monumento senza alcun supporto governativo.\nDanimarca.\nNel 1985 il compositore danese Per N\u00f8rg\u00e5rd scrisse il concerto per viola \"Remembering Child\" in memoria della Smith."}
{"id": "266039", "revid": "2149510", "url": "https://it.wikipedia.org/wiki?curid=266039", "title": "Governo Salandra I", "text": "Il Governo Salandra I \u00e8 stato in carica dal 21 marzo al 5 novembre 1914 per un totale di 229 giorni, ovvero 7 mesi e 15 giorni."}
{"id": "266042", "revid": "92723", "url": "https://it.wikipedia.org/wiki?curid=266042", "title": "Cominform", "text": "Il Cominform o Kominform (, abbreviazione di \u041a\u043e\u043c\u043c\u0443\u043d\u0438\u0441\u0442\u0438\u0447\u0435\u0441\u043a\u043e\u0435 \u0438\u043d\u0444\u043e\u0440\u043c\u0431\u044e\u0440\u043e, \"Kommunisti\u010deskoe informbjuro\", letteralmente \"Ufficio d'informazione comunista\", per esteso Ufficio d'informazione dei partiti comunisti e operai; in russo: \u0418\u043d\u0444\u043e\u0440\u043c\u0430\u0446\u0438\u043e\u043d\u043d\u043e\u0435 \u0431\u044e\u0440\u043e \u043a\u043e\u043c\u043c\u0443\u043d\u0438\u0441\u0442\u0438\u0447\u0435\u0441\u043a\u0438\u0445 \u0438 \u0440\u0430\u0431\u043e\u0447\u0438\u0445 \u043f\u0430\u0440\u0442\u0438\u0439, \"Informacionnoe bjuro kommunisti\u010deskich i rabo\u010dich partij\") \u00e8 stata un'organizzazione internazionale che ha riunito i partiti comunisti di vari Paesi europei dal 1947 al 1956. Ebbe un ruolo chiave nel delineare la linea del movimento comunista nella fase nascente della guerra fredda e dal 1948 fu protagonista su posizioni filosovietiche dello scontro tra Unione Sovietica e Jugoslavia. Perse rilevanza nel corso degli anni cinquanta, in particolare dopo la morte di Iosif Stalin. Fu infine soppresso all'indomani della riappacificazione con la Jugoslavia e del netto cambiamento di linea sancito all'inizio del 1956 dal XX Congresso del Partito Comunista dell'Unione Sovietica (PCUS).\nStoria.\nLa riunione costitutiva.\nTra il 1919 e il 1943 il movimento comunista internazionale era organizzato a livello mondiale nell'Internazionale Comunista, anche nota come Comintern e sciolta su iniziativa di Stalin nel pieno della seconda guerra mondiale al fine di lanciare un segnale di moderazione agli Alleati occidentali impegnati a fianco dell'URSS. L'esigenza di riunire i partiti comunisti torn\u00f2 per\u00f2 all'ordine del giorno con l'avvio della guerra fredda e il consolidarsi dell'influenza degli Stati Uniti sui Paesi capitalisti europei.\nIl Cominform fu fondato nel corso di una riunione tenuta dal 22 al 27 settembre 1947 a Szklarska Por\u0119ba in Polonia, cui presero parte i delegati di nove partiti comunisti: sovietico, jugoslavo, bulgaro, rumeno, ungherese, polacco, cecoslovacco, francese e italiano. A differenza del Comintern, il Cominform si caratterizzava come un organismo europeo che riuniva i partiti al potere nei Paesi dell'est, rispetto ai quali si configurava come organo di coordinamento che tracciasse la linea politica e ideologica da seguire, e i due principali partiti comunisti dell'Europa capitalista, utili a contrastare il Piano Marshall avviato nei Paesi occidentali e coloro che lo sostenevano, cio\u00e8 i partiti socialdemocratici. Gli obiettivi di rinsaldare il controllo di Mosca sui partiti marxisti, consolidare il campo comunista dell'Europa orientale e indirizzare l'azione del Partito Comunista Francese e del Partito Comunista Italiano contro il Piano Marshall evidenziavano un'altra differenza tra Comintern e Cominform, configurando quest'ultimo come un'organizzazione con \u00abuna valenza fortemente difensiva\u00bb.\nTra i principali partiti assenti vi fu quello greco, impegnato all'epoca in una guerra civile rispetto alla quale Stalin non intendeva evidenziare ingerenze, a salvaguardia dell'intesa con gli antichi alleati della seconda guerra mondiale. Analoga motivazione giustifica la non presenza, nemmeno come osservatore, di un partito non europeo, eppure di grande rilevanza nel movimento mondiale, come quello cinese. Del Cominform non fecero parte inoltre il Partito Socialista Unificato Tedesco, mostrando la volont\u00e0 dell'Unione Sovietica di non associare la Germania a nessuna attivit\u00e0 del comunismo mondiale, oltre che il Partito del Lavoro d'Albania, all'epoca sotto la tutela jugoslava e il cui destino non era ancora stato ben delineato.\nIl rapporto di Andrej Aleksandrovi\u010d \u017ddanov tracci\u00f2 la linea politica del Cominform, che assumeva un ruolo di carattere essenzialmente difensivo in risposta alla dottrina Truman, che aveva parlato di due modi di vita opposti. \u017ddanov a sua volta distinse il mondo in due campi, quello imperialista e antidemocratico a guida statunitense e quello anti-imperialista e democratico, che godeva dell'appoggio del movimento operaio di tutti i Paesi, dei partiti comunisti, delle forze di liberazione nelle colonie e di tutte le forze democratiche e progressiste del mondo. \u017ddanov fiss\u00f2 il compito principale del movimento comunista nella lotta per la pace e sottoline\u00f2 l'importanza di battersi per l'indipendenza nazionale contro il piano statunitense di assoggettamento dell'Europa.\nDi particolare rilevanza nel corso della riunione fondativa fu il dibattito sul regime politico da instaurare nei Paesi socialisti dell'Europa orientale, che vide prevalere la linea sovietica e jugoslava del sistema a partito unico rispetto alle posizioni, tenute soprattutto dai delegati polacchi e cecoslovacchi, aperte ai governi di coalizione di sinistra. Si apr\u00ec la strada alla nuova tattica detta dell'unit\u00e0 organica che port\u00f2 nell'Europa orientale alla fusione tra i partiti comunisti e socialisti e in quella occidentale alla lotta dei comunisti contro i socialisti e socialdemocratici, giudicati \u00abcani da guardia della borghesia\u00bb.\nLa rottura tra Unione Sovietica e Jugoslavia.\nLa successiva assemblea plenaria dopo quella fondativa si tenne nel giugno 1948 a Bucarest e fu caratterizzata dall'attacco sferrato contro il partito comunista jugoslavo e dall'espulsione di questo dal Cominform. La risoluzione in questo senso approvata il 28 giugno ufficializz\u00f2 la rottura fra URSS e Jugoslavia che si era consumata rimanendo inizialmente segreta nel febbraio 1948 in seguito a un incontro al Cremlino in cui la delegazione guidata da Josip Broz Tito aveva rifiutato il piano di Stalin di federazione tra Jugoslavia e Bulgaria. Il progetto stravolgeva l'idea di una federazione balcanica pluralista a cui da anni lavoravano gli jugoslavi e ipotizzava una struttura dualista in cui la Bulgaria avrebbe posto in un piano di inferiorit\u00e0 le singole repubbliche che gi\u00e0 componevano la federazione Jugoslava e il partito comunista bulgaro, fedelissimo dell'URSS, sarebbe stato per Tito \u00abun cavallo di Troia in seno al nostro proprio partito\u00bb. Venivano cos\u00ec alla luce problemi politici, strategici e anche personali tra Tito e Stalin che perduravano dai tempi della seconda guerra mondiale. In quella fase il partito comunista jugoslavo aveva infatti scelto di legare la lotta di liberazione contro i nazisti alla rivoluzione per la conquista del potere in contrasto con le direttive sovietiche che miravano a non turbare gli equilibri in seno agli Alleati. La situazione si era poi deteriorata con il consolidarsi dell'autonomia di Belgrado dalla politica estera di Mosca (esemplificata dal supporto jugoslavo al partito comunista greco impegnato nella guerra civile) e con la crescente influenza del modello jugoslavo sugli altri comunisti dell'Europa centro-orientale.\nL'espulsione del partito comunista jugoslavo fu motivata contestandone le deviazioni dal marxismo-leninismo e muovendogli accuse di antisovietismo e di nazionalismo mentre venne coniato il termine dispregiativo di titoismo. Tutti i partiti del Cominform in un'epoca di monolitismo del movimento comunista in un mondo diviso in due blocchi presero le parti dell'URSS e i dirigenti jugoslavi ritenuti eretici continuarono a essere bersaglio di duri attacchi, cui si unirono all'unisono anche gli altri partiti comunisti dei Paesi occidentali e il partito comunista cinese. Si accentu\u00f2 invece una sorta di culto dell'URSS e di Stalin che segn\u00f2 lo sviluppo degli altri Paesi socialisti in cui si ebbero nel periodo immediatamente successivo siluramenti e purghe ai danni di esponenti di alto livello.\nApogeo e declino.\nIl consolidamento del blocco socialista intorno all'URSS fu esplicitato ancora di pi\u00f9 nella terza riunione plenaria del Cominform, svoltasi nel 1949 in Ungheria, che gett\u00f2 le basi teoriche del movimento per la pace contro i fautori della guerra, i Paesi del campo imperialista guidato dagli Stati Uniti in cui venne inclusa anche la Jugoslavia. In questa fase di rapido avanzamento della guerra fredda il Cominform si rivolse all'intero movimento operaio mondiale e inizi\u00f2 a porsi come una nuova Internazionale comunista.\nFu per\u00f2 gi\u00e0 dall'anno successivo, in particolare con la presa del potere dei comunisti cinesi, che si indebol\u00ec il ruolo dell'Europa di baricentro della guerra fredda e del movimento comunista. La rilevanza del Cominform diminu\u00ec drasticamente e non serv\u00ec una riunione segreta che si tenne a Bucarest per elaborare modalit\u00e0 di riorganizzazione dell'ufficio. In seguito non si ebbero ulteriori riunioni ufficiali del Cominform e il declino dell'organizzazione si accentu\u00f2 in particolare dopo la morte di Stalin (marzo 1953).\nLo scioglimento formale si ebbe il 17 aprile 1956 all'indomani del XX Congresso del PCUS che aveva di fatto sconfessato la linea che aveva caratterizzato il periodo del Cominform. Il Congresso aveva infatti denunciato il culto della personalit\u00e0, rilanciato la tattica del fronte popolare, accettato la forma parlamentare del passaggio al socialismo, aperto l'era della coesistenza pacifica, autorizzato la pluralit\u00e0 delle vie al socialismo e ratificato la riconciliazione con Tito gi\u00e0 sancita nel maggio 1955 con la visita di Nikita Sergeevi\u010d Chru\u0161\u010d\u00ebv a Belgrado.\nStruttura.\nIl Cominform non ebbe un'organizzazione formale, per cui non si costituirono strutture quali segreterie, comitati, commissioni o uffici. L'unico organo istituzionale effettivamente creato fu il giornale \"Pour une paix durable, pour une d\u00e9mocratie populaire!\" (nell'edizione in lingua italiana \"Per una pace stabile, per una democrazia popolare!\"), che ebbe periodicit\u00e0 quindicinale fino al settembre 1949 e poi settimanale e fu pubblicato dapprima in francese e in russo e poi anche in inglese, tedesco, romeno, polacco, italiano, ungherese, ceco, bulgaro, albanese e spagnolo. La sede della redazione del giornale e del Cominform fu inizialmente fissata a Belgrado, ma dopo l'espulsione della Jugoslavia nel 1948 fu trasferita a Bucarest, dove le fu riservato un intero quartiere residenziale."}
{"id": "266044", "revid": "1005847", "url": "https://it.wikipedia.org/wiki?curid=266044", "title": "Governo Giolitti IV", "text": "Il Governo Giolitti IV \u00e8 stato il governo del Regno d'Italia in carica dal 30 marzo 1911 al 21 marzo 1914, per un totale di 1.076 giorni, ovvero 2 anni, 11 mesi e 8 giorni.\nIl governo, presieduto dal politico Giovanni Giolitti (1842-1928), nacque dalla proposta che questi fece di un suffragio universale maschile. Tale proposta era tesa a catturare il consenso dell'estrema sinistra e a mettere in difficolt\u00e0 il governo Luzzatti. Tornato al potere, Giolitti dovette comunque cedere alle mire espansionistiche degli ambienti conservatori, con l'impresa di Libia.\nIl quarto governo Giolitti rappresenta l'ultimo atto della politica trasformista del politico piemontese. Il Regno d'Italia era colpito dai sommovimenti cui la stessa riforma elettorale aveva dato espressione. La via dell'equilibrio tra le forze, tenuto in vita da Giolitti a partire dal 1903, non era pi\u00f9 praticabile. Nuove istanze si affacciavano alla vita politica nazionale senza riuscire a rientrare negli schemi giolittiani: il movimento operaio era riuscito a prevalere sulla componente riformista e prese a esigere di orientare maggiormente la politica nazionale; altrettanto, i cattolici chiedevano di partecipare alla macchina dello Stato, mentre si diffondevano idee corporativiste e nazionaliste.\nOltre al suffragio universale maschile, il programma prevedeva la nazionalizzazione delle assicurazioni sulla vita. L'approvazione del provvedimento relativo alle assicurazioni sulla vita fu, secondo molti studiosi (come Carocci), uno degli ultimi eventi che segnarono la vittoria dello Stato nei confronti dei privati. L'intervento pubblico nel settore assicurativo port\u00f2 durante il primo anno di governo, su proposta del Ministro dell'agricoltura, dell'industria e del commercio Francesco Saverio Nitti, alla nascita dell'Istituto Nazionale delle Assicurazioni. A capo di questo ente fu posto il giovane socialista Alberto Beneduce, futuro padre dell'Istituto per la Ricostruzione Industriale (IRI).\nIl presidente del Consiglio spinse, inoltre, la maggioranza ad approvare il provvedimento che prevedeva la corresponsione di un'indennit\u00e0 mensile ai deputati. Bisogna ricordare, infatti, che all'epoca i parlamentari non avevano alcun tipo di stipendio o indennit\u00e0: ricevere denaro come retribuzione per l'attivit\u00e0 politica svolta era considerato degradante in quanto irrispettoso nei confronti dei cittadini e della cosa pubblica. L'unico \"privilegio\" concesso ai deputati era la tessera gratuita per le ferrovie. In questa situazione era evidente la difficolt\u00e0 degli elettori di scegliere i propri rappresentanti fra le classi meno abbienti.\nGiolitti stesso amava ricordare che, se non fosse stato nominato dal re membro del Consiglio di Stato (con relativo stipendio), ben difficilmente avrebbe potuto permettersi d'intraprendere la carriera politica con le spese che questa comportava. Tale problema divenne pi\u00f9 acuto sul finire dell'Ottocento in seguito alla comparsa del partito socialista sulla scena politica italiana: era arduo per alcuni esponenti di tale partito, specie i sindacalisti e coloro che non svolgevano una libera professione, accettare una candidatura.\nLa conquista della Libia aveva alienato a Giolitti l'appoggio dei socialisti. Egli aveva cercato a quel punto di ricorrere ai cattolici con il patto Gentiloni, composto in vista della elezioni politiche del 1913, le prime a svolgersi con il suffragio universale maschile. Venuto a mancare l'appoggio dei radicali, Giolitti dovette dimettersi (21 marzo 1914).\nMinisteri.\nTesoro.\nIl 4 aprile 1912 istituisce , grazie al piano predisposto da Nitti , l'Ina ( Istituto Nazionale Assicurazioni ) per permettere l'assicurazione sulla vita"}
{"id": "266047", "revid": "287204", "url": "https://it.wikipedia.org/wiki?curid=266047", "title": "Dun Laoghaire", "text": ""}
{"id": "266048", "revid": "547992", "url": "https://it.wikipedia.org/wiki?curid=266048", "title": "Governo Luzzatti", "text": "Il Governo Luzzatti \u00e8 stato in carica dal 31 marzo 1910 al 30 marzo 1911 per un totale di 364 giorni, ovvero 11 mesi e 29 giorni. Giovanni Giolitti, con l'intenzione di tornare al governo, fece rinviare la votazione sulla nuova legge elettorale causando le dimissioni dei ministri radicali e di conseguenza del governo. "}
{"id": "266050", "revid": "148782", "url": "https://it.wikipedia.org/wiki?curid=266050", "title": "La casa dei sette abbaini", "text": "La casa dei sette abbaini \u00e8 un romanzo di Nathaniel Hawthorne, pubblicato nel 1851.\nNella prefazione Hawthorne prepara i lettori alla fluida mescolanza di realismo e fantastico che caratterizza l'opera; sempre nella prefazione l'autore dichiara anche il tema principale del libro, che sintetizza in una vera e propria morale: le malefatte di una generazione ricadono su quelle successive.\nTrama.\nIn una citt\u00e0 del New England si trova una casa malridotta con sette abbaini. La casa, che appartiene alla famiglia Pyncheon, ha una storia lunga e controversa. Alla met\u00e0 del Seicento un agricoltore locale di nome Matthew Maule, costruisce una casa su un terreno fertile nei pressi di una bella sorgente. Alla fine del secolo, la zona in cui sorge l'abitazione \u00e8 diventata di moda, e il ricco Colonnello Pyncheon brama la terra dei Maule. Qualche anno dopo, Maule viene impiccato per stregoneria, e circolano voci che dietro la condanna di Maule ci sia la mano di Pyncheon. Maule maledice il Colonnello Pyncheon dal patibolo, ma il colonnello non ne resta granch\u00e9 colpito; arriva addirittura ad assumere il figlio di Maule per costruire una nuova abitazione con sette abbaini sul terreno. Durante una festa per l'inaugurazione della nuova casa, il Colonnello viene trovato morto nel suo studio, la barba coperta di sangue. Il colonnello ha lasciato un testamento nel quale ordina che il suo ritratto non sia rimosso, ma uno dei suoi documenti pi\u00f9 importanti\u00a0\u2013 l'atto di propriet\u00e0 di vasti terreni nel Maine \u2013 non si trova. L'atto non viene mai trovato, e generazioni di Pyncheon lo cercano invano. Da allora in poi, la casa dei Pyncheon continua a portare sventura, fino al momento in cui il giovane Clifford Pyncheon viene accusato di aver assassinato suo zio.\nMolti anni dopo, la vecchia zitella che abita nella dimora dei Pyncheon, una donna miope e perennemente accigliata di nome Hepzibah, \u00e8 costretta ad aprire un negozietto nella sua abitazione per evitare di morire di fame. Hepzibah considera il negozio motivo di grande vergogna, nonostante l'incoraggiamento di Zio Venner, uno dei vicini, e di Holgrave, il giovane e ribelle inquilino di Hepzibah, che pratica una delle prime forme di fotografia, nota come dagherrotipia. Hepzibah resta pessimista, e nonostante faccia del suo meglio, la sua espressione accigliata continua a spaventare i clienti. Il giorno stesso che apre il suo negozio, Hepzibah riceve una visita da Phoebe, una ragazza che \u00e8 sua cugina di un ramo collaterale della famiglia Pyncheon. A tutta prima, Hepzibah si preoccupa che la presenza di Phoebe possa inquietare suo fratello Clifford, che sta per tornare a casa dalla prigione. Ma prevalgono il fascino e la diligenza di Phoebe, che riesce alla fine a convincere Hepzibah a lasciarla restare. Quando Clifford torna, malridotto e quasi rimbecillito per il tempo che ha passato in prigione, resta piuttosto colpito da Phoebe. E contrariamente alle paure di Hepzibah, Clifford \u00e8 pi\u00f9 preoccupato per la loro povert\u00e0 che per il fatto che sua sorella gestisca un negozio.\nNemmeno la presenza di Phoebe riesce a liberare Clifford ed Hepzibah dal terrore ispirato dalla visita di loro cugino, il giudice Pyncheon. Il giudice ha un sorriso alquanto carismatico. Saluta calorosamente Hepzibah e le offre un aiuto economico, ma lei blocca con rabbia l'entrata in casa del giudice mentre, da dentro, Clifford lo implora di andarsene. Persino la normalmente impassibile Phoebe ha un momento di ripugnanza quando il giudice la saluta. Meno terribile ma ugualmente strano \u00e8 Holgrave, l'unico inquilino della casa. Lui e Phoebe passano molto tempo insieme, curando il giardino e dando da mangiare alle galline della casa, una razza un tempo grande e forte, la cui gloria passata viene confrontata con quella dei Pyncheon. Holgrave spiega le sue idee politiche radicali, che ruotano attorno al principio che ogni generazione dovrebbe demolire l'opera di quelle precedenti, e continua a fare domande a Phoebe su Clifford e il suo passato.\nHolgrave racconta anche a Phoebe la storia di Alice Pyncheon. Cent'anni prima, il padre di Alice, Gervayse Pyncheon, aveva convocato il giovane nipote di Matthew Maule, un falegname che si chiamava anche lui Matthew Maule. Gervayse credeva che siccome il padre del giovane Matthew Maule aveva costruito la casa dei Pyncheon, il giovanotto poteva sapere dove si trovava l'introvabile atto di propriet\u00e0 della terra dei Pyncheon. Il giovane Matthew Maule, per quanto amareggiato per ci\u00f2 che I Pyncheon hanno fatto alla sua famiglia, acconsente ad aiutarli in cambio della casa dai sette abbaini e della terra su cui sorge. Evoca gli spiriti di suo padre, suo nonno, e del vecchio colonnello Pyncheon ipnotizzando la giovane figlia di Gervayse, Alice. Gli spiriti dei due Maule impediscono al fantasma del Colonnello Pyncheon di rivelare a Gervayse e al giovane Matthew dov'\u00e8 l'atto, per cui il falegname annulla il patto. Esaltato per il fatto di avere Alice ancora in suo potere, la tormenta in vari modi crudeli e meschini. La notte del suo matrimonio, il giovane Maule costringe Alice a servire la propria sposa. Quando Alice si sveglia infine dalla sua trance, corre a casa nella neve, prende una polmonite e muore. Maule \u00e8 devastato dal rimorso di quel che ha fatto.\nQuando Holgrave conclude la propria storia, si accorge di aver ipnotizzato Phoebe, ma la sua integrit\u00e0 gli impedisce di approfittarsene, e la risveglia dalla trance. Phoebe torna a casa sua in campagna, e durante la sua assenza il giudice Pyncheon si presenta alla casa dei sette abbaini e costringe Hepzibah a chiamare Clifford, dicendo che lo rinchiuder\u00e0 in manicomio se Hepzibah non gli consente di parlare con lui. Il giudice spiega che Clifford sa dov'\u00e8 l'eredit\u00e0 del loro defunto zio. Hepzibah non trova Clifford nella sua camera, ma quando torna di sotto trova suo fratello che indica festosamente la figura del giudice Pyncheon riversa sulla sedia. Preoccupati che Clifford venga accusato dell'omicidio, fratello e sorella scappano. Quando Phoebe fa ritorno, a casa c'\u00e8 solo Holgrave, il quale, in preda all'agitazione, le mostra un dagherrotipo del giudice morto e le rivela che la maledizione \u00e8 stata revocata. Holgrave rivela anche a Phoebe di amarla, e lei ammette di corrispondere ai suoi sentimenti. Nonostante i vicini si insospettiscano, Hepzibah e Clifford tornano prima che sia scoperto il cadavere. Clifford non viene sospettato per la morte del giudice, e si vocifera che fosse stato il giudice stesso a incastrare Clifford per il crimine che aveva scontato con trent'anni di galera. Giungono notizie della morte del figlio del giudice, che se ne era andato in Europa per non vedere il padre, per cui l'eredit\u00e0 del giudice va a Clifford. Quest'ultimo, Hepzibah, Phoebe, Holgrave e zio Venner si trasferiscono tutti nella tenuta di campagna del giudice, lasciando che la casa dai sette abbaini finisca di andare in rovina."}
{"id": "266051", "revid": "1543377", "url": "https://it.wikipedia.org/wiki?curid=266051", "title": "D\u00fan Laoghaire", "text": "D\u00fan Laoghaire (IPA: , anglicizzato \"Dunleary\") gi\u00e0 Kingstown, \u00e8 una citt\u00e0 irlandese sull'oceano\ned un porto per traghetti situato circa 12\u00a0km a sud di Dublino, ed \u00e8 il centro amministrativo della contea di D\u00fan Laoghaire-Rathdown.\nD\u00fan Laoghaire \u00e8 collegata a Dublino centrale dalla ferrovia suburbana DART, da un frequente servizio di autobus e ha un collegamento marittimo con Holyhead nell'Anglesey (Galles).\nStoria e Toponomastica.\nD\u00fan Laoghaire era una volta parte del \"borough of D\u00fan Laoghaire\", e rimane l'unico centro abitato d'Irlanda con \"status\" di \"town\" ad avere una propria Vocational Education Committee. \u00c8 all'interno dell'area chiamata Greater Dublin Area.\nLa cittadina fu chiamata ufficialmente Kingstown nel 1821 in onore di una visita di Giorgio IV, ma riacquis\u00ec il suo nome originario nel 1921 con una risoluzione del consiglio locale, un anno dopo dell'indipendenza dello Stato Libero d'Irlanda. Il nome deriva dal fondatore, Laoghaire, a Sovrano supremo d'Irlanda del V secolo, che scelse il luogo dell'attuale villaggio come sito per una base navale da dove salpare per le invasioni di Gran Bretagna e Francia. 'D\u00fan' \u00e8 una parola gaelica che significa 'forte'. Re Laoghaire \u00e8 famoso, tra l'altro, per aver permesso a San Patrizio di peregrinare nell'isola d'Irlanda e diffondere il Cristianesimo.\nD\u00fan Laoghaire fu colpita da una bomba vagante tedesca durante la Seconda guerra mondiale, nonostante la neutralit\u00e0 irlandese, colpendo Peoples Park ai Giardini Rosmeen, ma fortunatamente lasciando intatta gran parte della cittadina.\nLuoghi principali.\nIl luogo di riferimento di D\u00fan Laoghaire \u00e8 senz'altro il porto, uno dei maggiori della nazione e uno dei principali per i traghetti con cargo di vetture che viaggiano per il Regno Unito: a livello architettonico, sono notevoli i due moli in granito. Il molo orientale (\"East Pier\" \u00e8 particolarmente apprezzato per camminate e passeggiate, ed \u00e8 anche apparso nel film del 1996 \"Michael Collins\", in una scena dove Liam Neeson (nel ruolo di Collins) e due suoi compagni, uno dei quali Julia Roberts nei panni della sua ragazza, camminano su un viale costiero, che \u00e8 proprio l'attuale molo cittadino.\nFatto curioso \u00e8 che nella stessa scena una banda suona della musica in un gazebo, che \u00e8 ancora in loco ed \u00e8 l'attuale \"band-stand\" del\"'East Pier\". Un faro \u00e8 situato in fondo al molo.\nAltri luoghi d'interesse di D\u00fan Laoghaire sono il National Maritime Museum of Ireland, il grazioso centro molto curato e una torre Martello nell'adiacente Sandycove conosciuta come la Torre di James Joyce (\"James Joyce Tower\") perch\u00e9 il famoso scrittore irlandese James Joyce vi trascorse sei giorni, scrivendoci tra l'altro parte del suo celebre romanzo \"Ulisse\". Il porto fu costruito in ben 42 anni, dal 1817 e dal 1859.\nCommercio.\nA D\u00fan Laoghaire la zona commerciale \u00e8 quasi tutta sviluppata intorno alla strada principale, \"George's Street\", anche se nel centro ci sono due centri commerciali, il \"Dun Laoghaire Shopping Centre\" e Bloomfields, il primo dei quali fu aperto nel 1977. In tempi recenti si \u00e8 visto l'aumento dell'investimento nel settore, specialmente nelle zone circostanti la via principale, che ha portato a numerosi esercizi aperti nuovi e la ristrutturazione del vecchio \"Pavilion Cinema/Theatre\", situato dinanzi al municipio locale.\nNautica.\nIl porto di D\u00fan Laoghaire ospita ben cinque yacht club. Da nord (West Pier) a sud (East Pier) ci sono il D\u00fan Laoghaire Motor Yacht Club, Sailing In Dublin Club, il Royal Irish Yacht Club, il Royal St. George Yacht Club ed il National Yacht Club.\nL'area a nord del West Pier \u00e8 molto gettonata durante l'anno dagli amanti del wind surf come punto di lancio della loro attivit\u00e0, ma anche saltuariamente da scuole per ragazzi e bambini con gommoni.\nD\u00fan Laoghaire Marina.\nLa marina del centro, che ospita 500 imbarcazioni, \u00e8 la maggiore del paese ed ha aperto al settore commerciale nel 2001 dopo ben 15 anni di resistenze ed opposizioni di un gruppo guidato dal Dr. John de Courcy Ireland, uno storico del mare. Un'estensione di 240 attracchi \u00e8 stata approvata dall'An Bord Plean\u00e1la nel giugno del 2006, con una spesa stanziata di circa 3 milioni di \u20ac, e portata a termine nel maggio 2007.\nInfrastrutture e trasporti.\nD\u00fan Laoghaire \u00e8 collegata al centro di Dublino dal sistema ferroviario DART, oltre che da frequenti bus giornalieri. Ma soprattutto la localit\u00e0 \u00e8 conosciuta per essere collegata via traghetto ad Holyhead, porto gallese dell'Anglesey. La ferrovia tra il centro e Dublino \u00e8 la pi\u00f9 antica d'Irlanda, dato che fu ultimata nel 1837.\nDavanti alla stazione dell'abitato c'\u00e8 anche il capolinea della linea bus 46a (D\u00fan Laoghaire - City Centre (\"An L\u00e1r\")), la pi\u00f9 affollata e frequente linea d'Irlanda.\nOrmai numerosi anni fa, \"George's Street\" fu resa zona pedonale, con lo spostamento delle linee bus che cominciavano a creare disagi (7,7A,8) sulla litoranea."}
{"id": "266054", "revid": "367445", "url": "https://it.wikipedia.org/wiki?curid=266054", "title": "Notte polare", "text": "Viene chiamata notte polare la notte che dura da almeno pi\u00f9 di 24 ore a massimo 6 mesi nelle calotte polari, realizzabile esclusivamente nell'emisfero che - alternato con l'altro di semestre in semestre in concomitanza degli equinozi - si trova maggiormente rivolto verso l'esterno del sistema solare anzich\u00e9 verso il sole.\nDescrizione.\nA causa dell'inclinazione dell'asse su cui ruota la Terra, a latitudini superiori o almeno pari a quelle dei circoli polari (nord o sud), il Sole pu\u00f2 restare sotto l'orizzonte anche durante tutto il giorno, per periodi variabili, a seconda della maggiore vicinanza al polo geografico (dove la permanenza sotto l'orizzonte \u00e8 di circa sei mesi, di cui solo in quelli centrali si realizza il buio diurno pi\u00f9 intenso) o al circolo polare (dove il periodo massimo di permanenza sotto l'orizzonte \u00e8 pari a poco meno di 48 ore); questo fenomeno accade quando l'emisfero preso in considerazione si trova maggiormente rivolto verso l'esterno del sistema solare anzich\u00e9 all'interno verso il Sole (cosa che - per l'effetto combinato dell'inclinazione dell'asse terrestre con il moto di rivoluzione della Terra intorno al Sole - accade a semestri alternati, scanditi dagli equinozi), e viene chiamato Notte Polare.\nLa Notte Polare si realizza su un'area che si estende gradualmente, inizialmente coincidente con il polo per poi arrivare fino al circolo polare, e di nuovo ridursi al polo prima di cessare, il tutto nell'arco di 6 mesi; nell'emisfero nord si verifica tra l'equinozio di settembre e quello di marzo (con culmine d'estensione durante il solstizio di dicembre, quando arriva fino al circolo polare artico), mentre nell'emisfero sud si verifica tra l'equinozio di marzo e quello di settembre (culmine di estensione fino al circolo polare antartico durante il solstizio di giugno).\nIl fenomeno complementare e simmetricamente opposto, che si realizza al contempo nella calotta polare dell'altro emisfero, \u00e8 il cosiddetto Sole di mezzanotte.\nTipi di notte polare.\nNell'arco dei 6 mesi in cui si sviluppa il fenomeno si realizzano diversi tipi di notte polare, alcuni dei quali solo nelle zone pi\u00f9 vicine al polo; ci\u00f2 \u00e8 in relazione al numero massimo di gradi sotto l'orizzonte che verr\u00e0 raggiunto dal Sole durante le ore diurne nel luogo in questione, cosa che dipende dalla latitudine del luogo stesso. In base alla latitudine del luogo si determina infatti in che periodo del semestre il Sole rimarr\u00e0 sotto l'orizzonte anche di giorno (e per quanto tempo), nonch\u00e9 il numero massimo di gradi sotto l'orizzonte che esso raggiunger\u00e0 via via in tale periodo nelle ore diurne - numero di gradi da cui dipende il livello di oscurit\u00e0 nel luogo in questione durante il giorno della notte polare, e quindi la tipologia della notte polare che si verifica.\nCrepuscolo polare.\nNelle zone tra i circoli polari e il parallelo di latitudine 72\u00b033', quando la notte polare si realizza ha una luminosit\u00e0 massima - nelle ore diurne - pari a quella del crepuscolo civile; in tale circostanza il Sole rimane s\u00ec sotto l'orizzonte anche durante il giorno, ma con un'angolazione variabile compresa tra 0\u00b0 (ai circoli polari) e -6\u00b0 (al parallelo 72\u00b033') rispetto ad esso. Durante il crepuscolo polare, a causa della diffusione, c'\u00e8 ancora abbastanza luce per le normali attivit\u00e0 all'aperto.\nIl crepuscolo polare si pu\u00f2 verificare a qualsiasi grado di latitudine sopra il circolo polare, iniziando dalle zone al polo (appena dopo l'equinozio che d\u00e0 inizio al periodo di buio), fino ad arrivare (3 mesi dopo) alle zone presso il circolo stesso.\nNotte polare civile.\nLa notte polare civile si realizza nelle regioni la cui latitudine \u00e8 superiore a 72\u00b033', cio\u00e8 almeno 6\u00b0 oltre il circolo polare, quando il Sole resta tra -6\u00b0 e -12\u00b0 rispetto all'orizzonte durante le ore diurne.\nLa massima luce solare percepibile durante le ore diurne della Notte Polare Civile \u00e8 pari a quella del crepuscolo nautico.\nNon ci sono luoghi nell'Europa continentale che soddisfino questa definizione, tuttavia nel territorio norvegese delle Svalbard il fenomeno della notte polare civile si verifica dal 12 novembre alla fine di gennaio. Se il cielo \u00e8 coperto, il \"giorno\" \u00e8 comunque molto scuro in luoghi come la regione circostante Capo Nord, la Finnmark.\nLa notte polare civile \u00e8 preceduta da periodi di crepuscolo polare, e seguita nuovamente da periodi di crepuscolo polare (se in luoghi compresi tra latitudine 72\u00b033' e 78\u00b033') o dalla notte polare nautica.\nNotte polare nautica.\nLa notte polare nautica si realizza nei territori con latitudine superiore a 78\u00b033', e cio\u00e8 almeno 12\u00b0 sopra al circolo polare, quando il Sole si mantiene tra -12\u00b0 e -18\u00b0 rispetto all'orizzonte durante le ore diurne.\nIn tale periodo c'\u00e8 soltanto un debole chiarore visibile a mezzogiorno, poich\u00e9 - a causa della diffusione atmosferica - si vede ancora chiaramente un posto all'orizzonte con pi\u00f9 luce che altri posti (la massima luce solare percepibile durante le ore diurne \u00e8 pari a quella del crepuscolo astronomico).\nLa notte polare nautica \u00e8 preceduta da periodi di notte polare civile e prima ancora di crepuscolo polare; al suo termine si verificano periodi di notte polare civile e poi di crepuscolo polare (se in luoghi compresi tra latitudine 78\u00b033' e 84\u00b033'), oppure la notte polare astronomica. \nNotte polare astronomica.\nLa notte polare astronomica si realizza nei territori con latitudini superiori a 84\u00b033' (18 gradi oltre il circolo polare), quando l'angolo tra il Sole e l'orizzonte \u00e8 pari o minore a -18\u00b0 anche durante tutte le ore diurne; ai poli questo periodo dura circa 11 settimane (con il solstizio circa a met\u00e0).\nQuando la notte polare astronomica si realizza, anche durante le ore diurne nessuna traccia di luce solare \u00e8 visibile, in nessun momento.\nNon vi sono terre emerse (escluso l'Antartide) in cui avviene questo fenomeno; la base Amundsen-Scott, essendo situata esattamente al polo sud, sperimenta la massima durata della notte polare astronomica.\nI territori in cui si realizza la notte polare astronomica arrivano a tale stadio dopo aver attraversato - nell'arco di circa 7-8 settimane - il crepuscolo polare, la notte polare civile e la notte polare nautica, per poi ripercorrere le stesse fasi in senso inverso - sempre in circa 7-8 settimane - fino all'equinozio che li porter\u00e0 ai \"quasi\" sei mesi di esposizione diretta alla luce del Sole (nuvolosit\u00e0 permettendo).\nAnalisi del fenomeno.\nA causa del crepuscolo, nell'arco dell'intero anno le regioni polari sono pi\u00f9 illuminate dal Sole rispetto a quelle vicino all'equatore. Per esempio, per sette mesi Kiruna alla latitudine 67\u00b0 49\u2032 N (leggermente a nord del Circolo polare artico), ha pi\u00f9 luce che Stoccolma a 59\u00b0 39\u2032 N.\nNelle regioni che si trovano all'interno dei circoli polari, il tempo in cui il Sole si trova sotto l'orizzonte varia dalle 24 ore in corrispondenza dei circoli polari ai 179 giorni ai poli geografici. D'altra parte non tutto questo tempo \u00e8 caratterizzato da buio totale, poich\u00e9 c'\u00e8 l'illuminazione dovuta alla rifrazione che crea crepuscoli di notevole durata. Inoltre si pu\u00f2 notare che il tempo in cui il Sole \u00e8 sopra l'orizzonte ai poli \u00e8 di 186 giorni. L'asimmetria \u00e8 dovuta al fatto che quando il Sole si trova anche solo parzialmente sopra l'orizzonte \u00e8 considerato \"giorno\".\nPresso i circoli polari - latitudine minima dove il fenomeno pu\u00f2 accadere - la notte polare che si verifica in concomitanza del solstizio buio non dura in realt\u00e0 solo 24 ore, bens\u00ec poco meno di 48 ore: nei giorni immediatamente precedenti e successivi al solstizio, il sole sale sopra l'orizzonte pochi minuti prima del mezzogiorno locale e tramonta pochi minuti dopo; al solstizio invece tale breve parentesi del sole sopra l'orizzonte viene a mancare, realizzando cos\u00ec una notte polare che inizia con il tramonto del sole poco dopo il mezzogiorno locale del giorno precedente il solstizio, e termina con il sorgere del sole poco prima del mezzogiorno locale del giorno successivo al solstizio stesso.\nRiguardo al grado di oscurit\u00e0 che viene raggiunto durante le ore diurne nei luoghi in cui si verifica la notte polare, bisogna tenere presente che in ogni caso la luna (quando non totalmente nera) \u00e8 una fonte di luce (solare riflessa) che illumina in livello variabile anche i territori situati tra il circolo polare e il polo rivolti verso l'esterno del sistema solare; per tale ragione anche laddove si verifica la notte polare astronomica il \"buio solare\" sar\u00e0 tanto pi\u00f9 profondo quanto pi\u00f9 vicini a periodi di luna nera (luna interposta tra il sole e la terra), e minore quanto pi\u00f9 vicini a periodi di luna piena (anche in caso di eclissi lunare, poich\u00e9 in tale circostanza la luna non viene in ogni caso totalmente oscurata dal nostro pianeta, bens\u00ec origina la cosiddetta luna rossa).\nEffetti sugli esseri umani.\nLa notte polare sembra provocare effetti molto consistenti sul corpo umano e pu\u00f2 causare la depressione in molti individui, cos\u00ec come anche i giorni polari possono influenzare le persone. Chi soffre di disturbo emotivo stagionale, viene curato con una terapia a base di luce artificiale, in quanto i benefici psicologici forniti da quella diurna naturale richiedono livelli relativamente alti di luce ambientale (fino a 10.000 lux), che non sono presenti durante il crepuscolo polare."}
{"id": "266055", "revid": "121476485", "url": "https://it.wikipedia.org/wiki?curid=266055", "title": "Governo Sonnino II", "text": "Il Governo Sonnino II \u00e8 stato in carica dall'11 dicembre 1909 al 31 marzo 1910 per un totale di 110 giorni, ovvero 3 mesi e 20 giorni. In seguito all'opposizione su un decreto sulle convenzioni marittime, a cui si oppose anche Giolitti, il governo si dimise. "}
{"id": "266058", "revid": "108924841", "url": "https://it.wikipedia.org/wiki?curid=266058", "title": "Quota disponibile", "text": "Nel diritto civile, si intende per quota disponibile la quota di eredit\u00e0 di cui il testatore pu\u00f2 disporre a suo piacimento senza ledere i diritti dei legittimari.\nAd essa si contrappone la quota di riserva che rappresenta la quota parte di eredit\u00e0 che deve in ogni caso pervenire ai legittimari.\nNel caso in cui il de cuius violi la quota di riserva utilizzando a suo piacimento pi\u00f9 di quanto rientri nella quota disponibile, gli eredi legittimari possono esercitare l'azione di riduzione."}
{"id": "266059", "revid": "122322842", "url": "https://it.wikipedia.org/wiki?curid=266059", "title": "Mumia Abu-Jamal", "text": "Biografia.\nNato come Wesley Cook, scelse il nome swahili di \"Mumia\" al liceo, sotto l'influenza di un insegnante d'origine keniota a cui poi aggiunse, alla nascita del suo primo figlio, \"Abu-Jamal\" (kunya che in arabo significa \"padre di Jamal\"). All'et\u00e0 di 14 anni, nel 1968, a Filadelfia, venne arrestato e malmenato per aver protestato contro un meeting del Partito Democratico e del candidato segregazionista alle elezioni presidenziali, George Wallace, ex governatore dell'Alabama.\nPoco dopo fu schedato dall'FBI per aver voluto ribattezzare il suo liceo col nome di \"Malcolm X\". Nel 1969 fu incaricato dell'informazione nella sezione di Filadelfia del partito delle Pantere Nere. L'FBI lo considerava come una delle persone \u00ab\"da sorvegliare e internare in caso d'allerta nazionale\"\u00bb. Fu uno dei bersagli del Cointelpro (un programma d'infiltrazione e di controspionaggio) di cui sarebbero stati vittime Leonard Peltier e altri membri delle Pantere Nere.\nDivenuto giornalista radiofonico, premiato con numerosi riconoscimenti, Mumia era soprannominato \u00ab\"la voce dei senza-voce\"\u00bb per la sua critica della corruzione della polizia e dei dirigenti politici locali. Dopo il 1978 denunci\u00f2 la violenta repressione che colp\u00ec la comunit\u00e0 MOVE e, nel 1981, segu\u00ec il processo contro il suo fondatore, John Africa, che fu infine prosciolto. Il sostegno di Mumia a MOVE esasper\u00f2 i politici e la polizia di Filadelfia e gli valse il licenziamento da una delle stazioni radio dove lavorava. Per mantenere la sua famiglia, lavor\u00f2 come tassista di notte.\nL'accusa di omicidio.\nIl 9 dicembre 1981, all'alba, fu gravemente ferito nel corso di una sparatoria nel quartiere sud della citt\u00e0, dove aveva appena portato un cliente. Venne arrestato e, a seguito di quanto riportato da quattro testimoni oculari presenti sulla scena del crimine, fu accusato dell'omicidio di un poliziotto, Daniel Faulkner, ucciso in quella sparatoria. Lui si dichiar\u00f2 estraneo agli addebiti e, nonostante l'assenza di suoi precedenti giudiziari, port\u00f2 alla sua imputazione e alla successiva comparizione davanti al tribunale di giustizia della Pennsylvania.\nNel luglio 1982 fu condannato alla pena di morte nonostante, secondo la difesa, diverse contraddizioni nelle prove a suo carico e violazioni dei suoi diritti. Nel giugno 1999 un vecchio sicario, Arnold Beverly, confess\u00f2 a uno degli avvocati di Mumia di aver ucciso il poliziotto Faulkner, in un quadro di collusioni tra polizia e mafia. Questa confessione non \u00e8 stata tuttavia tenuta in considerazione.\nIntorno al processo e alla condanna di Mumia si \u00e8 creata una mobilitazione internazionale e Mumia \u00e8 diventato un simbolo della lotta contro la pena di morte. L'8 ottobre del 2003 sono stati respinti gli ultimi ricorsi, rimandando la questione a livello federale, dove la sua pena avrebbe potuto essere commutata in ergastolo.\nIl 27 marzo 2008, dopo 27 anni, \u00e8 stata infine annullata la sua condanna a morte e la pena \u00e8 stata commutata in ergastolo. Il 10 aprile 2012 ha rilasciato la prima intervista dalla prigione dopo 17 anni di isolamento al network televisivo Russia Today.\nNel dicembre 2011 il procuratore distrettuale di Filadelfia annunci\u00f2, supportato dalla famiglia della vittima, che non avrebbe richiesto la pena di morte per l'imputato.\nMalato di diabete, Abu-Jamal \u00e8 stato ricoverato prima in ospedale, poi nell'infermeria del carcere nel 2015, mentre un'ampia mobilitazione dell'opinione pubblica ha chiesto, gi\u00e0 negli anni precedenti, al Presidente Barack Obama di concedergli la grazia, visti i 34 anni di prigione gi\u00e0 scontati e le condizioni precarie di salute.\nInfluenza culturale.\nIl gruppo musicale Rage Against the Machine gli ha dedicato alcune canzoni come \"Freedom\" e \"Voice of the voiceless\"; anche il rapper di New York KRS-One gli ha dedicato la canzone \"Free Mumia\". Per Mumia si sono battuti anche Silvia Baraldini, Noam Chomsky, Alice Walker e Angela Davis.\nIl gruppo punk Anti-Flag ha dedicato una canzone al giornalista, all'interno dell'album Mobilize.\nNel 2007 Colin Firth, come produttore, ha presentato al Festival internazionale del Cinema di Roma, un film-denuncia dal titolo \"In prigione la mia intera vita\" sulla storia di Mumia Abu-Jamal.\nOnorificenze.\nMumia \u00e8 inoltre cittadino onorario di altre 24 citt\u00e0 nel mondo, tra cui Copenaghen, Montr\u00e9al e Palermo. Nel 2005 la citt\u00e0 di Saint-Denis ha deciso di intitolargli una via."}
{"id": "266060", "revid": "466539", "url": "https://it.wikipedia.org/wiki?curid=266060", "title": "Francesco Rosi", "text": "Biografia.\nFrancesco Rosi nacque a Napoli, nel quartiere di Montecalvario, il 15 novembre del 1922, figlio di Sebastiano Rosi, calabrese, direttore di un'agenzia marittima e caricaturista per i periodici cittadini \"Monsignor Perrelli\" e \"Vaco'e pressa\", e di Amalia Carola, una casalinga napoletana. Nel 1930 nasce il fratello Massimo, che diventer\u00e0 un famoso architetto. La famiglia Rosi ben presto si trasferisce, dapprima in Via Cesare Rossaroll, poi in Viale Regina Elena ed alfine in Via San Pasquale, nel quartiere di Chiaia. Durante il periodo dell'estate, Francesco passa le vacanze a Posillipo, dove conosce Raffaele La Capria, con il quale condivider\u00e0 l'amore per il mare, amicizia fraterna e lavoro. Francesco frequenta la scuola elementare Teresa Ravaschieri in Via Bausan, poi, dal 1934, il liceo ginnasio Umberto I. Qui stringe amicizia con quelli che saranno i compagni di una vita legati dall'amore per la cultura e per l'impegno politico: Giorgio Napolitano, Antonio Ghirelli, Francesco Compagna, Achille Millo, Giuseppe Patroni Griffi, Maurizio Barendson e Rosellina Balbi.\nFormazione.\nNel 1940, in pieno periodo bellico, Rosi si iscrive alla facolt\u00e0 di giurisprudenza dell'Universit\u00e0 Federico II di Napoli. L'amicizia dei \"ragazzi di Via Chiaia\" continua anche all'universit\u00e0: amano il teatro, il cinema, la letteratura, frequentano il Circolo degli Illusi in Via Crispi, dove mettono in scena atti unici di Patroni Griffi, di Ghirelli e dello stesso Napolitano. Sono loggionisti del Teatro Mercadante e frequentano la sede del settimanale del Guf di Napoli \"IX Maggio\". Il 3 febbraio del 1943, Rosi viene chiamato alle armi e parte dunque per Firenze, al 7\u00b0 Autieri, per frequentare il V corso preparatorio di addestramento. Ivi conosce Enzo Papoff e Mario Ferrero. Dopo l'armistizio di Cassibile, per evitare l'arresto da parte dei tedeschi, Rosi si rifugia nel \"buco\", la casa di Ferrero, assieme all'amico Carlo Pucci, nipote di Ernesto Rossi. Qui trascorrono le serate a discutere con Nello Traquandi e con Carlo Ludovico Ragghianti, uno dei suoi primi maestri. \"Con loro si parlava della Resistenza, del fascismo, del Partito d'Azione. Si parlava di ci\u00f2 che si sarebbe fatto dopo la Liberazione, quali erano i programmi. E leggevamo\".\nNel 1944, collabora con Radio Napoli, diretta da Italo De Feo; conosce il regista Ettore Giannini, lavora con Luigi Compagnone, con Tommaso Giglio e Raffaele La Capria. Nel 1945, entra nella redazione di un quindicinale di letteratura e arte, \"Sud\", fondato da Pasquale Prunas, ancora con gli amici di sempre: La Capria, Patroni Griffi, Barendson, ma anche Anna Maria Ortese, Carla de Riso, Luigi Compagnone e Mario Stefanile. Francesco Rosi disegna un sillabario ed illustra un'edizione di \"Alice nel paese delle meraviglie\". Inventa storie e le disegna. Parte poi alla volta di Milano per lavorare al quotidiano \"Milano Sera\", dove gi\u00e0 svolgono la loro attivit\u00e0 giornalistica Alfonso Gatto e Ghirelli. Nel 1946, si trasferisce a Roma, entrando nella \"Compagnia del Teatro Quirino\" di Orazio Costa; Ettore Giannini gli propone di lavorare come assistente per \"'O voto\" di Salvatore Di Giacomo. Nel 1947 si dedica anche al cinema: recita con Nino Taranto in \"Dove sta Zaz\u00e0\" di Giorgio Simonelli. Poi gira per l'Italia con uno spettacolo di rivista: \"E lui dice \" di Benecoste, con la Compagnia del Quattro Fontane di Adolfo Celi. Prepara uno studio su \"I Malavoglia\" di Giovanni Verga per partecipare al concorso di ammissione al Centro sperimentale di cinematografia. Ma Luchino Visconti lo chiama come assistente alla regia, assieme a Franco Zeffirelli, per il film \"La terra trema\": il 28 ottobre del 1947 firma il contratto. \"L'occasione mi venne fornita dal mio amico Achille Millo, a cui Visconti aveva proposto di fargli da assistente per \"La Terra Trema\". Millo volle invece continuare a fare l'attore, cos\u00ec parl\u00f2 di me a Visconti, che non ebbe difficolt\u00e0 ad accettarmi. Visconti, con il gusto che ha sempre avuto per il pionieristico, per la provocazione, aveva messo insieme un gruppo di persone che non avevano mai fatto cinematografo; l'unico era lui, che poi lo aveva fatto una sola volta, sia pure magnificamente, con Ossessione\".\nCon Luchino Visconti collabora, in veste di aiuto-regista, anche per \"Senso\" (1953) e, invece come sceneggiatore, al fianco di Suso Cecchi D'Amico, per \"Bellissima\". \u201cInstancabile, Visconti era il capo di una impresa, oltre che l'autore e il regista di un film; duro e allo stesso tempo giusto, comprensivo [\u2026]. Egli metteva i suoi collaboratori nella condizione pi\u00f9 difficile, ma anche la pi\u00f9 esaltante, per imparare\u201d.\nNel corso degli anni cinquanta, Francesco Rosi continua la sua attivit\u00e0 di aiuto-regista e sceneggiatore: lavora come assistente alla regia in \"Tormento\" e de \"I figli di nessuno\" di Raffaello Matarazzo e \"Una Domenica d\u2019agosto\" e \"Parigi \u00e8 sempre Parigi\" di Luciano Emmer.\nNel 1952 scrive con Ettore Giannini il soggetto del film \"Processo alla citt\u00e0\" di Luigi Zampa. Come aiuto-regista collabora con Michelangelo Antonioni ne \"I vinti\". Subentra inoltre alla regia di \"Camicie rosse\", causa l'abbandono di Goffredo Alessandrini.\nNel 1953 \u00e8 ancora aiuto-regista e sceneggiatore con Ettore Giannini, che dirige \"Carosello napoletano\". Nel 1954 \u00e8 aiuto-regista di Mario Monicelli in \"Proibito\" e di Emmer in \"Terza liceo\".\nCon Gianni Scognamiglio adatta per la radio testi di Antonio Petito e Pasquale Altavilla. Cura la regia della serie radiofonica \"Le novantanove disgrazie di Pulcinella\" di Carlo Guarini in onda tra il 1955 ed il 1956.\nNel 1956 figura come sceneggiatore ed aiuto-regista de \"Il bigamo\" di Luciano Emmer e, questa volta in qualit\u00e0 di co-regista al fianco di Vittorio Gassman, di \"Kean genio e sregolatezza\".\nL'anno successivo, Rosi scrive una sceneggiatura tratta dal romanzo di Bruno Traven \"La nave morta\", storia di un \"sans papier\", un uomo senza documenti, dunque senza identit\u00e0 e senza nazionalit\u00e0. Ma il film \"Le carrette del mare\" non sar\u00e0 mai realizzato.\nGli esordi.\nNel 1958, Rosi presenta alla XIX Mostra internazionale d'arte cinematografica di Venezia il suo primo lungometraggio, \"La sfida\", che ottiene un buon riscontro di critica e pubblico. Attraverso la storia di Vito Polara, il regista narra l'evolversi della criminalit\u00e0 napoletana che scopre altri affari pi\u00f9 redditizi del contrabbando e comprender\u00e0 via via l'importanza dei legami con la politica. \u00c8 il passaggio da una camorra che rispetta le regole interne, ad una basata sull'individualismo arrogante, la ricerca della ricchezza a tutti i costi, anche infrangendo il codice criminale dell'omert\u00e0. \u00c8 l'inizio dell'utilizzo di quel metodo storico-analitico che Rosi nei film coniugher\u00e0 con la sua estetica cinematografica. La luce, le ombre, le inquadrature, le composizioni delle scene nelle quali protagonisti e comprimari occupano spazi geometrici voluti e studiati gi\u00e0 dai disegni che il regista realizza, segneranno lo stile di Francesco Rosi. Dopo aver letto \"La Galleria\" di John Horne Burns, ne scrive l'adattamentoa cinematografico che rester\u00e0 per\u00f2 solamente un progetto; realizza un altro film, ambientato nell'allora Germania dell'Ovest: \"I magliari\" (1959) con Alberto Sordi, Renato Salvatori, Belinda Lee.\nAnni sessanta: da \"Salvatore Giuliano\" a \"C'era una volta\".\n\"Cercare con un film la verit\u00e0 non significa voler scoprire gli autori di un crimine, ci\u00f2 spetta ai giudici e poliziotti, i quali lo fanno a volte a prezzo della vita e a loro va il nostro pensiero riconoscente. Cercare con un film la verit\u00e0 significa collegare origini e cause degli avvenimenti narrati con gli effetti che ne sono conseguenza\" (Francesco Rosi). Nel 1962 esce \"Salvatore Giuliano\". \"Per fare il film che aveva in mente, Rosi ha dovuto inventare tutta una maniera nuova di narrare che chiameremmo corale o epica se non fosse prima di tutto realistica\"\nL'anno successivo dirige Rod Steiger, Salvo Randone, Guido Alberti e Carlo Fermariello in \"Le mani sulla citt\u00e0\" (1963), nel quale denuncia con coraggio le collusioni esistenti tra i diversi organi dello Stato e lo sfruttamento edilizio a Napoli. La citt\u00e0 nelle opere di Rosi diviene simbolo di una condizione che \u00e8 del Sud e dell'intero Paese. Rosi narra la speculazione edilizia, il rapporto tra potere politico, economico e potere criminale. La pellicola \u00e8 premiata con il Leone d'Oro al XXIV Festival di Venezia. Nello stesso anno porta in scena a teatro, \"In memoria di una signora amica\" (1963), testo di Giuseppe Patroni Griffi, con Lilla Brignone, Pupella Maggio e Lia Thomas, che viene presentato il 10 ottobre 1963 al Teatro La Fenice di Venezia, nel corso del XXII Festival internazionale del teatro di prosa.\nDopo \"Il momento della verit\u00e0\" (1965), film non sui tori e sui toreri, ma sulla Spagna, sulla povert\u00e0 e sull'individuo che, escluso dalla societ\u00e0, non ha scelta, Rosi si avvicina ad un libro che lo affascina: \"Lo cunto de li cunti\" di Giambattista Basile, dal quale trae spunto per il suo nuovo film \"C'era una volta\" (1967), con Sophia Loren e Omar Sharif, che da poco aveva allora ottenuto un grande successo con il \"kolossal\" \"Il dottor \u017divago\" di David Lean. La favola \u00e8 filtrata attraverso elementi storici, reali, come la povert\u00e0, la superstizione e il potere feudale nel Sud.\nL'incontro con Gian Maria Volont\u00e9.\nNel 1970 Francesco Rosi realizza \"Uomini contro\" (1970), un altro capolavoro che gli causa anche una denuncia per vilipendio. Tratto dall'opera di Emilio Lussu, \"Un anno sull'Altipiano\", Uomini contro \u00e8 un film contro l'immagine retorica della guerra, un film contro tutte le guerre. \"Ho descritto la guerra in modo quasi biologico per farne risaltare meglio l'orrore e l'assurdit\u00e0\". Girato sui monti dell'entroterra istriano a pochi chilometri da Rijeka (Fiume) in condizioni proibitive per attori e operatori, il film non concede nulla all'enfasi patriottica; nessuna esaltazione n\u00e9 del dovere n\u00e9 dei giovani contadini mandati al macello. Rosi, intuisce uno stravolgimento in atto anche nel concetto di morte e \u201cha messo decisamente da parte fronzoli, nostalgie e prestiti ottocenteschi per aggredire la vicenda privata con una tale fredda passionalit\u00e0 da dilatarla a vicenda pubblica. La strage di Uomini contro risulta meno giustificata e anche meno giustificabile di quelle di Un anno sull'altipiano\u201d.\nIl film segna l'inizio del sodalizio con Gian Maria Volont\u00e9, attore di grande forza interpretativa, rigoroso e meticoloso quanto Rosi anche nel documentarsi e nella preparazione di un personaggio. \"Volont\u00e9 \u00e8 un grandissimo attore e un uomo intelligente che s'impegna sui problemi, che capisce e che fa capire allo spettatore gli aspetti pi\u00f9 nascosti di un personaggio\". Volont\u00e9 interpreta negli anni successivi \"Il caso Mattei\" (1972), \"Lucky Luciano\" (1973) e \"Cristo si \u00e8 fermato a Eboli\" (1979), tratto dall'omonimo romanzo di Carlo Levi nel quale sono presenti anche due attrici di livello internazionale che Rosi ama molto: Irene Papas e Lea Massari.\nCitizen Rosi: da \"Cadaveri eccellenti\" a \"La tregua\".\n\u201cIo sostengo, ed \u00e8 il metodo che ho usato nei miei film, che bisogna creare una certa distanza dagli avvenimenti per poterli leggere meglio e anche per poter accogliere quante pi\u00f9 nozioni possibili per avvicinarsi alla verit\u00e0. E per questo il film richiede tempo\". Nel 1976 il regista riscuote un altro grande successo con il film \"Cadaveri eccellenti\", tratto dal romanzo \"Il contesto\" di Leonardo Sciascia, interpretato da altri grandi attori: Lino Ventura, Charles Vanel, Fernando Rey, Max von Sydow e Tino Carraro.\nDopo un altro successo con \"Tre fratelli\" (1981), con Philippe Noiret, Michele Placido e Vittorio Mezzogiorno, dirige un adattamento cinematografico della \"Carmen\" (1984) con Pl\u00e1cido Domingo. Successivamente lavora a \"Cronaca di una morte annunciata\" (1987), tratto dal romanzo di Gabriel Garc\u00eda M\u00e1rquez, che riunisce un grande cast: il fedele Gian Maria Volont\u00e9, Ornella Muti, Rupert Everett, Anthony Delon, Irene Papas e Lucia Bos\u00e8; il film fu girato in Venezuela e in Colombia. Nel 1989 per il documentario collettivo \"12 registi per 12 citt\u00e0\", ideato in occasione dei Mondiali di calcio del 1990, gira l'episodio \"Una certa idea di Napoli\".\nRosi gira poi \"Dimenticare Palermo\" (1990), con James Belushi, Mimi Rogers, Vittorio Gassman e Philippe Noiret, e infine nel 1997 porta sul grande schermo il romanzo autobiografico \"La tregua\" di Primo Levi, quest'ultimo interpretato da John Turturro.\nIl teatro di Eduardo con la regia di Rosi.\nNegli anni 2000 Francesco Rosi torna alla regia teatrale allestendo una trilogia dedicata ad Eduardo per la compagnia di Luca De Filippo. Riguardo al grande successo della messinscena di \"Napoli milionaria!\" (2003), raccontava allora Luca: \"Mi venne in mente di chiedergli di occuparsi di questa regia una notte di tre anni fa, quando, in omaggio a Eduardo, fu proiettato il film omonimo, tratto dalla commedia. Pensai che sarebbe stato bello unire, sui temi trattati in \"Napoli milionaria!\", una coppia di grandi napoletani, mio padre e Rosi. Due uomini e due artisti che hanno sempre lavorato alla luce dell'impegno civile e morale\". Seguono \"Le voci di dentro\" (2006) e \"Filumena Marturano\" (2008). \"\u00c8 come se a teatro continuassi il discorso che ho portato avanti nei miei film\".\nGli ultimi anni: progetti e riconoscimenti.\nNel 1996 Francesco Rosi aveva ricevuto all'Universit\u00e0 degli studi di Padova la laurea honoris causa in Lettere. Nel 2001 laurea honoris causa in Architettura presso il Politecnico di Torino; nel 2005, per il film \"Le mani sulla citt\u00e0\", gli \u00e8 conferita la laurea ad honorem in \"Pianificazione territoriale urbanistica ed ambientale\" presso l'universit\u00e0 Mediterranea di Reggio Calabria. Inoltre consegue un dottorato nelle Arti al Middlebury College in USA e in Lettere alla Sorbonne di Parigi.\nNel 2008 gli \u00e8 assegnato l'Orso d'Oro alla carriera al Festival di Berlino, nel 2009 la Legione d'Onore, nel 2010 l'Alabarda d'oro alla carriera e il 10 maggio 2012, il Cda della Biennale di Venezia approva all'unanimit\u00e0 la proposta del suo direttore, Alberto Barbera, di conferire il Leone d'oro alla carriera al regista in occasione della 69\u00aa edizione della mostra. \nIl regista continua a raccogliere documentazione e riprende alcuni progetti nati negli anni Sessanta e che purtroppo resteranno tali: \"Bruto\" sulla vita e la morte di Giulio Cesare; \"I 199 giorni del Che\" sulla storia di Ernesto Che Guevara e soprattutto sulle condizioni della vita delle popolazioni latino americane in quegli anni. Tra i suoi propositi anche un film sulla rivoluzione giacobina e un film su Raul Gardini.\nNel 2014 prende parte al film \"Born in the U.S.E.\", co-prodotto da Renzo Rossellini e diretto dal regista Michele Diom\u00e0.\nRosi scompare a Roma, a 92 anni il 10 gennaio 2015. La cerimonia laica si tiene alla Casa del cinema a Roma alla presenza anche del presidente Giorgio Napolitano. \n\"Tel qu'en lui m\u00eame enfin l'\u00e9ternit\u00e9 le change -\" Quale in Se Stesso alfine l\u2019eternit\u00e0 lo muta \"-\" cos\u00ec lo ricorda Raffaele La Capria citando i versi di Mallarm\u00e9 per la morte di Edgar Allan Poe\nVita privata.\nFrancesco Rosi ha avuto una figlia Francesca, nata il 14 marzo 1954, dalla sua prima compagna Nora Ricci attrice, figlia d'arte conosciuta ai tempi di 'O voto con la quale visse per 10 anni; Francesca morir\u00e0 in un tragico incidente stradale il 18 gennaio 1969. Alla guida dell'auto, precipitata in una scarpata dopo aver sbandato, vi era suo padre.\nIl 18 gennaio 1964 sposer\u00e0 Giancarla Mandelli, sorella della celebre stilista Krizia (vero nome Mariuccia Mandelli), conosciuta nel periodo delle riprese de \"I magliari\", che gli sar\u00e0 accanto per tutta la vita: \u00abQuando vuoi bene a una donna e hai avuto con lei un rapporto cos\u00ec intenso, non banale, voglio dire ti rimane proprio non nel cuore, ti rimane dappertutto\u00bb. Il 26 dicembre 1965 nasce la loro figlia Carolina, divenuta poi attrice cinematografica teatrale e televisiva. \nLa moglie Giancarla Mandelli muore la mattina dell'8 aprile 2010, per le gravi ustioni riportate in seguito all'incendio della vestaglia che indossava, causato da una sigaretta."}
{"id": "266063", "revid": "287204", "url": "https://it.wikipedia.org/wiki?curid=266063", "title": "Governo Giolitti III", "text": "Il Governo Giolitti III \u00e8 stato in carica dal 30 maggio 1906 all'11 dicembre 1909 per un totale di 1.291 giorni, ovvero 3 anni, 6 mesi e 11 giorni.\nGiolitti present\u00f2 il programma del Governo al Parlamento il 12 giugno, ottenendo la fiducia con 262 voti favorevoli e 98 contrari.\nGi\u00e0 nel primo mese di Governo furono adottati importanti provvedimenti: le leggi a favore del Mezzogiorno, quelle per la nazionalizzazione delle ferrovie meridionali e quella sulla conversione della rendita. \nSuccessivamente, nel maggio 1907, il Governo fece votare al Parlamento l'istituzione di una Commissione d'inchiesta sull'organizzazione e sull'amministrazione dei servizi dipendenti dal Ministero della Guerra, sulla scia di quella istituita nel 1904 per la Marina militare.\nAltro evento importante del terzo Governo Giolitti fu il terremoto che sconvolse Messina e Reggio Calabria il 28 dicembre 1908, causando 150.000 morti. Di conseguenza, l'8 gennaio 1909 la Camera approv\u00f2 il disegno di legge presentato dal Governo che stanziava 30 milioni per la ricostruzione, finanziando l'operazione con il raddoppio della tassa di bollo sui biglietti ferroviari e di navigazione e l'aumento di un ventesimo delle tasse sugli affari e delle imposte sui terreni, sui fabbricati e sui redditi di ricchezza mobile.\nDopo che il suo progetto legislativo sulle convenzioni marittime non venne approvato, Giolitti si decise a dimettersi, anche perch\u00e9 non si trovava in un buon periodo di salute; nel dicembre del 1909 annunci\u00f2 quindi una serie di decreti giudicati troppo vicini all'estrema sinistra - un'imposta progressiva globale sui redditi e la diminuzione dell'imposta sullo zucchero - che, come aveva calcolato, non furono accettati dalla maggioranza: tale rifiuto gli diede il pretesto per gettare la spugna. \nMinisteri.\nGuerra.\nIl Senatore Casana, divenuto ministro in seguito alle dimissioni del Generale Vigan\u00f2, fu il primo Ministro della Guerra borghese del Regno d'Italia."}
{"id": "266064", "revid": "2167671", "url": "https://it.wikipedia.org/wiki?curid=266064", "title": "Erede", "text": "Un erede (Lat. \"heres\"), nel diritto civile, indica colui che abbia accettato (in modo espresso o tacito) la chiamata all'eredit\u00e0 di una persona deceduta, che si determini (cosiddetta \"delazione ereditaria\") per legge o per testamento, con il conseguente subentro dell'erede - per intero o per quota - nel patrimonio del defunto (\"universum ius\"), composto non solo da beni o crediti, ma anche (nei limiti della quota ereditaria) nei debiti del defunto.\nLa definizione di \"erede universale\" (\"in universum ius\") distingue, pertanto, l'erede dal legatario: ossia da quel soggetto che, per testamento o per legge, riceve (per successione a titolo particolare) esclusivamente uno o pi\u00f9 specifici beni, senza subentrare nei debiti del defunto; \u00e8 pertanto del tutto fuorviante ed erroneo, in senso giuridico, l'uso comune dell'espressione \"erede universale\" per definire colui che divenga unico erede del defunto.\nNon si ha un legato, tuttavia, ogni qualvolta vi sia l'attribuzione testamentaria di un bene determinato; ai sensi dell'art. 588 del codice civile italiano, infatti, l'assegnazione di beni determinati o di un complesso di beni non esclude che la disposizione sia fatta a titolo universale, quando risulti che il de cuius abbia voluto attribuire quei beni come quota del patrimonio (ossia dell'universum ius).\nCaratteristiche e requisiti.\nCapacit\u00e0 di succedere.\nSono capaci di succedere coloro che al momento dell'apertura della successione sono nati o sono stati concepiti. Eccezionalmente l'art. 462 del codice civile italiano estende la capacit\u00e0 di succedere in caso di successione testamentaria ai figli non ancora concepiti di una persona vivente al tempo della morte del testatore, ma tale questione \u00e8 ancora molto controversa in dottrina e giurisprudenza.\nResponsabilit\u00e0 giuridica.\nL'erede risponde di tutti i debiti facenti capo al \"de cuius\" anche \"ultra vires hereditatis\", di l\u00e0 dall'attivo. Per evitare di rispondere dei debiti del \"de cuius\" con il proprio patrimonio, l'erede pu\u00f2 accettare l'eredit\u00e0 con beneficio d'inventario. Nel caso di minori anche se emancipati, di inabilitati e di interdetti, l'accettazione produce automaticamente gli effetti dell'accettazione beneficiata.\nIl processo testamentario.\nNella successione testamentaria (erede testamentario) si distinguono l'erede dal legatario; quest'ultimo, successore a titolo particolare, subentra nella titolarit\u00e0 di uno o pi\u00f9 rapporti determinati e non \u00e8 tenuto a rispondere degli obblighi contratti dal defunto.\nL'erede, invece, succedendo al testatore in tutti i rapporti giuridici attivi e passivi, o in una quota di essi, in qualit\u00e0 di successore o erede universale, risponde dei debiti del defunto anche con il proprio patrimonio, a meno che non abbia accettato l'eredit\u00e0 con beneficio d'inventario. Quando gli eredi sono pi\u00f9 di uno, essi rispondono dei debiti del defunto in proporzione alla quota di patrimonio ereditata, salvo diverse disposizioni del testatore. I creditori, per la soddisfazione del loro diritto, possono rivolgersi ai singoli coeredi nel caso in cui oggetto del credito sia una cosa determinata posseduta da uno di essi o nel caso in cui il debito sia indivisibile. Il coerede che ha estinto il debito pu\u00f2 valersi dell'azione di regresso nei confronti degli altri coeredi.\nTipi di eredi.\nErede apparente.\nL'erede apparente \u00e8 la persona che, possedendo i beni ereditari sulla base di un titolo non valido, si comporta come erede senza esserlo. L'erede, al fine di entrare in possesso dei beni ereditari, pu\u00f2 agire nei confronti dell'erede apparente, o di coloro che da costui hanno acquistato tali beni, mediante l'azione di petizione di eredit\u00e0. Restano salvi i diritti di coloro che hanno acquistato dal possessore beni ereditari a titolo oneroso e in buona fede.\nErede beneficiato.\nL'erede beneficiato \u00e8 la persona che accetta l'eredit\u00e0 con beneficio d'inventario. L'accettazione con beneficio d'inventario permette all'erede di evitare la confusione del proprio patrimonio con quello ereditario, e lo solleva dall'obbligo di dover rispondere dei debiti del defunto al di fuori dei limiti delle attivit\u00e0 ereditate.\nErede fiduciario.\nL'erede fiduciario \u00e8 la persona indicata in un testamento come erede, ma che ha ricevuto incarico dal testatore di trasmettere ad altra persona i beni ereditati. La persona che il testatore ha voluto effettivamente beneficiare ha a sua disposizione i mezzi giuridici consueti per costringere il fiduciario ad adempiere. Il fiduciario \u00e8 infatti intestatario di un rapporto reale, cui inerisce un altrettanto ampio rapporto obbligatorio: quello di ritrasmettere i beni. Se quest'ultimo adempie l'obbligazione contratta, quindi, tale esecuzione resta valida.\nErede legittimario.\nL'erede legittimario \u00e8 la persona alla quale \u00e8 riservata per legge una quota del patrimonio del testatore. Tale quota rappresenta un limite alla libert\u00e0 del testatore di disporre dei propri beni: nel senso che - qualora l'erede legittimario intenda reclamare la quota riservatagli dalla legge, e proponga la relativa azione nel termine decennale di prescrizione - le disposizioni testamentarie o le donazioni eseguite in vita vengono \"ridotte\" sino a reintegrare la quota riservata dalla legge.\nL'azione di riduzione \u00e8 concessa (ex artt. 536 e segg. c.c.) al coniuge [o alla parte dell'unione civile], ai figli e agli ascendenti. La quota di riserva a disposizione degli eredi legittimari \u00e8 calcolata in funzione del loro numero e delle varie ipotesi di concorso fra essi.\nErede legittimo.\nL'erede legittimo o ab intestato (senza testamento) \u00e8 la persona che, in forza di legge, eredita i beni del defunto in virt\u00f9 delle disposizioni sulla \"successione legittima\": ossia delle regole che si applicano, in ragione del grado di parentela, qualora manchi un testamento o quando esso non disponga che di alcuni dei beni del defunto.\nEx art. 565 c.c. sono eredi legittimi il coniuge [o la parte dell'unione civile], i discendenti, gli ascendenti, i collaterali, gli altri parenti (ma la successione non ha luogo tra i parenti oltre il sesto grado, ex art. 572, comma 2 c.c.) e lo Stato. Salvo alcuni casi di concorso tra gli eredi, il parente pi\u00f9 prossimo al defunto esclude tutti gli altri. L'art. 586 c.c. prevede che in mancanza di altri successibili, l'eredit\u00e0 \u00e8 devoluta allo Stato. L'acquisto in tale caso opera di diritto senza bisogno di accettazione e non pu\u00f2 farsi luogo a rinunzia. Lo Stato non risponde dei debiti ereditari e dei legati oltre il valore dei beni acquistati."}
{"id": "266067", "revid": "122549342", "url": "https://it.wikipedia.org/wiki?curid=266067", "title": "Governo Sonnino I", "text": "Il Governo Sonnino I \u00e8 stato in carica dall'8 febbraio al 30 maggio 1906 per un totale di 111 giorni, ovvero 3 mesi e 22 giorni. Il passaggio all'opposizione dei socialisti e una calendarizzazione votata contro il parere del governo ne causarono le sue dimissioni."}
{"id": "266071", "revid": "1005847", "url": "https://it.wikipedia.org/wiki?curid=266071", "title": "Governo Cavour IV", "text": "Il Governo Cavour IV, primo esecutivo del neonato Regno d'Italia ma quarto tra quelli guidati dal conte. \u00c8 stato in carica dal 23 marzo al 12 giugno 1861 (a causa della morte dello statista piemontese, avvenuta il 6 giugno) per un totale di 81 giorni, ovvero 2 mesi e 20 giorni."}
{"id": "266072", "revid": "116900118", "url": "https://it.wikipedia.org/wiki?curid=266072", "title": "Teatrodanza", "text": "Il teatrodanza non \u00e8 un genere del balletto n\u00e9 una corrente vera e propria, ma si \u00e8 contraddistinto come un fenomeno alquanto complesso della coreografia del Novecento affermatosi nella Germania occidentale tra la fine degli anni sessanta e i primi anni settanta, ad opera dei cinque antesignani del \"Tanztheater\" tedesco: Pina Bausch (la pi\u00f9 nota esponente del gruppo), Reinhild Hoffmann, Susanne Linke, Gerhard Bohner e Hans Kresnik.\nCon il termine \"Tanz Theater\" si intende principalmente una diramazione nell'ambito della danza moderna dell'espressionismo tedesco degli anni Trenta, la cui poetica risale alle teorie di Rudolf Laban e alle danze della sua allieva Mary Wigman.\nIn esso vengono innestati elementi propri della danza non accademica d'inizio secolo, ovvero della danza moderna, della danza libera e talvolta del mimo e del cabaret. Il riferimento al teatro si rivolge perci\u00f2 solo in apparenza alla \"dimensione teatrale\" della danza che \u00e8 propria del balletto romantico. Si tratta, al contrario, del recupero di una dimensione primordiale del rapporto tra gesto e azione e tra gesto e parola. Il teatrodanza, perci\u00f2, \u00e8 una forma di danza spesso allegorica, che fa uso di simboli, fortemente animata dalla fusione tra teatro e arti figurative, e dove l'elemento narrativo \u00e8 trattato in modo particolare, antinaturalistico e per frammenti.\nIl fenomeno si \u00e8 subito caratterizzato come un movimento estremamente composito e libero sul piano linguistico, oltre che per un certo intrinseco eclettismo, diffondendosi sia in Europa sia in America.\nTra gli altri maestri riconducibili alla poetica del teatrodanza, i nomi di particolare rilievo sono Carolyn Carlson in Francia, Alain Platel in Belgio, Lindsay Kemp in Inghilterra, Constanza Macras in Germania, Marilena Ansaldi in Brasile.\nIl teatrodanza in Italia.\nIl primo esempio \"ufficiale\" di teatrodanza italiano ha inizio solo nel 1985 con \"Il cortile\" della compagnia Sosta Palmizi , fondata da sei danzatori formatisi sotto la guida di Carolyn Carlson durante gli anni della sua direzione della compagnia \"Teatro e Danza La Fenice\" a Venezia (1981-1984): Michele Abbondanza, Francesca Bertolli, Roberto Castello, Roberto Cocconi, Raffaella Giordano, Giorgio Rossi. Il Teatrodanza italiano contemporaneo \u00e8 dunque riconducibile alle compagnie fondate da ciascuno di questi danzatori in seguito allo scioglimento della Sosta Palmizi originaria, ovvero: la compagnia Abbondanza/Bertoni (M. Abbondanza, Antonella Bertoni), la compagnia Aldes (R. Castello), la compagnia Arearea (R. Cocconi), l'Associazione Sosta Palmizi (R. Giordano, G. Rossi).&lt;br&gt; In realt\u00e0, sia pure in modo episodico, l'ingresso di nuove linee di tendenza provenienti dalla modern dance americana risalgono a diversi decenni prima. Oltre ai casi di Elsa Piperno a Roma e di Bella Hutter a Torino - coreografe che per\u00f2, pi\u00f9 che nel teatrodanza, hanno operato soprattutto nel campo della danza moderna - sono da ricordare le prime spontanee sperimentazioni - assai diverse fra loro - di commistione tra danza, mimo, pittura, musica e teatro, avviate fin dagli anni Cinquanta da Susanna Egri e Sara Acquarone a Torino, da Liliana Merlo a Teramo e da Mimma Testa a Roma, tutte esperienze rimaste isolate ma non per questo meno significative ."}
{"id": "266073", "revid": "339392", "url": "https://it.wikipedia.org/wiki?curid=266073", "title": "Invasione dell'Iraq", "text": ""}
{"id": "266075", "revid": "767487", "url": "https://it.wikipedia.org/wiki?curid=266075", "title": "Saxitossina", "text": "La saxitossina o sassitossina o mitilotossina \u00e8 una neurotossina idrosolubile prodotta da un gruppo di protisti flagellati, i dinoflagellati.\nSpesso presente in molluschi che si cibano di fitoplancton, come i mitili e le vongole, la saxitossina \u00e8 un alcaloide fortemente tossico. \nDegli oltre 20 agenti tossici responsabili della sindrome paralitica da molluschi bivalvi (PSP), la saxitossina \u00e8 uno dei pi\u00f9 potenti, insieme alla neosaxitossina e alla gonyautossina.\nMeccanismo d'azione.\nLa saxitossina si caratterizza per la presenza di due gruppi funzionali guanidinici carichi positivamente. Attraverso questi gruppi essa si lega saldamente e blocca il canale del sodio, interagendo con un gruppo carbossilico ionizzato (COO-) disposto all'ingresso del canale, sul versante citosolico.\nSintomi di intossicazione.\nL'intossicazione avviene via ingestione e provoca una variet\u00e0 di sintomi, che dipendono dalla quantit\u00e0 di tossina assunta, soprattutto a livello neurologico, tra cui formicolio, parestesia alla bocca, labbra, lingua e alle estremit\u00e0 degli arti, profonda astenia muscolare, impossibilit\u00e0 a mantenere la stazione eretta, andatura atassica. Sintomi a livello gastrointestinale sono possibili ma meno comuni.\nI sintomi si manifestano rapidamente. Nei primi 5 - 30 minuti dall'ingestione si ha ipotermia e formicolio della zona orofaringea. In meno di un'ora il formicolio si diffonde a tutto il corpo. La morte, nei casi fatali, giunge dopo 3\u201312 ore ed \u00e8 causata dalla paralisi respiratoria. I pazienti che superano le prime 12 ore di solito si riprendono rapidamente senza effetti secondari. Non essendo conosciuti antidoti, il trattamento applicato \u00e8 sintomatico e consiste in lavanda gastrica (all'occorrenza) e respirazione artificiale.\nLa saxitossina \u00e8 termostabile e non degrada con la normale cottura del cibo ma solo dopo ore di bollitura a Ph 3.\nUtilizzi militari e scientifici.\nLa saxitossina \u00e8 inclusa nella lista \u00ab\"schedato 1\"\u00bb della convenzione sulle armi chimiche, che elenca le sostanze sufficientemente tossiche da essere utilizzabili per impieghi bellici e i loro precursori. Bench\u00e9 inizialmente isolata e caratterizzata nel corso di ricerche militari, la saxitossina si \u00e8 rivelata un prezioso strumento di ricerca nello studio della cellula e della funzione dei canali del sodio."}
{"id": "266077", "revid": "124402511", "url": "https://it.wikipedia.org/wiki?curid=266077", "title": "Antonio Padellaro", "text": "Biografia.\nDiventa giornalista professionista nel 1968, lavorando per l'ANSA. Nel 1971 si trasferisce al \"Corriere della Sera\", di cui \u00e8 redattore e responsabile della redazione romana. Nel 1977 scrive la sceneggiatura del film documentario Forza Italia! Nel 1990 lascia il quotidiano sentendosi poco gradito all'allora dirigenza del partito socialista. Nel frattempo consegue la laurea in giurisprudenza.\nNello stesso anno lo assume \"L'Espresso\", dove ricopre il ruolo di vice-direttore. Durante questo periodo scrive diversi libri: \"Non aprite agli assassini\" (1995), \"Senza cuore\" (2000) e altri dedicati alle vicende politiche dei pi\u00f9 importanti personaggi politici della prima Repubblica quali Bettino Craxi, Aldo Moro e Francesco Cossiga. Nel 2001 passa a \"l'Unit\u00e0\", che riprende le pubblicazioni sotto la direzione di Furio Colombo. Nel 2002, insieme a Colombo, d\u00e0 alle stampe \"Il libro nero della democrazia\", fortemente critico nei confronti di Silvio Berlusconi.\nNel marzo del 2005 viene nominato direttore de \"l'Unit\u00e0\", su indicazione di Furio Colombo stesso, succedendogli.\nIl 20 maggio 2008 la societ\u00e0 editrice de \"l'Unit\u00e0\" viene acquistata da Renato Soru. Pochi giorni dopo, l'allora segretario del Partito Democratico Walter Veltroni, in un'intervista al \"Corriere della Sera\", dichiara che gli farebbe piacere vedere il quotidiano diretto da una donna. Il 22 agosto 2008 Antonio Padellaro \u00e8 sostituito alla direzione de \"l'Unit\u00e0\" da Concita De Gregorio.\nIl 1\u00ba aprile 2009 nasce il blog \"Io gioco pulito\" in cui annuncia anche l'uscita del libro omonimo, \u00abun libro corale che \u00e8 in qualche modo la continuazione di quel giornale animato dalla passione e dall'impegno civile di Furio Colombo e Marco Travaglio, di Antonio Tabucchi e Corrado Stajano, di Nando dalla Chiesa e Oliviero Beha, di Maurizio Chierici e Sandra Amurri\u00bb. Nello stesso periodo partecipa alla fondazione di un nuovo quotidiano, \"Il Fatto Quotidiano\", che inizia le pubblicazioni il 23 settembre 2009 e di cui \u00e8 il direttore fino al 5 febbraio 2015.\nIl 5 maggio 2010, assieme a Marco Travaglio, viene invitato a una riunione di studenti della London School of Economics and Political Science, per una conferenza dal titolo \"The Status of Freedom of Information in Italy\" (\"Lo stato della libert\u00e0 di informazione in Italia\"), nella quale il tema centrale \u00e8 stato, per l'appunto, la libert\u00e0 di stampa in Italia.\nIl 4 febbraio 2015, a cinque anni dalla sua fondazione, lascia la direzione de \"Il Fatto Quotidiano\" a Marco Travaglio, gi\u00e0 condirettore; il CdA del Fatto lo nomina Presidente della Societ\u00e0 Editoriale, e Padellaro rimane editorialista del quotidiano. L'anno seguente ha pubblicato la sua biografia, intitolata \"Il Fatto personale\". Nel maggio 2018 lascia la presidenza de \"Il Fatto Quotidiano\" a favore di Cinzia Monteverdi. Nel 2019 conduce assieme a Silvia Truzzi la trasmissione televisiva \"C'ero una volta...\" dove si indagano le ragioni di una sconfitta della sinistra in Italia, dando la parola a ex leader \u201crossi\u201d. \u00c8 ospite fisso dei programmi \"Otto e mezzo\" e \"Piazzapulita su LA7."}
{"id": "266078", "revid": "404137", "url": "https://it.wikipedia.org/wiki?curid=266078", "title": "Azione di petizione ereditaria", "text": ""}
{"id": "266079", "revid": "122321785", "url": "https://it.wikipedia.org/wiki?curid=266079", "title": "Un ballo in maschera", "text": "Un ballo in maschera \u00e8 un'opera di Giuseppe Verdi su libretto di Antonio Somma, la cui fonte \u00e8 il libretto di Eug\u00e8ne Scribe per Daniel Auber \"Gustave III, ou Le Bal masqu\u00e9\" (1833).\nLa commissione dell'opera e la sua realizzazione.\nFrutto della giovane amicizia con Antonio Somma, nata durante il periodo della Traviata, l'opera prende spunto dal dramma francese \"Gustave III, ou Le Bal masqu\u00e9\", libretto che Eug\u00e8ne Scribe scrisse per Daniel Auber nel 1833. \nPrima di essere rappresentata la prima volta al Teatro Apollo di Roma il 17 febbraio 1859, quest'opera dovette subire numerose modifiche dettate dalla censura prima borbonica e poi pontificia. \nFu nella primavera del 1856 che Verdi inizi\u00f2 a prendere contatto con Vincenzo Torelli, l'allora giornalista e segretario della direzione del San Carlo, proponendogli un soggetto del tutto nuovo: un \"Re Lear\" di Shakespeare, cui aveva iniziato a lavorare in quel periodo insieme a Somma, ma che non concret\u00f2 mai a causa dell'incertezza del maestro sulla compagnia teatrale e sullo stesso soggetto. Fu firmato comunque un contratto per la stagione teatrale del Carnevale del \u201857-\u201858, dando cos\u00ec modo a Verdi di continuare i suoi lavori (tra cui il Simon Boccanegra per la Fenice di Venezia). Ma non fu facile trovare un altro soggetto da musicare: entro giugno bisognava presentare un compendio dell'argomento scelto. Nelle lettere di Verdi a Torelli si parla di diversi drammi: \"Avrei amato fare il \"Ruy Blas\"; ma avete ragione, non conviene fare la parte brillante a Coletti, d'altra parte non avrebbe potuto fare la parte del protagonista\".\nE ancora: \nFu quest'ultimo al quale Verdi scelse di lavorare, in accordo con la direzione del teatro. \nNell'ottobre del 1857 Somma e Verdi si misero quindi al lavoro, lavorando al libretto e alla musica e rifacendosi (con opportune modifiche) al lavoro di Scribe ed Auber, ma quando furono mandati i primi abbozzi Torelli si affrett\u00f2 ad avvisare il maestro che la censura avrebbe chiesto molti cambiamenti.\nVerdi giudic\u00f2 discutibili tutte le richieste, soprattutto lo spostamento all'indietro di cinque o sei secoli dell'epoca in cui ambientarla; eppure a gennaio, dopo essere giunto a Napoli, riusc\u00ec con Somma a presentare un libretto con un nuovo titolo: \"Una Vendetta in Domino\", cambiando il re in duca di Pomerania e trasportando l'azione un secolo indietro. \nMa con l'attentato a Napoleone III, avvenuto il 14 gennaio ad opera di Felice Orsini, tutto il lavoro fu di nuovo giudicato inadatto. La direzione del San Carlo decise quindi di muoversi autonomamente facendo modificare il titolo e gran parte del contenuto del libretto, denominato ora \"Adelia degli Adimari\", ad un librettista anonimo (si suppone fosse Domenico Bolognese, l'allora poeta ufficiale del teatro). \nAppresa la notizia, Verdi decise di sciogliersi dal contratto ancor prima di aver visionato il nuovo lavoro; la direzione gli fece causa ed egli rispose con una querela per danni. Il tutto si dovette risolvere in tribunale. Doveroso citare una parte fondamentale del memorandum che il maestro scrisse per difendersi: \nDopo mesi si giunse ad un accordo: la direzione ritratt\u00f2 le accuse e in cambio Verdi mise in scena al San Carlo una ripresa del \"Simon Boccanegra\" il 30 novembre del '58.\nMa il desiderio di mettere in scena la sua opera spinse il maestro a prendere contatto con l'impresario del teatro Apollo di Roma, Vincenzo Jacovacci, il quale fu ben lieto della notizia, ma preannunci\u00f2 che l'opera avrebbe dovuto subire qualche cambiamento per la censura. Somma esort\u00f2 Verdi a lasciar perdere e a dare il libretto a Milano dove sarebbe passato indenne in teatro, ma per il maestro bisognava dare uno \u00abschiaffo\u00bb al teatro napoletano, mettendo in scena l'opera \u00abquasi sulle porte di Napoli e far vedere che anche la censura di Roma ha permesso questo libretto\u00bb. \nFu cos\u00ec che l'opera pass\u00f2 nelle mani dei romani e riusc\u00ec ad andare in scena senza troppe variazioni il 17 febbraio del 1859, pur con qualche malcontento degli autori. Somma dovette accettare suo malgrado le disposizioni della censura ma si rifiut\u00f2 di far pubblicare il libretto col suo nome; Verdi si dovette accontentare dei membri del cast che il teatro poteva permettersi e ne rimase alquanto deluso, ad eccezione di Gaetano Fraschini e Leone Giraldoni.\nLa prima.\nLa prima ebbe luogo il 17 febbraio 1859 al Teatro Apollo di Roma. Gli interpreti e gli artisti coinvolti furono i seguenti:\nPrecedenti.\nLa trama \u00e8 tratta da un fatto realmente accaduto: Gustavo III, re di Svezia dal 1771 al 1792, fu ferito da un uomo di corte durante un ballo il 16 marzo, e mor\u00ec pochi giorni dopo. La storia, ridotta a libretto da Scribe (testo da cui poi prenderanno spunto tutte le altre opere con lo stesso soggetto), fu musicata diverse altre volte prima di diventare la fonte di \"Un ballo in maschera\" di Verdi, ed esattamente:\nTrama.\nL'azione si svolge a Boston alla fine del XVII secolo.\nAtto I.\n\"Quadro I: palazzo del governatore a Boston\".\nIl Conte Riccardo \u00e8 il saggio e illuminato governatore della colonia inglese del Massachusetts sotto il regno di Carlo II. La scena si apre nel suo palazzo, dove il Conte riceve una serie di notabili tra i quali, ben nascosto, si cela un piccolo gruppo di congiurati guidati da Samuel e Tom, che sta tramando contro di lui. Intanto il fido paggio Oscar si occupa dei preparativi di un ballo in maschera che di l\u00ec a qualche giorno sar\u00e0 ospitato nel palazzo e porge al Conte una lista degli invitati tra i quali figura Amelia, moglie del creolo Renato, segretario ed amico carissimo di Riccardo. Questi ama segretamente la donna, ma \u00e8 troppo fedele al proprio amico per tentare di sedurla. Successivamente un giudice chiede a Riccardo di firmare l'atto di condanna all'esilio della maga Ulrica, una donna di razza nera, ma Oscar tenta di dissuaderlo poich\u00e9 la fattucchiera potrebbe vendicarsi facendo ricorso alle sue arti; il governatore, scettico, decide di recarsi travestito da pescatore nel \nsuo antro.\n\"Quadro II: l'abituro della maga Ulrica\".\nUlrica, al termine di un rituale, diventa consapevole che qualcosa di molto grave sta per accadere. Arriva Riccardo travestito da pescatore e accompagnato da Oscar e da un gruppo di amici; per mettere alla prova le capacit\u00e0 magiche di Ulrica, il governatore fa predire a turno la ventura di ciascuno di loro, per burlarsi di lei realizzando immediatamente i vaticini con degli astuti stratagemmi. A un certo punto giunge una donna che chiede di essere ricevuta da sola: si tratta di Amelia, la quale, divisa fra l'amore e il dovere coniugale, chiede alla maga una pozione che le renda la pace perduta. Ulrica le consiglia di recarsi a mezzanotte in un campo malfamato nei dintorni di un cimitero, dove potr\u00e0 raccogliere un'erba magica. Riccardo, di nascosto, ascolta la confessione di Amelia e gioisce nel sapere che la donna ricambia il suo amore. Una volta andata via Amelia \u00e8 Riccardo stesso a farsi predire il futuro. La maga riconosce la sua nobilt\u00e0 sotto mentite spoglie, e gli fa una profezia infausta: tra i suoi amici ce n'\u00e8 uno o pi\u00f9 d'uno che tramano contro la sua vita; colui che lo uccider\u00e0 sar\u00e0 anche la prima persona che gli stringer\u00e0 la mano. Riccardo, per ulteriore dileggio, si aggira tra i presenti chiedendo loro di stringergli la mano, ma nessuno osa farlo. L'arrivo di Renato e la sua amichevole stretta di mano sembrano tuttavia fugare ogni dubbio: Riccardo dichiara che questi \u00e8 il suo amico pi\u00f9 fidato, e non oser\u00e0 mai ucciderlo. A quel punto Riccardo rivela la sua vera identit\u00e0 a Ulrica e le concede la grazia e la invita ad ammettere che sia una ciarlatana; la maga, pur riconoscente nei suoi confronti, non pu\u00f2 ritirare il vaticinio.\nAtto II.\n\"Campo malfamato nei dintorni del cimitero di Boston\"\nAmelia si \u00e8 recata di notte presso il cimitero, nel campo indicatole da Ulrica, per raccogliere l'erba magica; mentre la cerca, piange il suo amore disgraziato. Riccardo la raggiunge e, durante un colloquio serrato, le strappa la confessione del suo amore. La passione sta per travolgere i due innamorati, quando di lontano si vede sopraggiungere Renato, sulle tracce dei congiurati che stanno per tendere un agguato al Conte. Renato non riconosce la moglie, che si \u00e8 coperta il volto con un velo, ed esorta l'amico a fuggire. Riccardo accetta dopo aver ottenuto da Renato la solenne promessa che riaccompagner\u00e0 la donna velata fino alle porte della citt\u00e0, senza mai rivolgerle la parola. Sopraggiungono i congiurati che, delusi nel trovare il segretario in luogo del governatore, vorrebbero vendicarsi uccidendo la sua misteriosa amante. Renato si oppone mettendo la mano alla spada e Amelia, per evitare il duello, lascia cadere il velo. La vista della moglie lascia Renato impietrito e desta l'ilarit\u00e0 nei congiurati, che scherzano pesantemente sulla situazione. Renato decide di lavare quest'onta col sangue di Riccardo, cos\u00ec convoca i congiurati nella sua casa per allearsi con loro e favorire l'uccisione del Conte. Quindi riconduce Amelia in citt\u00e0, non prima di averla minacciata di morte.\nAtto III.\n\"Studio del governatore di Boston\"\nAl sorgere del nuovo giorno Renato affronta Amelia e le dice che solo il sangue potr\u00e0 lavare l'onta. La donna accetta il suo destino ma implora Renato di poter abbracciare per un'ultima volta il loro figlio: nel vedere quella scena straziante, Renato decide di non uccidere sua moglie, ma solo Riccardo. Poco dopo Samuel e Tom, i congiurati, giungono a casa di Renato, ancora stupefatti del cambio repentino dell'uomo, che conferma di voler partecipare all'attentato. Si tira a sorte chi dovr\u00e0 vibrare il colpo fatale e Amelia \u00e8 costretta a estrarre il nome dell'assassino: il prescelto \u00e8 Renato. Successivamente giunge Oscar con l'invito per il ballo in maschera, e Renato afferma che vi andr\u00e0 assieme ad Amelia, la quale, avendo compreso le intenzioni del marito, tenter\u00e0 in ogni modo di salvare il suo amato.\nNel frattempo Riccardo, meditando nel suo studio sulla fedelt\u00e0 di Renato, ha deciso di rinunciare ad Amelia ed intende rimpatriare Renato in Inghilterra assieme alla moglie: mentre firma il decreto arriva Oscar con un biglietto consegnatogli da una donna misteriosa, ove sta scritto che durante il ricevimento la sua vita sar\u00e0 messa in pericolo. Riccardo decide di presenziare comunque al ballo per rivedere un'ultima volta la sua amata.\nIl ballo in maschera ha dunque inizio: Renato tenta di capire quale sia il travestimento di Riccardo, e con uno stratagemma riesce a carpire l'informazione da Oscar. Nel frattempo Riccardo viene avvicinato da Amelia, che lo implora di fuggire. Riccardo rifiuta, ma le confessa di aver firmato l'ordine per la sua partenza. Mentre si accingono all'addio, giunge Renato e pugnala a tradimento il Conte. Oscar accusa Renato del delitto ma il Conte, agonizzante, fa liberare l'amico e, fattolo avvicinare, gli confessa di aver amato Amelia ma di averne rispettato l'onore, e gli mostra il dispaccio firmato. Mentre Renato contempla le conseguenze dell'erronea vendetta, Riccardo muore, pianto da tutti i presenti."}
{"id": "266082", "revid": "287204", "url": "https://it.wikipedia.org/wiki?curid=266082", "title": "Noise gate", "text": "Un noise gate \u00e8 un dispositivo audio concepito per ridurre il rumore di fondo nella linea di amplificazione di voce o strumenti musicali. Si usa soprattutto per chitarra elettrica o basso elettrico, quando si usa un gain molto elevato, o effetti di scarsa qualit\u00e0 audio, come ad esempio pedali vintage. Si differenzia dal noise suppressor (soppressore di rumore), poich\u00e9 mentre quest'ultimo filtra il segnale e rimuove le frequenze che corrispondono al rumore, il noise gate, garantisce silenzio fin quando non si emettono suoni dallo strumento; quando si suona, il noise gate lascia passare suono e rumore, poich\u00e9 non filtra il segnale.\nIl rumore pu\u00f2 essere generato da vari fattori, tra i pi\u00f9 comuni; il ronzio di pickup single coil (ad esempio su chitarre e bassi elettrici), la catena di effetti, la presenza di luci alimentate da inverter (neon), cavi audio di bassa qualit\u00e0, ecc.\nRegolazione.\nI parametri di impostazione principali del noise gate sono 2:\nIl noise-gate pi\u00f9 comune per chitarra ha un'entrata input ed un'uscita output sotto forma di classico connettore jack femmina da 6,3\u00a0mm, lo si trova facilmente sotto forma di \"pedalino\".\nIn ogni caso esistono noise-gate pi\u00f9 complessi spesso inclusi in multieffetto rack, con pi\u00f9 parametri di impostazione e dotati di send/return.\nEffect routing.\n\u00c8 molto importante prevedere un effect-routing con il noise gate nel punto giusto, per non compromettere l'utilit\u00e0 dell'effetto stesso e la dinamica del suono.\nSpesso si usa mettere il noise gate subito dopo la chitarra in maniera poco efficiente; il segnale send del processore infatti sar\u00e0 un suono di chitarra pulito, ma nuovamente sporcato di processori di dinamica (overdrive, distorsori, expander, compressori, ecc).\n\u00c8 frequente vedere noise gate anche in coda a tutto l'effect routing;\nanche questa applicazione non \u00e8 del tutto corretta poich\u00e9 si compromettono gli effetti d'ambiente (riverbero, delay, ecc), che possono essere minimizzati dal parametro decay del noise suppressor.\nSi pu\u00f2 quindi dire che \u00e8 formalmente corretto applicare il noise gate dopo i processori di dinamica e prima degli effetti ambiente."}
{"id": "266084", "revid": "729019", "url": "https://it.wikipedia.org/wiki?curid=266084", "title": "Famiglie in missione", "text": "Le famiglie in missione sono famiglie provenienti dal Cammino Neocatecumenale che si offrono liberamente, lasciando casa, lavoro e amicizie, per andare come in missione nel mondo secondo le esigenze del Cammino e dietro richiesta dei vescovi della Chiesa cattolica, laddove si ritenga necessaria un'azione di evangelizzazione (\"implantatio ecclesiae\") e di fondazione del Cammino Neocatecumenale.\nLe famiglie danno la loro disponibilit\u00e0 per andare in qualunque parte del mondo, in modo gratuito, nella precariet\u00e0 e confidando nella Provvidenza, e ricevono la loro destinazione in convegni appositi (\"convivenze delle famiglie\"), dall'\u00c8quipe Responsabile del Cammino (attualmente composta da Kiko Arg\u00fcello, Carmen Hern\u00e1ndez e padre Mario Pezzi). La loro partenza avviene di solito alla presenza del proprio vescovo con una cerimonia ufficiale.\nLa famiglia in missione resta unita alla propria parrocchia e comunit\u00e0 neocatecumenale, alla quale ritorna periodicamente. Inoltre resta libera di interrompere in qualsiasi momento la propria esperienza missionaria.\nLe famiglie in missione sono nate nel 1986 per la nuova evangelizzazione del mondo. Da allora ci sono state alcune cerimonie di invio, tra cui quelle del 12 dicembre 1994 e del 30 dicembre 1988, presiedute da papa Giovanni Paolo II.\nLe ultime celebrazioni di invio di famiglie sono state presiedute da papa Benedetto XVI il 12 gennaio 2006, il 10 gennaio 2009 e il 17 gennaio 2011 con l'invio di circa duecento famiglie per volta. Con queste, il totale delle famiglie in missione raggiunge attualmente il numero di oltre ottocento."}
{"id": "266085", "revid": "729019", "url": "https://it.wikipedia.org/wiki?curid=266085", "title": "The Ultimate Jack the Ripper Sourcebook", "text": "The Ultimate Jack the Ripper Sourcebook: An Illustrated Encyclopedia, \u00e8 un libro scritto da Stewart P. Evans e Keith Skinner che, secondo le intenzioni degli autori, dovrebbe costituire un'enciclopedia dedicata al serial killer che nel 1888 terrorizz\u00f2 Londra con i brutali assassini commessi nella zona di Whitechapel, Jack lo squartatore.\nNel libro sono descritti tutti gli omicidi di Whitechapel; non solo i \"canonici 5\" normalmente attributiti a Jack lo squartatore, ma anche altri sei omicidi correlati in diversi modi alla vicenda trattata. \nIn totale vengono presi in esame 11 omicidi e per ognuno sono riportate le testimonianze e i rapporti della polizia, oltre a foto riguardanti le singole vicende.\nSi tratta di un libro improntato ad uno stile enciclopedico e non divulgativo. Allo stesso tempo si tratta per\u00f2 di un documento per affrontare la vicenda di Jack lo squartatore."}
{"id": "266086", "revid": "228446", "url": "https://it.wikipedia.org/wiki?curid=266086", "title": "Governo Ricasoli I", "text": "Il Governo Ricasoli I \u00e8 stato in carica dal 12 giugno 1861 al 3 marzo 1862 per un totale di 264 giorni, ovvero 8 mesi e 19 giorni."}
{"id": "266087", "revid": "310967", "url": "https://it.wikipedia.org/wiki?curid=266087", "title": "Salassi", "text": "I Salassi erano una popolazione di origine celtica che abitava il Canavese e la valle della Dora Baltea.\nEtnonimo.\nIl termine Salassi compare per la prima volta durante le incursioni romane. I Romani chiamavano questo popolo \"Salasses\", mentre i greci \"\u03a3\u03b1\u03bb\u03ac\u03c3\u03c3\u03b5\u03c2\", ma non \u00e8 certa l'etimologia esatta del nome.\nStoria.\nLeggenda.\nUna leggenda, sostenuta nel Settecento dallo scrittore e uomo politico valdostano Jean-Baptiste de Tillier (1678-1744), affermava che i Salassi discendessero dal mitico Ercole. Venne poi \"Cordelio\" figlio di \"Statulo\", discendente della stirpe di Saturno. Questo si sarebbe messo a capo dei Salassi e si sarebbe stanziato nella Valle d'Aosta dove avrebbe fondato la citt\u00e0 di \"Cordelia\".\nOrigini.\nIl popolo dei Salassi appartiene alla cultura di La T\u00e8ne, formatasi a nord delle Alpi intorno al VI secolo a.C. A seguito della loro espansione verso sud i Salassi giunsero nella valle della Dora Baltea e nel Canavese, zone scarsamente antropizzate, colonizzando l'intero territorio e fondando Eporedia (l'attuale Ivrea).\nRomanizzazione.\nIl primo scontro con i romani si tenne nel 143 a.C. sotto il consolato di Appio Claudio Pulcro, che venne sconfitto subendo gravi perdite. La penetrazione romana comunque prosegu\u00ec, tanto che nel 100 a.C. il Senato Romano istitu\u00ec la colonia latina di Eporedia, inserendo nel substrato celtico molti coloni romani.\nAppiano di Alessandria scrive di loro che, durante gli anni delle campagne militari di Ottaviano in Illirico (35-33 a.C.), essi occupavano le pi\u00f9 alte montagne Alpine, difficilmente accessibili, in quanto i percorsi per raggiungerli erano assai stretti e difficili da scalare. Per questo motivo essi non solo avevano conservato la loro indipendenza, ma anche riscosso pedaggi su quelli che passavano attraverso il loro paese. Fu allora inviato contro di loro, Gaio Antistio Vetere (come \"legatus Augusti pro praetore\" della Gallia Comata), il quale li aggred\u00ec in modo improvviso, occupando i passi con uno stratagemma e combattendoli per due anni (35-34 a.C.). I Salassi furono cos\u00ec costretti ad arrendersi per mancanza di sale, che usavano in gran parte, e a ricevere tra loro una guarnigione romana. Quando Antistio fece ritorno a Roma, riuscirono ad cacciare la guarnigione senza che trascorresse troppo tempo e, riprendendo possesso degli antichi passi, arroccandosi sulle montagne quasi a deridere gli sforzi fatti da Augusto. Poco tempo dopo (34/33 a.C.) venne inviato contro di loro Marco Valerio Messalla Corvino, il quale riusc\u00ec a ridurli ancora una volta alla fame, anche se non in modo definitivo. Le ultime resistenze organizzate cessarono nel 25 a.C. con la fondazione di Augusta Praetoria, l'attuale Aosta, attraverso la concessione del diritto romano agli abitanti.\nLingua.\nQuesto popolo parlava il gallico come molte altre trib\u00f9 stanziate nell'Italia settentrionale e in altri paesi. \u00c8 possibile che parlassero un dialetto simile al leponzio prima di giungere dalla Gallia Cisalpina, poi sostituito dopo la romanizzazione con il latino volgare.\nLa loro lingua ha lasciato tracce nel patois valdostano e nel canavesano di oggi e nei toponimi di Valle d'Aosta e Canavese. Si tratta soprattutto di espressioni legate alle attivit\u00e0 quotidiane, come \u00ab \"Blets\u00e9\" \u00bb (mungere), \u00ab \"Modze\" \u00bb (giovenca), \u00ab \"Barma\" \u00bb (riparo naturale sotto una roccia) e \u00ab \"Br\u00e8n\" \u00bb (crusca), che risalgono all'epoca precedente all'invasione romana.\nAllo stesso modo, molte parole che indicano elementi della natura si sono conservate come nel caso di \u00ab \"Br\u00e8nva\" \u00bb (larice), \u00ab \"Daille\" \u00bb (pino silvestre), \u00ab \"B\u00e8rrio\" \u00bb (grande roccia o grossa pietra).\nMolti toponimi hanno conservato la denominazione originale come per \u00ab \"Dora\" \u00bb (per la Dora Baltea, ma anche per il Buthier, due parole che risalgono alla stessa radice \u00ab \"dor\" \u00bb), \u00ab \"Bar\" \u00bb, da cui Bard, Barbania, Bardonecchia (villaggio fortificato) e \u00ab \"Ussel\" \u00bb (altura).\nReligione.\nLa religione dei Salassi era fondata sulla natura e sui suoi ritmi, era un popolo animista perch\u00e9 conduceva una vita in armonia con gli elementi naturali. Avevano un pantheon molto articolato che potrebbe essere interpretato come appartenente a una religione politeista. Al contrario i Salassi avevano un concetto del divino basato su tutti gli eventi naturali e sovrannaturali. In particolare sul Gran San Bernardo era venerato il dio Penn poi trasformato dai Romani in Giove Pennino.\nCultura.\nVestiti.\nI Salassi indossavano, come i Celti, le brache, pantaloni indossati anche dalle trib\u00f9 dell'Europa Orientale. In genere erano fatti di lino, canapa o lana ed erano decorati con motivi a quadretti o a righe; erano inoltre colorati molto vivacemente."}
{"id": "266092", "revid": "1543377", "url": "https://it.wikipedia.org/wiki?curid=266092", "title": "3gp", "text": "3gp \u00e8 la denominazione di un formato di file messo a punto dal gruppo 3GPP. I file di questo tipo hanno generalmente l'estensione .3gp.\nConcepito appositamente per permettere servizi di videotelefonia, questo formato \u00e8 utilizzato soprattutto per la registrazione di file multimediali nei telefoni cellulari e la loro trasmissione via MMS.\nSpecifiche.\nDal punto di vista tecnico, il formato 3gp \u00e8 specificato in conformit\u00e0 allo standard \"ISO base media file format\" (ISO/IEC 14496-12). Il tipo MIME corrispondente \u00e8 \"video/3gpp\" (\u00e8 tuttavia possibile che un file 3gp contenga soltanto audio).\nCodec video.\nPer la codifica del video si utilizzano i codec\nCodec audio.\nPer l'audio ci si serve dei codec:\nma non tutti i telefoni cellulari supportano questi codec.\nUn'altra caratteristica notevole \u00e8 la definizione di una modalit\u00e0 per il download progressivo del file durante la riproduzione."}
{"id": "266093", "revid": "22828", "url": "https://it.wikipedia.org/wiki?curid=266093", "title": ".3gp", "text": ""}
{"id": "266096", "revid": "882564", "url": "https://it.wikipedia.org/wiki?curid=266096", "title": "Leonello d'Este", "text": "Biografia.\nInfanzia.\nFu il secondo dei tre figli illegittimi che Niccol\u00f2 III d'Este ebbe da Stella de' Tolomei. Venne formato militarmente sotto la guida del capitano di ventura Braccio da Montone e culturalmente sotto la guida dell'umanista Guarino Veronese.\nIl padre rimase senza figli maschi legittimi poich\u00e9, non ne ebbe dalla morte della prima moglie Gigliola di Carrara, che mor\u00ec nel 1416 e nel 1421 perse l'unico figlio maschio avuto dalla seconda moglie, Parisina Malatesta, Alberto Carlo. Nel 1425 inoltre furono giustiziati per adulterio Parisina e il fratello maggiore di Leonello, Ugo d'Este, che sarebbe stato destinato alla successione dal padre Nicol\u00f2 III.\nMatrimonio.\nNel 1435 Leonello si spos\u00f2 con Margherita Gonzaga e in virt\u00f9 delle clausole contenute nel contratto di matrimonio, fu riconosciuto come figlio legittimo di Nicol\u00f2 dal papa Eugenio IV e ne divenne ufficialmente il successore, nonostante la nascita dei fratellastri Ercole nel 1431, e Sigismondo nel 1432, figli della terza moglie del padre, Ricciarda di Saluzzo. Nel 1439 mor\u00ec Margherita Gonzaga, un anno dopo aver dato alla luce il figlio Nicol\u00f2.\nAscesa.\nNel 1441, alla morte del padre. il testamento lo conferm\u00f2 suo erede e successore. Dopo trattative non concluse con Bianca Maria Visconti, spos\u00f2 in seconde nozze nel 1444 Maria d'Aragona, figlia illegittima del re di Napoli e Sicilia, Alfonso V, morta senza figli nel 1449.\nCon il sostegno del vescovo, il beato Giovanni Tavelli da Tossignano, fece erigere l'ospedale di Sant'Anna, il primo ospedale della citt\u00e0, ancora esistente.\nMorte.\nMor\u00ec nel 1450 a soli quarantatr\u00e9 anni mentre si trovava nella delizia di Belriguardo e fu sepolto nella chiesa di Santa Maria degli Angeli di Ferrara. In seguito alla distruzione di quell'edificio le sue spoglie vennero traslate, nel 1955, nel Monastero del Corpus Domini.\nDiscendenza.\nDal matrimonio con Margherita Gonzaga nacque:\nEbbe anche un figlio naturale:\nMecenatismo culturale.\nLeonello fu abile politico e uomo di cultura, mantenendo rapporti epistolari con molti studiosi del suo tempo. Leon Battista Alberti compose, su sua commissione, il \"De re aedificatoria\", dato alle stampe poco dopo la sua morte, e alla corte degli Este durante la sua signoria lavorarono importanti artisti italiani come Pisanello, Jacopo Bellini, Andrea Mantegna, Piero della Francesca, oltre al fiammingo Rogier van der Weyden. Il marchese ridiede slancio all'universit\u00e0 degli Studi di Ferrara, fondata dal marchese Alberto V d'Este, che richiam\u00f2 in citt\u00e0 studenti da tutta Italia e da molte \"nationes\" d'Europa."}
{"id": "266098", "revid": "767487", "url": "https://it.wikipedia.org/wiki?curid=266098", "title": "1,2-etanditiolo", "text": "L'1,2-etanditiolo \u00e8 l'equivalente tiolico del glicol etilenico.\nA temperatura ambiente \u00e8 un liquido incolore, infiammabile, dallo sgradevole odore caratteristico.\nNella sintesi di composti organici trova uso per proteggere i gruppi carbonilici C=O di aldeidi e chetoni quando l'aldeide o il chetone devono essere trattati con reagenti che andrebbero a reagire preferenzialmente con il gruppo carbonilico, anzich\u00e9 con altri siti reattivi della molecola. Terminata la reazione, il gruppo carbonilico viene ripristinato per idrolisi.\nUn esempio \u00e8 la conversione di un'aldeide in chetone per alchilazione, che si compone di tre passaggi\nIl derivato dell'etanditiolo con un chetone (\"tiochetale\") pu\u00f2 inoltre essere ridotto con idrogeno e nichel-Raney: il gruppo carbonile C=O viene convertito in un gruppo metilene - CH2-."}
{"id": "266099", "revid": "22828", "url": "https://it.wikipedia.org/wiki?curid=266099", "title": ".zip", "text": ""}
{"id": "266101", "revid": "729019", "url": "https://it.wikipedia.org/wiki?curid=266101", "title": "Doug Basham", "text": "Nel corso della sua carriera ha lottato nel roster di SmackDown della World Wrestling Entertainment e nella Total Nonstop Action Wrestling. Per molti anni \u00e8 stato membro dei Basham Brothers assieme a Danny Basham. \u00c8 il nipote del fondatore della Ohio Valley Wrestling Danny Davis.\nCarriera.\nDoug Basham debutta in WWE nel 2003 come membro dei Basham Brothers, un tag team formato con Danny Basham, suo fratello nelle storyline. Il loro primo match nella WWE avviene il 29 maggio, sconfiggendo Rikishi e Brian Kendrick. Pi\u00f9 avanti si unisce ai Basham Brothers anche Shaniqua. In questo periodo i due adottano una gimmick da sadomasochisti.\nIl 23 ottobre i Basham Brothers vincono i WWE Tag Team Titles contro i Los Guerreros in un'edizione di SmackDown! I Basham Brothers perdono i loro titoli nel febbraio del 2004 al Pay Per View WWE No Way Out contro Rikishi e Scotty 2 Hotty.\nPassano molti mesi nell'anonimato, in cui Shaniqua lascia il gruppo. I Basham Brothers decidono quindi di entrare nel The Cabinet, una stable capitanata dall'allora campione WWE John Bradshaw Layfield il 25 novembre 2004. Essi ricevono sotto questa stable l'appellativo di \"Co-Segretari alla Difesa\". I due riescono a rivincere i titoli di coppia, che poi perdono contro Rey Mysterio ed Eddie Guerrero a WWE No Way Out il 20 febbraio 2005. Il 16 giugno 2005, stanchi di JBL, i due escono dalla stable.\nLa coppia si scioglie con la WWE Draft Lottery del 30 giugno 2005: Danny passa al roster di Raw mentre Doug rimane a SmackDown! Senza il suo tag team partner Doug torna nell'anonimato e per un certo periodo riprende a lottare nella Ohio Valley Wrestling. Il 17 dicembre \u00e8 tornato in WWE durante un'edizione di Velocity, per poi scomparire. Dopo un altro ritorno lampo il 13 febbraio 2006 perdendo contro Val Venis, scompare un'altra volta dalle scene.\nIl 18 gennaio 2007, Doug Basham \u00e8 stato rilasciato dalla WWE. Il 7 marzo dello stesso anno i Basham Brothers hanno fatto ritorno nella OVW, sconfiggendo Wyatt Young e Mike Tolar in un dark match.\nDoug Basham (o semplicemente Basham) debutt\u00f2 assieme a Danny Basham (ora Damaja) nella Total Nonstop Action il 13 aprile 2007 durante una puntata di iMPACT!. I due si allearono a Christy Hemme ed a Sacrifice 2007 sconfissero i rivali della Hemme Kip James e Lance Hoyt in un tag team match.\nNell'agosto del 2007 Basham e Damaja vennero licenziati dalla TNA.\nTitoli e riconoscimenti.\nNot Rated Pro Wrestling\nPro Championship Wrestling\nOhio Valley Wrestling\nPro Wrestling Illustrated\nWorld Wrestling Entertainment"}
{"id": "266104", "revid": "6923", "url": "https://it.wikipedia.org/wiki?curid=266104", "title": "Anton\u00edn Dvo\u0159\u00e1k", "text": "Biografia.\nAnton\u00edn Dvo\u0159\u00e1k nacque nel 1841 a Nelahozeves vicino a Praga (nel Regno di Boemia, parte dell'Impero austriaco, ora Repubblica Ceca), la citt\u00e0 dove trascorse la maggior parte della sua vita. \nFu battezzato con rito cattolico nella chiesa di Sant'Andrea. Gli anni trascorsi a Pullir alimentarono la sua fede cristiana e il suo amore per l'eredit\u00e0 boema, caratteristiche che hanno fortemente influenzato la sua musica.\nIl padre gestiva una macelleria e una locanda ed era anche un suonatore di \"zither\", uno strumento a corda molto diffuso nelle regioni dell'impero d'Austria. Il padre desiderava che il giovane Anton\u00edn seguisse l'attivit\u00e0 di famiglia; invece il precoce talento mostrato dal figlio al violino fece s\u00ec che questi seguisse prima un corso di studi formali nella piccola localit\u00e0 di Zlonice e poi - dal 1857 - altri studi di carattere prevalentemente musicale alla Scuola per Organo di Praga. Dopo essersi diplomato, Dvo\u0159\u00e1k cominci\u00f2 a guadagnarsi da vivere lavorando come esecutore (al violino e alla viola) e impartendo lezioni di musica. Durante gli anni sessanta ricopr\u00ec il ruolo di viola principale nell'Orchestra del Teatro Provvisorio Boemo che, a partire dal 1866, fu spesso sotto la direzione del compositore ceco Bed\u0159ich Smetana. Dvo\u0159\u00e1k compose in questo periodo (1865) due delle sue prime composizioni di rilievo, la \"Prima Sinfonia in Do minore B9\" e \"Cipressi\", un ciclo di canzoni per voce e pianoforte, probabilmente ispirato dall'angoscia per l'amore non corrisposto nei confronti di una giovane allieva, l'attrice Josefina \u010cerm\u00e1kov\u00e1; tuttavia, qualche anno pi\u00f9 tardi (1873), il musicista spos\u00f2 Anna \u010cerm\u00e1kov\u00e1, sorella minore di Josefina.\nAltre composizioni di questi anni sono il \"Quartetto n. 4 in mi minore B19\" (1869-70), l'opera \"Alfred\" (1870), la cantata \"Hymnus\" (1873) e la \"Terza Sinfonia in mi bemolle maggiore op.10 B34\" (1873), opere ancora sotto l'influenza della musica di Richard Wagner. Grazie alla \"Terza Sinfonia\", anche per l'interessamento di Johannes Brahms e del famoso critico musicale Eduard Hanslick, entrambi allora residenti a Vienna, Dvo\u0159\u00e1k ottenne nel 1875 una borsa di studio statale. Lo stipendio annuale permise al musicista ceco di abbandonare i ranghi dell'orchestra e di avere pi\u00f9 tempo da dedicare alla composizione.\nNegli anni della maturit\u00e0 il linguaggio musicale di Dvo\u0159\u00e1k incominci\u00f2 a risentire dell'influenza del \"classicismo\" di Brahms - ritenuto all'epoca il campione dello schieramento \"conservatore\", contrapposto a Wagner il \"progressista\" - e ad assumere come segno distintivo la presenza di ritmi e melodie desunti dalla musica popolare ceca. Fra Brahms e Dvo\u0159\u00e1k si stabil\u00ec un rapporto di stima reciproca e amicizia e il compositore tedesco segnal\u00f2 la musica dell'amico all'editore musicale di Bonn Fritz Simrock, per il quale Dvo\u0159\u00e1k compose la prima delle due serie di \"Danze Slave\" (1878), entrambe modellate sulle \"Danze ungheresi\" di Brahms. In questo modo la musica di Dvo\u0159\u00e1k cominci\u00f2 a divenire popolare, circolando con maggiore facilit\u00e0 in Europa.\nNel 1884 Dvo\u0159\u00e1k si rec\u00f2 per la prima volta in Inghilterra, dove diresse con grande successo il suo \"Stabat Mater\" op. 58; inoltre compose numerosi lavori per le societ\u00e0 corali di Birmingham e Leeds, fra cui la cantata \"The Spectre's Bride\" (\"La Sposa dello Spettro\") op. 69 B135 (1885), l'oratorio \"Santa Ludmilla\" op. 71 (1886) e il \"Requiem\" op. 89 (1891). Fra gli altri lavori destinati al pubblico britannico ci sono anche la \"Settima Sinfonia in Re minore Op. 70 B141\" (1885) e l\"'Ottava Sinfonia in Sol maggiore op. 88 B163\" (1888), commissionate dalla Royal Philharmonic Society.\nSu invito di Jeannette Thurber, una ricca esponente dell'alta societ\u00e0, Dvo\u0159\u00e1k si trasfer\u00ec a New York, dove dal 1892 al 1895 assunse la direzione del Conservatorio Nazionale. La signora Thurber, che era stata fra i fondatori dell'istituto musicale, desiderava fortemente che il Conservatorio fosse diretto da una personalit\u00e0 di primo piano che fosse in grado di plasmare e dare impulso a una scuola di composizione \"nazionale\", una scuola per una musica nuova e autenticamente americana.\nPer accettare l'incarico Dvo\u0159\u00e1k pose la condizione che gli studenti nativi americani e afro-americani dotati di talento, ma privi dei mezzi economici, sarebbero stati ammessi gratis alla scuola; questo fu un primo esempio di aiuto finanziario in base al bisogno, chiamato negli Stati Uniti \"need-based financial aid\".\nFu nel periodo in cui ricopr\u00ec la carica di direttore del Conservatorio che Dvo\u0159\u00e1k divenne amico di Harry Burleigh, che successivamente divent\u00f2 un importante compositore afro-americano. Dvo\u0159\u00e1k insegn\u00f2 a Burleigh composizione, e, in cambio, Burleigh trascorse ore a cantare tradizionali spiritual americani per Dvo\u0159\u00e1k. Burleigh continu\u00f2 a creare messe in scena di questi spiritual, che reggono bene il confronto con composizioni classiche europee.\nDurante l'inverno e la primavera del 1893, mentre era a New York, Dvo\u0159\u00e1k scrisse la sua opera pi\u00f9 celebre, la \"Sinfonia n. 9\" detta \"Dal nuovo mondo\". A seguito di un invito della sua famiglia, trascorse l'estate del 1893 nella comunit\u00e0 di lingua ceca a Spillville, Iowa. L\u00ec compose due delle opere da camera pi\u00f9 famose, il \"Quartetto per archi in fa maggiore\" op. 96 (detto \"Americano\") e il \"Quintetto d'archi in mi bemolle maggiore\" op. 97.\nNegli Stati Uniti assistette anche all'esecuzione di un concerto per violoncello del compositore Victor Herbert. Dvo\u0159\u00e1k fu cos\u00ec entusiasmato dalle possibilit\u00e0 che la combinazione di violoncello e orchestra offriva, da scrivere anch'egli un concerto per violoncello, il \"Concerto per violoncello in Si minore\" (1895). Da allora il concerto, considerato uno dei migliori del suo genere, \u00e8 cresciuto in popolarit\u00e0 e oggi \u00e8 frequentemente eseguito. \nDvo\u0159\u00e1k aveva lasciato incompiuta un'analoga composizione, il \"Concerto per violoncello e orchestra in la maggiore\" (1865), che fu completata e orchestrata dal compositore tedesco G\u00fcnter Raphael tra il 1925 e il 1929 e da Jarmil Burghauser nel 1952.\nAltro luogo importante per il percorso artistico del compositore fu Lu\u017eany. L'architetto e mecenate Josef Hlavka (1831\u20131908) risiedeva nel castello, che aveva ricostruito insieme con il parco nel 1886-1887. La seconda moglie di Hlavka, Zdenka Hlavkov\u00e1 (1843\u20131902), era pianista e cantante e port\u00f2 a Lu\u017eany un grande numero di artisti, pittori, scultori, scrittori e musicisti, tra i quali Dvo\u0159\u00e1k, che compose qui l'opera \"Il Diavolo e Caterina\" (1898-1899). Per la consacrazione della nuova cappella del castello, Dvo\u0159\u00e1k compose su commissione di Hlavka la \"Messa in re maggiore\" per soli, coro e orchestra op. 86, che fu eseguita l'11 settembre 1887 con la direzione del compositore stesso e la Hlavkov\u00e1 tra i solisti. A Lu\u017eany venne data in forma privata la prima esecuzione del \"Concerto per violoncello n. 2\" nell'agosto 1895.\nTorn\u00f2, infine, a Praga, dove fu direttore del Conservatorio dal 1901 fino alla morte, nel 1904.\nDvo\u0159\u00e1k aveva una personalit\u00e0 eclettica. Oltre alla musica, aveva due passioni: le locomotive e l'allevamento di piccioni. Negli ultimi anni si ritrov\u00f2 in difficolt\u00e0 finanziarie: aveva venduto molte delle sue bellissime composizioni per cos\u00ec poco che a stento aveva di che vivere.\n\u00c8 sepolto nel cimitero di Vy\u0161ehrad a Praga.\nA Dvo\u0159\u00e1k \u00e8 stato intitolato il cratere Dvor\u00e1k, sulla superficie di Mercurio.\nStile musicale e influenze.\nLe opere di Dvo\u0159\u00e1k sono organizzate in diversissime forme: le sue nove sinfonie si rifanno a modelli classici come Ludwig van Beethoven e con stilemi musicali comparabili a quelle di Johannes Brahms, ma egli lavor\u00f2 anche nel campo del poema sinfonico e l'influenza di Richard Wagner \u00e8 evidente in alcune composizioni. Molte delle sue opere mostrano anche l'influenza della musica folkloristica ceca, sia per i ritmi, sia per le forme melodiche; forse gli esempi pi\u00f9 noti sono le due raccolte di Danze Slave (\"Danze slave per pianoforte a 4 mani\", op. 46 e 72, scritte nel 1878).\nOltre alle composizioni gi\u00e0 menzionate, Dvo\u0159\u00e1k scrisse opere (la pi\u00f9 celebre delle quali \u00e8 \"Rusalka\"), musica da camera (compreso un discreto numero di quartetti d'archi, fra cui l\"'Americano\") e musica per pianoforte.\nLe opere di Dvo\u0159\u00e1k furono catalogate da Jarmil Burghauser in \"Anton\u00edn Dvo\u0159\u00e1k. Thematic Catalogue. Bibliography. Survey of Life and Work\" (Export Artia Prague, Cecoslovacchia, 1960). In questa catalogazione, ad esempio, la Sinfonia \"Dal nuovo mondo\" (Op. 95) \u00e8 B178.\nSinfonie.\nDurante la vita di Dvo\u0159\u00e1k solo cinque sinfonie furono largamente conosciute. Il suo editore, Simrock, non ambiva a pubblicare grandi opere sinfoniche, difficili da vendere. La prima a essere pubblicata fu la n. 6, poich\u00e9 la sua stella internazionale si stava levando e famosi direttori come Hans Richter, cui era dedicata, desideravano nuove opere sinfoniche. Dopo la morte di Dvo\u0159\u00e1k, la ricerca condusse ad altre quattro sinfonie, delle quali la prima persa dal compositore stesso. Tutto ci\u00f2 port\u00f2 a una confusa situazione in cui la Sinfonia n. 9 \"Dal nuovo mondo\" \u00e8 stata alternativamente chiamata n. 5, n. 8 e n. 9. Esse sono qui numerate secondo l'ordine in cui furono scritte.\nAl contrario di molti compositori che scrissero opere sinfoniche in un'et\u00e0 avanzata (v. Johannes Brahms), Dvo\u0159\u00e1k scrisse la sua \"Sinfonia n. 1 in Do minore\" a ventiquattro anni. Sottotitolata \"Le Campane di Zlonice\" (un paesino della Boemia), \u00e8 chiaramente l'opera di un compositore ancora inesperto, sebbene sia una buona promessa. Lo \"Scherzo\" \u00e8 considerato il movimento pi\u00f9 forte. Possiede molte somiglianze formali con la Sinfonia n. 5 di Ludwig van Beethoven, seppure in armonia e strumentazione la n. 1 di Dvo\u0159\u00e1k sia un'opera pi\u00f9 romantica, alla Franz Schubert.\nLa \"Sinfonia n. 2 in Si bemolle maggiore\" segue ancora Beethoven come modello; ma la \"Sinfonia n. 3 in Mi bemolle maggiore\" mostra chiaramente l'improvviso e profondo impatto di Dvo\u0159\u00e1k con la musica di Richard Wagner e Franz Liszt.\nL'influenza di Wagner non dur\u00f2 molto; non si pu\u00f2 quasi pi\u00f9 percepire nella \"Sinfonia n. 4 in Re minore\", la migliore fra le sinfonie del giovane Dvo\u0159\u00e1k. Ancora lo \"Scherzo\" \u00e8 la parte che rifulge di pi\u00f9, ma \u00e8 gi\u00e0 netta la padronanza di Dvo\u0159\u00e1k negli aspetti formali.\nLe sinfonie intermedie di Dvo\u0159\u00e1k, la \"Sinfonia n. 5 in Fa maggiore\" (pubblicata come n. 3) e la \"Sinfonia n. 6 in Re maggiore\" (pubblicata come n. 1), sono felici opere bucoliche, ma certo non famose quanto le cugine pi\u00f9 tarde. La n. 5 \u00e8 l'opera pi\u00f9 pastorale, anche se c'\u00e8 un buio e lento movimento il cui tema principale richiama quello dell'introduzione del \"Concerto per pianoforte n. 1\" di P\u00ebtr Il'i\u010d \u010cajkovskij. La n. 6 \u00e8 pesantemente ispirata dalla \"Sinfonia n. 2\" di Brahms, in particolare dal primo e ultimo movimento.\nLa \"Sinfonia n. 7 in Re minore\" del 1885 \u00e8 la sinfonia pi\u00f9 romantica del compositore, la pi\u00f9 bella, con pi\u00f9 tensione formale e maggior intensit\u00e0 della celebre n. 9. La n. 7 potrebbe a malapena essere in contrasto pi\u00f9 puro con la \"Sinfonia n. 8 in Sol maggiore\" (pubblicata come n. 4), un'opera che Karl Schumann (in appunti su un librettino della registrazione di tutte le sinfonie scritta da Rafael Kubel\u00edk) paragona a quelle di Gustav Mahler. Insieme con l'ultima sinfonia sono considerate il picco degli scritti sinfonici di Dvo\u0159\u00e1k e tra le migliori sinfonie del XIX secolo.\nDi gran lunga pi\u00f9 celebre fu la \"Sinfonia n. 9 in Mi minore\" (pubblicata come n. 5), nota col suo sottotitolo, \"Dal Nuovo Mondo\", scritta a New York tra gennaio e maggio del 1893. Dvo\u0159\u00e1k afferm\u00f2 di aver usato elementi dalla musica americana come spiritual e musica nativa americana, ma in seguito lo neg\u00f2. Nel primo movimento un assolo di flauto ricorda molto \"Swing Low, Sweet Chariot\", e uno dei suoi studenti raccont\u00f2 che il secondo dipingeva, in modo programmatico, i lamenti di Hiawatha. Il secondo movimento ricorda cos\u00ec tanto uno spiritual nero che furono scritti dei testi per esso e divent\u00f2 \"Goin' Home.\" Dvo\u0159\u00e1k era interessato alla musica indigena americana, ma in un articolo del New York Herald il 15 dicembre 1893, scrisse \"Nella Sinfonia n. 9 ho semplicemente scritto temi originali che racchiudono le peculiarit\u00e0 della musica indiana\". \u00c8 generalmente riconosciuto che l'opera ha pi\u00f9 in comune con la musica popolare della Boemia nativa di Dvo\u0159\u00e1k che con la musica americana.\nTre delle registrazioni pi\u00f9 apprezzate di queste sinfonie sono i cicli di Rafael Kubel\u00edk con i Berliner Philharmoniker e la Symphonie-Orchester des Bayerischen Rundfunks per la Deutsche Grammophon, Libor Pe\u0161ek e Istv\u00e1n Kert\u00e9sz con la London Symphony Orchestra per la Decca Records.\nPoemi sinfonici.\nI poemi sinfonici di Dvo\u0159\u00e1k sono considerati alcuni dei suoi lavori pi\u00f9 originali. Ne scrisse cinque, tutti tra il 1896 e il 1897, e presentano una numerazione Opus sequenziale: \"Il folletto delle acque\", Op. 107; \"La strega di mezzogiorno\", Op. 108; \"L'Arcolaio d'oro\", Op. 109; \"La colomba selvatica\", Op. 110; \"Canto d'eroe\", Op. 111. I primi quattro poemi sono basati sulle ballate del folklorista Ceco Karel Erben. \"Canto d'eroe\" nasce da un'ideazione di Dvo\u0159\u00e1k, e pare sia un lavoro autobiografico.\nComposizioni.\nMusica orchestrale.\nSinfonie.\nNota: tra parentesi \u00e8 riportata la vecchia numerazione."}
{"id": "266109", "revid": "1543377", "url": "https://it.wikipedia.org/wiki?curid=266109", "title": "Distrofia facio-scapolo-omerale", "text": "La distrofia facio-scapolo-omerale (FSHD, sigla inglese di \"Facio-Scapulo-Humeral Dystrophy\") \u00e8 una forma autosomica dominante di distrofia muscolare che colpisce inizialmente la muscolatura facciale, scapolare e degli arti superiori.\nEpidemiologia.\n\u00c8 la terza pi\u00f9 comune malattia genetica della muscolatura scheletrica. Si manifesta in et\u00e0 adolescenziale, il 95% dei pazienti affetti manifesta la malattia entro i 20 anni.\nSintomatologia.\nI sintomi possono svilupparsi nella prima infanzia e di solito divengono evidenti negli anni dell'adolescenza. Il 95% degli individui affetti manifesta la malattia entro i 20 anni di et\u00e0. L'esordio comprende in genere una debolezza della muscolatura striata scheletrica che presto si estende anche ad altre regioni corporee. Tale ipostenia (riduzione di forza) \u00e8 spesso asimmetrica. L'aspettativa di vita \u00e8 normale, tuttavia fino al 15% delle persone affette diventa gravemente disabile e deve far uso alla fine di una sedia a rotelle.\nAnche se la prevalenza dell'insufficienza respiratoria in questo disturbo rimane sostanzialmente sconosciuta, si segnala che in uno studio olandese circa l'1% dei pazienti ha richiesto supporto ventilatorio (notturno o diurno). Ulteriori sintomi non muscolari sono frequentemente associati con la FSHD e includono una ipoacusia (riduzione dell'udito) subclinica di tipo neurosensoriale e la telengectasia retinica. La fisiopatologia della FSHD \u00e8 tuttora sconosciuta.\nEziologia.\nLe modificazioni istologiche dei muscoli sono aspecifiche per un danno miopatico. \u00c8 evidente nel muscolo un iniziale processo infiammatorio, ma non vi \u00e8 stata risposta alla terapia corticosteroidea ad alte dosi in studi in aperto. Studi sugli animali sugli effetti anabolici di antagonisti beta adrenergici basati sui modelli di danno muscolare hanno portato ad una sperimentazione in aperto del salbutamolo (in inglese conosciuto come albuterolo, \u00e8 un agonista \u03b22 adrenergico) nella quale i pochi risultati preliminari mostrano un miglioramento della massa muscolare e della forza nella FSHD. Studi preliminari di colture cellulari muscolari suggeriscono una maggiore sensibilit\u00e0 agli stress ossidativi, ma richiedono ulteriori approfondimenti.\nPi\u00f9 del 95% dei casi di FSHD \u00e8 associato con la delezione di copie integrali di una unit\u00e0 di ripetizione in tandem di 3,3 Kilobasi (ripetizione D4Z4) nella regione subtelomerica 35 del braccio lungo del cromosoma 4 (4q35). Nel 2010 \u00e8 stato ipotizzato un secondo meccanismo necessario per lo sviluppo della FSHD e per la prima volta \u00e8 stata fornita una teoria unificante per la genetica alla base della FSHD. Il secondo meccanismo \u00e8 stato definito un \"guadagno di funzione tossica\" del gene DUX4, e per la prima volta nella storia della ricerca genetica \u00e8 stata avanzata l'ipotesi che un \"gene morto\" possa in qualche modo \"risvegliarsi\" e causare la malattia.\nLa trasmissione \u00e8 autosomica dominante, fino a 1/3 dei casi appare come espressione di mutazione de novo (nuove, cio\u00e8 non trasmesse). La delezione \u00e8 il risultato di una dislocazione globale dell'espressione genica. Se l'intera regione \u00e8 rimossa, ci sono malformazioni alla nascita, ma non specifiche alterazione della muscolatura scheletrica. Sembra che gli individui debbano presentare 11 o meno unit\u00e0 ripetute per essere a rischio di FSHD. Nonostante la natura della mutazione del DNA sia nota, non \u00e8 stato possibile identificare un gene o meccanismo che causi la FSHD ed \u00e8 stato ipotizzato un effetto di nuova posizione per spiegare il fenotipo della malattia.\nInoltre, alcuni casi di FSHD sono il risultato di riarrangiamenti tra la regione subtelomerica del braccio lungo del cromosoma 4 (4q) e una regione subtelomerica del braccio lungo del cromosoma 10 (10q) che contiene una struttura a ripetizione in tandem altamente omologa (95%) a 4q35.\nLa malattia si verifica quando la traslocazione esita in una perdita critica di ripetizioni in tandem nella regione su 4q. Tuttavia esiste una grande famiglia, con un fenotipo indistinguibile dalla FSHD, nella quale non \u00e8 stata trovata alcuna modificazione patologica a carico della regione su 4q n\u00e9 alcuna traslocazione 4q-10q."}
{"id": "266112", "revid": "76963", "url": "https://it.wikipedia.org/wiki?curid=266112", "title": "Yann Martel", "text": "La sua opera pi\u00f9 conosciuta \u00e8 \"Vita di Pi\", libro che gli \u00e8 valso il prestigioso Booker Prize per la narrativa nel 2002.\nVita.\nNasce a Salamanca, in Spagna, da genitori franco-canadesi. Dopo aver studiato filosofia all'universit\u00e0 Trent a Peterborough, Ontario all'et\u00e0 di ventisette anni cominci\u00f2 la sua carriera di scrittore. Ha viaggiato molto in tutto il mondo, trascorrendo del tempo in Iran, Turchia e India. Vivere dentro o visitare molte culture ha influenzato il suo modo di scrivere, fornendo la ricca miscellanea culturale che fa da sfondo alle sue opere. Per scrivere \"Vita di Pi\", Martel trascorse sei mesi in India visitando moschee, templi, chiese e zoo, oltre ad un intero anno passato a leggere testi religiosi. Dopo questa ricerca, la vera e propria stesura del libro richiese altri due anni.\nMartel collabor\u00f2 anche con il compositore canadese Omar Daniel, compositore del Royal Conservatory of Music a Toronto, su un pezzo per pianoforte, quartetto d'archi e basso. La composizione, \"You Are Where You Are\", si bas\u00f2 su un testo scritto da Martel, che incluse anche parti di conversazioni al cellulare estratte da momenti di un giorno ordinario."}
{"id": "266114", "revid": "380654", "url": "https://it.wikipedia.org/wiki?curid=266114", "title": "Hardcore Holly", "text": "Carriera.\nWorld Championship Wrestling (1990\u20131991).\nNel 1990 Holly ha iniziato a fare apparizioni televisive nella World Championship Wrestling, essendo utilizzato principalmente come jobber.Combatt\u00e9 il suo primo match il 30 luglio a Gainesville, in Georgia, quando \u00e8 stato sconfitto per sottomissione dal campione degli Stati Uniti Lex Luger. Holly ha poi lottato in un six man tag team match a Marietta, in Georgia, il 6 agosto, collaborando con \"Powerhouse\" Tim Parker e Brad Bratton contro Ric Flair, Arn Anderson e Barry Windham. Il 13 agosto Holly ha affrontato Flair in un single match trasmesso su World Championship Wrestling, perdendo per sottomissione. [8] Dopo un'assenza di diversi mesi, ha fatto la sua ultima apparizione in occasione di una registrazione della World Championship Wrestling il 21 gennaio in squadra con Dave Johnson in uno sforzo senza successo contro The Freebirds in un match trasmesso il 9 febbraio 1991\nWorld Wrestling Federation/Entertainment (1994\u20132009).\nIl primo titolo vinto da Hardcore Holly nella WWF/E fu il WWF Intercontinental Championship, ottenuto sconfiggendo nell'aprile 1995 Jeff Jarrett; lo schienamento fu tuttavia irregolare e perci\u00f2 il titolo fu dichiarato vacante. Nella rivincita Jeff Jarrett riconquist\u00f2 il titolo. Dopo alcuni anni venne istituito un nuovo titolo, il WWF Hardcore Championship a cui Holly inizi\u00f2 subito a dare la caccia. Cambi\u00f2 il suo nome in Hardcore Holly e divenne uno dei punti cardine della categoria hardcore della federazione. Form\u00f2 quindi una coppia con Crash Holly, presentato nelle storyline come suo cugino, riuscendo a conquistare anche il WWF Tag Team Championship il 18 ottobre 1998, perdendoli successivamente contro Mankind e Al Snow. L'anno successivo venne introdotta nelle storyline della WWF un'altra cugina, Molly Holly.\nNel 2002 sub\u00ec un infortunio al collo dovuto a una mossa sbagliata da Brock Lesnar durante un match. Holly rimase per pi\u00f9 di un anno fuori dalle scene, per poi tornare alla fine del 2003 cercando vendetta contro Brock Lesnar. I due si affrontarono al pay-per-view Royal Rumble 2004 per il WWE Championship allora detenuto da Lesnar, il quale mantenne la cintura.\nForma quindi un tag team con Charlie Haas cercando di conquistare i titoli di coppia; Haas venne per\u00f2 licenziato dalla WWE il 5 luglio 2005. Nello stesso mese Holly apr\u00ec la \"Bob Holly Academy\", una scuola di wrestling a Mobile, in Alabama.\nHolly torn\u00f2 a lottare in match singoli cercando di conquistare lo United States Championship di Orlando Jordan. Jordan si aggiudic\u00f2 un primo match vincendo irregolarmente, mentre in un secondo match fra i due Holly vinse la contesa, ma soltanto per squalifica (ci\u00f2 implica che il titolo rimanga al suo possessore). Nel settembre 2005 Holly inizi\u00f2 un feud con Sylvain Grenier.\nScomparve dalle scene dalla puntata di \"SmackDown!\" seguente a Taboo Tuesday, dove \u00e8 stato arbitro speciale in un tag team match tra la coppia formata da Rey Mysterio e Matt Hardy e quella formata da John \"Bradshaw\" Layfield e Christian.\nTra il 2005 ed il 2006 Holly fu vittima di un'infezione da stafilococco al gomito che lo tenne a lungo fuori dal ring e che lo costrinse a subitre diverse operazioni chirurgiche. Torn\u00f2 a lottare il 31 luglio in un dark match vinto contro Simon Dean. Pass\u00f2 alla \"ECW\" debuttando nello show del 21 agosto 2006.Spesso \u00e8 alleato con Big Show effettuando cos\u00ec un turn heel. Qui offre sfide spettacolari contro pionieri del programma come Cm Punk e Rob Van Dam ma non riesce a conquistare il titolo mondiale. Partecip\u00f2 anche alla Extreme Elimination Chamber di December to Dismember 2006 valida per l'ECW Championship, ma venne eliminato da Test.\nIl 16 aprile 2007 fu costretto ad una nuova operazione al gomito che lo tenne bloccato per diversi mesi.\nCon la seconda trance della draft lottery 2007 svoltasi il 17 giugno, Holly pass\u00f2 dal roster della \"ECW\" a quello di \"SmackDown\". Tuttavia al suo rientro sul ring dall'infortunio, Holly fu aggregato al roster di \"Raw\". Il 10 dicembre 2007 vinse assieme a Cody Rhodes il World Tag Team Championship (WWE) sconfiggendo i campioni Lance Cade e Trevor Murdoch. Perse il titolo durante il pay-per-view Night of Champions 2008 quando, durante un handicap match contro Ted DiBiase Jr., Rhodes pass\u00f2 dalla parte di quest'ultimo, sancendo nel contempo la fine del team.\nA gennaio 2009, Hardcore Holly \u00e8 stato licenziato dalla WWE, come riportato dal sito ufficiale della federazione.\nCircuito indipendente (2009-presente).\nDopo il suo rilascio da parte della federazione di Stanford egli prese parte ad eventi di numerose federazioni indipendenti europee.Nel 2013 fece un'apparizione One Night Only in TNA combattendo in un six man tag team match contro gli Aces &amp; Eights.Successivamente a questa comparsa fece ritorno nelle federazioni indipendenti europee combattendo soprattutto in Olanda\nTitoli e riconoscimenti.\n1"}
{"id": "266115", "revid": "713168", "url": "https://it.wikipedia.org/wiki?curid=266115", "title": "Indiani metropolitani", "text": "Gli Indiani metropolitani costituivano l'area pi\u00f9 libertaria e creativa del Movimento del '77.\nDalla met\u00e0 degli anni settanta, i giovani del movimento che si riconoscevano proprio nella cosiddetta \"ala creativa\" iniziarono a radunarsi al Parco Lambro, a Milano, alla grande Festival del proletariato giovanile organizzata da \"Re Nudo\", periodico di controcultura, definita da molti la versione italiana del festival di Woodstock.\nI \"fricchettoni\".\nTramontata l'era del movimento degli hippy, giunto dall'America, molti giovani della fine degli anni sessanta e l'inizio dei settanta costituirono un nuovo movimento spontaneo detto dei \"freak\" (termine inglese traducibile con l'italiano \"diversi\") che aveva sostituito i vecchi hippy pur continuandone la tradizione. I \"freak\", italianizzati col neologismo \"fricchettoni\", inizialmente non erano politicizzati ma si amalgamarono attorno al mondo del rock, e della controcultura in genere, appena giunto in Italia all'inizio degli anni settanta, del quale contestarono la crescente \"industrializzazione\" e la dipendenza dalle majors ovvero le grandi case discografiche internazionali.\nQuesto movimento spontaneo ruotava attorno alla cosiddetta cultura underground che in Italia si leg\u00f2 alla rivista \"Re Nudo\" e alla casa editrice Stampa Alternativa ma anche ad altre riviste minori, talvolta nemmeno stampate, ma che giravano sotto forma di fogli ciclostilati. L'underground italiano contestava \"in toto\" la societ\u00e0 borghese entrata in crisi alla fine degli anni sessanta dopo il decennio del cosiddetto \"boom economico\". Ma non si riconosceva nemmeno nelle strutture della sinistra parlamentare ed extraparlamentare ispirandosi piuttosto ai rappresentanti del Beat Generation americana e ai suoi scrittori e poeti come Jack Kerouac e Allen Ginsberg e al movimento situazionista francese.\nAggregati sotto lo slogan: \"Il rock \u00e8 nostro\" le prime contestazioni avvennero con il rifiuto di pagare prezzi giudicati troppo elevati per i concerti rock proponendo un \"prezzo proletario\" o il diritto di potervi assistere senza pagare. Su questa onda si avvicinarono alle frange pi\u00f9 estreme dei movimenti extraparlamentari di sinistra organizzando dei veri e propri blitz, chiamati \"sfondamenti\", che li portarono spesso a contatti violenti con le forze dell'ordine. Opponendosi ai valori fondamentali della borghesia come quelli della patria e della famiglia, li sostituirono con una pratica alternativa della famiglia allargata (le cosiddette \"Comuni\"), della libert\u00e0 sessuale e della liberalizzazione delle droghe. I \"freak\" s'ispirarono ai saggi del filosofo tedesco Herbert Marcuse, a quelli di David Cooper sulla critica della famiglia, e soprattutto a quelli sulla liberazione sessuale di Wilhelm Reich. Per la cultura delle droghe fu basilare anche il pensiero di Timothy Leary, sperimentatore dell'uso dell'LSD.\nIl Movimento del '77.\nIl momento pi\u00f9 importante fu la definitiva politicizzazione della cultura alternativa in Italia che avvenne con il Movimento del '77 e la nascita dell\"'Area dell'Autonomia\" della quale i futuri Indiani Metropolitani rappresentarono la cosiddetta ala creativa. A differenza dei loro compagni dell'Autonomia Operaia, sconfitti dalla repressione dello Stato in seguito all'entrata di molti militanti nella clandestinit\u00e0, l'ala creativa fu stroncata soprattutto dal dilagare dell'eroina; essi infatti - molto pi\u00f9 dediti all'uso di droghe che alla violenza politica - furono facile preda di questa droga che segner\u00e0 la vita di molti giovani per tutti gli anni ottanta e novanta.\nIl termine \"Indiani Metropolitani\" fu coniato durante l'occupazione della facolt\u00e0 di Lettere dell'Universit\u00e0 di Roma, con un volantino che echeggiava, ironicamente, il Manifesto del Futurismo e che trov\u00f2 sviluppo nella fanzine \"Oask!?\". La prima azione pubblica fu quella, con la scala a torretta sottratta dalla biblioteca della facolt\u00e0 di Lettere, durante la Cacciata di Lama dall'Universit\u00e0 di Roma, nel 1977, anche se l'ala creativa era gi\u00e0 presente in precedenti esperienze politiche vicine al Movimento degli Studenti, come i gruppi situazionisti degli anni sessanta.\nIn realt\u00e0 gli Indiani metropolitani si materializzarono concretamente nella notte di Natale del 1975, con scritte blasfeme sulla chiesa di Tomba di Nerone a Roma, via Cassia, per opera di un gruppo di individui molto diversi tra loro, per estrazione sociale e politica, firmandosi \"Gruppo Geronimo\", sigla che sar\u00e0 mantenuta per una buona parte del 1976 per poi essere \"sciolta nel movimento\".\nIl \"Gruppo Geronimo\", dopo alcuni scontri fisici e chiarificatori con il \"Collettivo di via dei Volsci\", pubblica anche due numeri di una rivista chiamata \"Neg/azione\". Il primo numero vede la partecipazione di tutti i componenti, mentre il secondo e ultimo numero viene monopolizzato da due o tre persone, mentre gli altri sono gi\u00e0 impegnati in altri progetti: il pi\u00f9 importante, non solo a livello mediatico, \u00e8 quello di \"Radio Blu\"(94.800 Mhz), messo in piedi insieme con un gruppo di ex militanti di Potere Operaio.\nCi sono anche altri giovanissimi che emuli di Ernesto Assante conduttore notturno di \"Radio Blu\" si lanciano quali acerbi DJ ( anche da \"cani sciolti\" come si diceva allora) in trasmissioni musicali notturne, fra questi Marco Erler dall'etere di \"Onda Radio 101\" emittente della Balduina: per sottolineare la tendenza trasgressiva del far uso di sostanze psicotrope alternative mette in continuazione i Gong gruppo di psichedelic rock anglo-francese fondato dall'australiano Daevid Allen, formazione che conquister\u00e0 la piazza romana con due spettacolari concerti, al cinema teatro Palladium (Garbatella) e a piazza Navona. \nNel 1976 il \"Gruppo Geronimo\" veniva riportato su \"La Repubblica\" come gruppo eversivo e con contatti con la lotta armata. Geronimo e gli Indiani metropolitani non erano affatto non violenti ma erano sicuramente contrari al terrorismo e al fiancheggiamento di quest'ultimo. Gli indiani di \"Geronimo\" seguivano gli insegnamenti del 1957 di Guy Debord e, per denunciare l'assoggettamento psicologico in atto in seguito all'alienazione da consumismo di tutte le masse, ricostruiscono per gioco, e anche per sfida, delle situazioni tanto ridicole quanto improbabili.\nFra le var\u00ede \"trib\u00f9\" si ricordi quella capeggiata da Mario Appignani che fu molto attiva non solo nel giorno dei disordini contro Lama dentro l'Ateneo romano ma anche in quello del raduno per le istanze antinucleari davanti alla allora costruenda centrale nucleare di Montalto di Castro.\nI creativi inoltre organizzarono un grande incontro happening a Roma nella Villa Pamphilj nel mese di aprile, a significare la volont\u00e0 dei giovani di \"non farsi rubare\" un'altra primavera bens\u00ec di affermare la politica spiccia dei bisogni quotidiani contro l'impostazione pragmatica della sinistra facente capo al PCI. Tale \"festa\" nei prati fioriti di Villa Pamphilj richiam\u00f2 migliaia di ragazzi, non solo giovanissimi anche \"figli dei fiori\" con esperienze alla Woodstock, e per le sue coreografie e le movenze ritmate in modo incessante da bonghi e tamburi con tanto di minuetti mediovali e gestualit\u00e0 da cavalieri antichi, oltre che per il conio di nuovi slogan fatti di scomposizioni del linguaggio, fu un fatto nuovo mai visto prima di allora. Rimase unico del suo genere tale evento di una sola giornata (senza che fosse centrato sui pi\u00f9 consueti raduni accampamento per concerti rock diluiti in pi\u00f9 giornate in sequenza), poi condito come fu con esperimenti intellettuali e l'introduzione pubblica che fecero alcuni per la prima volta dell'esperanto che gi\u00e0 era in voga tra gli alternativi che frequentavano Amsterdam e la sua Melkweg, rimase impresso a fuoco nella memoria dei numerosissimi partecipanti che riempirono la Villa in ogni dove, anche per la gioia e il talento dei vari fotografi che immortalarono l'evento.\nCrisi e fine del movimento.\nDi fronte alla crisi dei movimenti della sinistra extraparlamentare, gli Indiani metropolitani reagirono rifiutando la violenza come pratica dell'area dell'Autonomia e abbandonando sostanzialmente la ferrea dottrina marxista. Nell'adottare una nuova critica culturale dei modelli borghesi, si ispirarono al movimento dadaista. Sia nelle attivit\u00e0 politiche, sia nei cortei, entrambe le aree dell'Autonomia convissero con forti critiche reciproche. Molti Indiani metropolitani, come abbiamo visto, andarono a ingrossare le file dei tossicodipendenti da eroina e cocaina. Altri si rifugiarono in varie sette mistiche, legate alla cultura dell'Oriente, in particolare a quella d'impronta buddista o di un misticismo particolare come quello dei cosiddetti arancioni di Osho Rajneesh: per questo motivo molti ex Indiani ed ex \"fricchettoni\" si trasferirono in India."}
{"id": "266123", "revid": "287204", "url": "https://it.wikipedia.org/wiki?curid=266123", "title": "Antonin Dvo\u0159ak", "text": ""}
{"id": "266124", "revid": "17351", "url": "https://it.wikipedia.org/wiki?curid=266124", "title": "Stinger", "text": ""}
{"id": "266125", "revid": "6923", "url": "https://it.wikipedia.org/wiki?curid=266125", "title": "Palazzo Pontificio", "text": "Il Palazzo Pontificio di Castel Gandolfo (o Palazzo Apostolico di Castel Gandolfo) \u00e8 un museo appartenente alla Santa Sede. Sino al pontificato di Benedetto XVI \u00e8 stato una residenza papale suburbana.\nEsso si trova all'interno della zona extraterritoriale delle Ville Pontificie di Castel Gandolfo, sui Colli Albani, circa venti chilometri a sud di Roma.\nL'extraterritorialit\u00e0 delle Ville Pontificie, frequentate per la villeggiatura dai papi fin dai tempi di Urbano VIII, era stata concessa alla Santa Sede con la legge delle Guarentigie, nel 1871 (assieme alla basilica e al palazzo del Laterano, a Roma); ed \u00e8 stata riconfermata con i Patti Lateranensi nel 1929. I pontefici erano soliti recarsi a Castel Gandolfo almeno una volta l'anno, d'estate. Papa Francesco non ha mai utilizzato questo palazzo per dimora estiva.\nIl palazzo \u00e8 parte integrante dell'area di oltre 55 ettari che costituisce il complesso delle Ville Pontificie.\nStoria.\nAcquisito dalla Camera Apostolica nel luglio 1596 e incorporato come patrimonio inalienabile della Santa Sede il 27 maggio 1604, il territorio di Castel Gandolfo fu prescelto come luogo di villeggiatura da molti papi, a cominciare da Urbano VIII che, subito dopo la sua elezione a pontefice (1623), diede avvio alla costruzione di un edificio sul sito della villa romana dell'imperatore Domiziano, probabilmente sorta a sua volta sull'acropoli dell'antica Alba Longa.\nIl progetto del palazzo pontificio (il \"suburbano recesso\", come venne allora chiamato) fu affidato a Carlo Maderno che lo realizz\u00f2 con l'aiuto dei suoi assistenti Bartolomeo Breccioli e Domenico Castelli (1629). Bench\u00e9 promotore della sua costruzione, Urbano VIII non vi abit\u00f2 mai preferendo risiedere nella vicina Villa Barberini, appartenente al nipote Taddeo Barberini. Il primo pontefice a villeggiarvi fu dunque il senese Alessandro VII, che complet\u00f2 l'edificio con la facciata principale e l'ala occidentale, cui contribu\u00ec anche Gian Lorenzo Bernini.\nTrascurata per circa un secolo, la villa di Castel Gandolfo torn\u00f2 ad essere frequentata nel Settecento con papa Benedetto XIV, che la ristruttur\u00f2 apportandovi modifiche e nuove decorazioni. Altrettanto fece Clemente XIV, che inoltre acquist\u00f2 la limitrofa Villa Cybo (1773) ampliando a parco l'originario giardino di Urbano VIII. Occupata e gravemente danneggiata dalle truppe napoleoniche, fu restaurata da Pio VII e Pio VIII. In seguito fu particolarmente utilizzata come residenza estiva da Gregorio XVI e poi, almeno fino al 1870, da Pio IX; entrambi i pontefici vi apportarono ulteriori migliorie. Dal 1870 per\u00f2, con la fine dello stato pontificio, venne abbandonata dai papi, come tutte le altre residenze possedute fuori Roma, per \"rinchiudersi\" in Vaticano in segno di aperta protesta contro lo Stato italiano.\nNel 1929, con la nascita dello Stato della Citt\u00e0 del Vaticano e il relativo trattato, le ville papali di Castel Gandolfo (cui ora si aggiungeva la vicina Villa Barberini), pur rimanendo giuridicamente territorio italiano, furono dichiarate dominio extraterritoriale pontificio; e proprio con papa Pio XI il Palazzo Apostolico di Castel Gandolfo ritorn\u00f2 ad essere la residenza estiva dei papi. Pio XI fece anche realizzare dall'architetto Giuseppe Momo i collegamenti fra le tre propriet\u00e0, confinanti ma divise dalla rete stradale pubblica: una loggia per unire il Palazzo Apostolico a Villa Cybo e un cavalcavia per mettere in comunicazione il giardino di quest'ultima con quello di Villa Barberini. Nel 1934, inoltre, lo stesso pontefice fece allestire all'ultimo piano del Palazzo Apostolico, sotto la torre, la sede dell'osservatorio astronomico vaticano, noto anche come Specola Vaticana. Con l'ulteriore acquisto di alcuni terreni verso Albano Laziale, vi si pot\u00e9 installare infine una piccola azienda agricola cosicch\u00e9 l'insieme delle propriet\u00e0 pontificie a Castel Gandolfo, tutte collegate fra di loro, costituisce oggi un unico vasto parco, la cui estensione di circa 55 ettari \u00e8 superiore a quella dello stesso stato vaticano.\nLo stesso palazzo ha visto, nel 1958 e nel 1978, i decessi di due papi, rispettivamente Pio XII e Paolo VI.\nIl palazzo venne in seguito utilizzato abitualmente dai papi come residenza nei periodi di riposo, tanto che Giovanni Paolo II defin\u00ec Castel Gandolfo il \u00abVaticano Due\u00bb; in tali occasioni la recita domenicale dell'Angelus avveniva all'interno del cortile. Nel 2010 si \u00e8 tenuta a Castel Gandolfo l'Udienza generale nella piazza esterna, per la prima volta nella storia. Dal 28 febbraio al 2 maggio 2013 vi ha risieduto temporaneamente Benedetto XVI dopo aver rinunciato al Ministero Petrino.\nIl 21 ottobre 2016, per decisione di papa Francesco, il Palazzo ha dismesso le sue vesti di residenza estiva papale ed \u00e8 diventato ufficialmente un museo.\nDescrizione.\nIl palazzo.\nSulla facciata del palazzo sono riportate tre epigrafi, celebrative delle opere di altrettanti papi: nell'ordine cronologico, Paolo V, Urbano VIII ed Alessandro VII:\nDal Cortile delle udienze, lo Scalone d'onore conduce al piano nobile del palazzo. Le sale sono disposte secondo l'ordine gerarchico del cerimoniale vaticano, riprendendo lo schema della Seconda Loggia nel Palazzo Apostolico Vaticano. La prima sala infatti \u00e8 il Salone degli Svizzeri, o dei Tedeschi, locale un tempo destinato al corpo di guardia (analogamente al pi\u00f9 vasto Salone dei Corazzieri del Palazzo del Quirinale). Fino ai restauri di Pio XI degli anni Trenta la stanza era divisa a met\u00e0 da quattro colonne, e sul pavimento originario erano visibili graffiti e scritte lasciate dalle alabarde delle Guardie Svizzere. Oggi la sala \u00e8 decorata da un altorilievo con la \"Deposizione dalla Croce\" e con una Madonna settecentesca di Domenico Corvi.\nSeguono la Sala dei Palafrenieri, che ospita i Sediari pontifici e quella delle Guardie Nobili, contenenti ricordi della presenza di Pio IX. La seguente Sala dei Camerieri di Cappa e Spada ospita copie di quadri di Bartolom\u00e9 Esteban Murillo e Guido Reni. Nella successiva Sala dei Bussolanti c'\u00e8 copia della bolla del concordato di Fontainebleau del 1801 ed un ritratto di Pio VII e del suo segretario di Stato Ercole Consalvi di Jean-Baptiste Wicar. Seguono la Sala del Trono, risalente all'epoca di Innocenzo X, e la Sala del Concistoro, fatta decorare da Pio IX con tappezzeria damascata e pavimenti di marmi policromi: oggi ospita due arazzi della celebre manifattura Gobelin di Bruxelles raffiguranti la fuga della Sacra Famiglia in Egitto.\nSuccessivamente vi \u00e8 la Galleria di Benedetto XIV, ampliamento gi\u00e0 fatto costruire da Alessandro VII ma decorata nel Settecento con dipinti a guazzo di Pier Leone Ghezzi. Da l\u00ec si accede alla Cappella Papale di Urbano VIII, una delle pi\u00f9 antiche stanze del palazzo, affrescata da Simone Lagi e stuccata dai fratelli Zuccari.\nSeguono le stanze dell'appartamento privato del papa: l'Anticamera, con una Madonna di Carlo Dolci, lo Studio, risistemato sotto Pio XI, con dipinti del Dolci e di Paolo Veronese e scrivania con stemma di Pio VII; la Sala da pranzo di Clemente XIV, decorata da Angeloni e Cristoforo Unterberger; la Camera da letto; la Cappella privata, voluta da Pio XI, con una copia della Madonna di Czestochowa e dipinti del pittore polacco Rosen, ricordi del periodo in cui papa Ratti fu nunzio apostolico in Polonia. Gli appartamenti sono completati dalla Camera della toilette, con lacerti di affreschi medioevali dell'antico castello dei Gandolfi e dei Savelli; dalla Stanza dello Scopatore segreto e dalla Sala dello Scalco, affrescata con nature morte di Salvator Rosa.\nConcludono la descrizione del Palazzo Pontificio il Salone del Biliardo o del Buffet, lungo circa 30 metri, un tempo dedicato ai passatempo della corte pontificia ed oggi sala da pranzo, che ospita i due affreschi di un anonimo settecentesco raffiguranti le passeggiate di Clemente XIV nella vicina villa Cybo. Infine, l'appartamento del cardinale Segretario di Stato, arredato con mobili cinesi, datati al 1747, sotto il regno di Benedetto XIV."}
{"id": "266126", "revid": "114309980", "url": "https://it.wikipedia.org/wiki?curid=266126", "title": "Bacino collettore", "text": "Il bacino collettore (o zona di accumulo o circo glaciale) \u00e8 la zona in cui si verifica l'accumulo di neve che poi per compattazione e ricristallizzazione d\u00e0 origine ad un ghiacciaio. Il limite inferiore del bacino collettore \u00e8 detto limite delle nevi persistenti e la sua quota varia a seconda dell'area geografica, mentre ai poli \u00e8 al livello del mare pi\u00f9 ci si avvicina all'equatore pi\u00f9 la sua quota aumenta. Nel caso di ghiacciai locali dal bacino collettore si dipartono uno o pi\u00f9 bacini di ablazione nei quali si allungano le lingue glaciali."}
{"id": "266129", "revid": "287204", "url": "https://it.wikipedia.org/wiki?curid=266129", "title": "Antonin Dvorak", "text": ""}
{"id": "266130", "revid": "17654", "url": "https://it.wikipedia.org/wiki?curid=266130", "title": "Jules Burgmein", "text": ""}
{"id": "266133", "revid": "1149807", "url": "https://it.wikipedia.org/wiki?curid=266133", "title": "Super deformed", "text": "Il termine super deformed si riferisce a un particolare stile caricaturale di disegno, legato soprattutto al mondo dei manga e degli anime.\nI personaggi ridisegnati in stile \"super deformed\" assumono le proporzioni e la fisionomia di neonati: occhi enormi, corpo tozzo e rotondeggiante, la testa che occupa un terzo dell'altezza corporea. A volte vengono anche aggiunti particolari come orecchie da gatto o code da volpe. Va notato che possono essere disegnati in stile \"super deformed\" non solo persone, ma anche animali e mezzi di vario tipo.\nLo stile del super deformed pu\u00f2 essere utilizzato per caratterizzare passaggi narrativi in cui il personaggio provi sentimenti molto forti, quali amore folle, rabbia o quant'altro. A volte viene contrapposto a disegni seri per creare momenti di rilassamento nel lettore. Ad esempio, questa tecnica viene utilizzata spesso negli anime \"Slam Dunk\", \"Le situazioni di Lui &amp; Lei\", nei primi episodi di \"Magic Knight Rayearth\" e in alcuni episodi di \"Naruto\", in tutta la serie di \"Oh, mia dea!\". \nTutti gli Arcobaleno in \"Tutor Hitman Reborn!\" sono super deformed, rispetto alle loro forme adulte, per accentuare il fatto che essi sono adulti che hanno subito una maledizione che li ha ringiovaniti. \nCompletamente assurdi invece ne \"Il pazzo mondo di Go Nagai\" dove la maggior parte dei personaggi creati nella realt\u00e0 dall'autore sono richiamati come super deformed in una storia surreale. \nQuesta tecnica viene utilizzata anche sui pinguini di \"Mawaru-Penguindrum\".\nApparizioni nei videogiochi.\nTalvolta si trovano dei personaggi super deformed anche nel mondo dei videogiochi: "}
{"id": "266134", "revid": "2221578", "url": "https://it.wikipedia.org/wiki?curid=266134", "title": "Jean-Marie Le Pen", "text": "Le Pen \u00e8 famoso per aver richiesto forti politiche di rafforzamento della legge, tra cui la reintroduzione della pena di morte, forti restrizioni sull'immigrazione da paesi extraeuropei, ritiro della Francia, o maggiore indipendenza, dall'Unione europea.\nSi \u00e8 candidato in diverse elezioni presidenziali francesi, arrivando anche al ballottaggio nelle elezioni presidenziali del 2002, quando ottenne il 17,79 %. Nelle elezioni presidenziali del 2007 ha ottenuto al primo turno 3.834.530 voti (10,44%), venendo escluso dal successivo ballottaggio.\nDopo aver lasciato nel 2011 alla figlia Marine Le Pen la guida del FN, \u00e8 stato espulso dal partito nel 2015 per divergenze politiche ormai consolidate.\nCarriera politica.\nJean-Marie Le Pen \u00e8 il figlio di Jean Le Pen (1901-1942), pescatore e presidente dell'associazione dei veterani e l'assessore di La Trinit\u00e9-sur-Mer, e di Anne-Marie Herv\u00e9 (1904-1965), sarta e figlia di agricoltori provenienti da Locmariaquer e Le Bono nel Morbihan in Bretagna.\nVeterano dell'esercito francese, ha iniziato la sua carriera politica a Tolosa come capo dell'unione studentesca. Nel 1956 divenne il pi\u00f9 giovane membro dell'Assemblea nazionale francese, eletto per Unione e Fraternit\u00e0 Francese, il partito di Pierre Poujade. Nel 1957 divenne il segretario generale del Fronte Nazionale dei Combattenti. Nel 1965 fu il direttore della campagna delle presidenziali di Jean-Louis Tixier-Vignancour. Nel 1969 si avvicin\u00f2 a Ordre nouveau.\nNel 1972 fond\u00f2 il Fronte Nazionale, un partito nazionalista di estrema destra, in opposizione al partito gollista. \u00c8 stato candidato alle elezioni presidenziali del 1974 (0,75% dei voti), del 1988 (14,38%), del 1995 (15,00%), del 2002 (16,86% e 17,8% al ballottaggio) e del 2007. Nel 1981 non pot\u00e9 candidarsi, non avendo ottenuto le 500 firme di sindaci necessari.\nDal 1984 al 1999 ottenne un seggio al Parlamento europeo, di cui fu privato il 10 aprile del 2003 dalla Corte di giustizia europea. Fu rieletto al Parlamento europeo nel 2004.\nAlle elezioni presidenziali del 2002 ottenne il 16,86% dei voti al primo turno, abbastanza per arrivare al ballottaggio, grazie al basso risultato del candidato socialista e Primo ministro Lionel Jospin. \u00c8 stato il primo politico francese della destra non gollista ad arrivare al ballottaggio delle elezioni presidenziali. L'evento caus\u00f2 un grande movimento nell'opinione pubblica nazionale e pi\u00f9 di un milione di persone prese parte a manifestazioni di piazza contro Le Pen, inoltre Chirac rifiut\u00f2 il tradizionale duello televisivo prima del secondo turno.\nAlle elezioni regionali francesi del 2010 si candida in prima persona alla presidenza della Provence-Alpes-C\u00f4te d'Azur e ottiene il 20,29% dei voti al primo turno e il 22,87% al secondo; al termine di queste consultazioni in un'intervista afferma di essere politicamente \"immortale\" e lascia trasparire una possibile successione della figlia Marine alla guida del FN in futuro.\nIl 15 gennaio 2011 lascia la Presidenza del FN in favore della figlia Marine che nel corso degli anni cambier\u00e0 rotta al partito con la cosiddetta \"d\u00e9diabolisation\". Jean-Marie \u00e8 il nonno di Marion Le Pen, la pi\u00f9 giovane parlamentare della \"V Repubblica\" (anche lei esponente del FN: \u00e8 stata eletta deputata nel 2012 nel dipartimento di Vaucluse). Nel novembre 2014 diviene presidente onorario del Partito.\nNell'aprile 2015 definisce le camere a gas naziste quali semplice \u00abdettaglio della storia\u00bb scatenando l'ira della figlia e perci\u00f2 annuncia poi di voler rinunciare a presentarsi alle regionali di fine anno in Provenza-Alpi-Costa Azzurra perch\u00e9 \"se devo sacrificare il futuro del movimento, non voglio essere io a causargli un danno\" auspicando la candidatura della nipote Marion Le Pen.\nIl 16 aprile viene ricoverato in ospedale per problemi cardiaci.\nNel maggio 2015 viene sospeso dal FN, e nell'agosto 2015 Le Pen \u00e8 stato infine espulso dal partito che aveva fondato e guidato per decenni.\nNel 2017 \u00e8 entrato nel partito neofascista europeo Alleanza per la Pace e la Libert\u00e0 (Apf) guidato da Roberto Fiore.\nProcedimenti giudiziari.\nNel 1996 \u00e8 stato condannato da un tribunale francese per il reato di incitamento all'odio razziale per aver definito le camere a gas, in cui vennero sterminati gli ebrei, \"un semplice dettaglio nella storia della seconda Guerra Mondiale\".\nNel 2012 viene condannato a 10.000 euro di multa per la frase: \"almeno in Francia l'occupazione tedesca non era particolarmente disumana\".\nNel marzo 2018 \u00e8 stato condannato, in via definitiva, a pagare una multa di 30.000 euro per aver nuovamente definito, nell'aprile del 2015, le camere a gas naziste come un \"dettaglio\" della storia della seconda guerra mondiale."}
{"id": "266135", "revid": "22475", "url": "https://it.wikipedia.org/wiki?curid=266135", "title": ".rtf", "text": ""}
{"id": "266136", "revid": "242434", "url": "https://it.wikipedia.org/wiki?curid=266136", "title": "Addogato", "text": ""}
{"id": "266137", "revid": "1543377", "url": "https://it.wikipedia.org/wiki?curid=266137", "title": "Orlando Jordan", "text": "Carriera.\nWorld Wrestlng Entertainment.\nCompetizione singola (2003\u20132004).\nJordan fece il suo esordio il 31 maggio 2003 a \"Velocity\" sconfiggendo Jamie Noble. Il suo debutto a \"SmackDown!\" avvenne il 26 giugno al Madison Square Garden dove perse contro John Cena. Dopo aver continuato a lottare principalmente a \"Velocity\", perse contro Brock Lesnar in un match valevole per il WWE Championship il 29 gennaio 2004.\nThe Cabinet (2004\u20132005).\nDopo qualche mese d'assenza, torn\u00f2 il 5 agosto a \"SmackDown!\" dove perse contro Ren\u00e9 Dupr\u00e9e. Nella stessa sera divenne un \"heel\" dopo aver John \"Bradshaw\" Layfield (JBL) da The Undertaker. La settimana seguente si un\u00ec al Cabinet di JBL dove venne nominato \"Chief of Staff\", nella stessa serata, perse contro The Undertaker per squalifica dopo un attacco di JBL nei confronti di Undertaker.\nNella puntata di \"SmackDown\" del 3 marzo 2005, grazie all'intervento dei Basham Brothers, Jordan conquist\u00f2 lo United States Championship battendo John Cena, il quale era in faida con Layfield da alcuni mesi. Il 21 agosto 2005, a \"SummerSlam\", perse il titolo contro Chris Benoit in un match durato soli venticinque secondi; nelle settimane successive venne sconfitto dal \"Rabid Wolverine\" in altri quattro incontri dalla durata molto breve.\nNel gennaio del 2006, dopo lo scioglimento del Cabinet, Jordan si intromise nella faida per lo United States Championship tra Chris Benoit e Booker T, proponendo a quest'ultimo di sostituirlo quando si infortun\u00f2 alla caviglia e necessitava di un rimpiazzo per la Best of Seven Series, che in quel momento stava conducendo per 3-2; nonostante la dimostrazione di solidariet\u00e0, egli fu deriso dal \"Bookerman\", che invece prefer\u00ec concedere il suo posto a Randy Orton. Per vendicarsi, Jordan decise di intervenire durante il sesto incontro della serie, colpendo Benoit alle spalle in modo da farlo vincere per squalifica e portare il punteggio totale sul 3-3. Il 13 gennaio, durante l'ultimo match della serie, arriv\u00f2 nuovamente sul ring per impedire a Orton di effettuare la RKO, ma il \"Legend Killer\" riusc\u00ec ad aggiudicarsi la contesa grazie ad un'interferenza di Booker T, che quindi divent\u00f2 il nuovo United States Champion.\nIl 26 maggio 2006 Jordan venne rilasciato dalla WWE.\nCircuito indipendente (2006\u20132020).\nDal 2006 al 2010 Orlando Jordan lott\u00f2 in diverse federazioni indipendenti tra cui l'italiana Nu-Wrestling Evolution. Il 19 aprile 2008, durante la tappa di Barcellona del tour spagnolo, conquist\u00f2 l'NWE World Heavyweight Championship battendo Romeo Roselli, ma perse il titolo poche settimane dopo contro Ultimate Warrior.\nTotal Nonstop Action (2010\u20132011).\nOrlando Jordan debutt\u00f2 nella Total Nonstop Action nella puntata del 4 gennaio 2010, durante un segmento nel \"backstage\" insieme a D'Angelo Dinero. Il suo match d'esordio lo vide uscire sconfitto contro lo stesso Dinero, ma nella rivincita della settimana successiva riusc\u00ec a vincere approfittando di un infortunio al ginocchio dell'avversario. Il 16 maggio 2010, a \"Sacrifice\", perse contro Rob Terry in un match valido per il Global Championship e al termine dell'incontro effettu\u00f2 un \"turn-heel\".\nL'11 luglio 2011 Jordan venne rilasciato dalla TNA."}
{"id": "266152", "revid": "111325", "url": "https://it.wikipedia.org/wiki?curid=266152", "title": "Mecha designer", "text": ""}
{"id": "266164", "revid": "2225", "url": "https://it.wikipedia.org/wiki?curid=266164", "title": "Cristo si \u00e8 fermato ad Eboli", "text": ""}
{"id": "266166", "revid": "1543377", "url": "https://it.wikipedia.org/wiki?curid=266166", "title": "Affibbiature", "text": "Affibbiature \u00e8 un termine utilizzato in araldica per indicare le griglie che decorano la visiera degli elmi posti come timbro sullo scudo.\nNella consuetudine araldica il numero e la natura delle affibbiature \u00e8 strettamente collegato al livello di nobilt\u00e0 espresso dall'elmo (e dalla corona ad esso collegata):\nNelle immagini seguenti il numero delle affibbiature non corrisponde allo standard dell'araldica franco-italiana.\nLa blasonatura da utilizzare sar\u00e0: \"lo scudo \u00e8 timbrato da un elmo da ... graticolato di .. affibbiature ...\"."}
{"id": "266167", "revid": "2225", "url": "https://it.wikipedia.org/wiki?curid=266167", "title": "Indiani Metropolitani", "text": ""}
{"id": "266168", "revid": "125416492", "url": "https://it.wikipedia.org/wiki?curid=266168", "title": "Bivacco", "text": "Il bivacco (anche denominato baito) \u00e8 l'accampamento notturno all'aperto. Nelle Alpi con il termine \"bivacco\" ci si riferisce anche a una struttura incustodita a uso degli alpinisti per rifugio e pernottamento. Tipica delle societ\u00e0 basate sul nomadismo e sulla pastorizia, la pratica del bivacco \u00e8 stata utilizzata storicamente nelle campagne militari e nell'alpinismo.\nEtimologia.\nIl termine si fa derivare dal francese \"bivouac\" e probabilmente dal tedesco \"bei\" e \"Wache\" (\"di guardia\", \"in allerta\").\nBivacco alpino.\nNell'alpinismo il bivacco pu\u00f2 avvenire lungo una parete che richiede pi\u00f9 giorni di arrampicata per essere superata.\nIl bivacco era una pratica comune nelle fasi iniziali della storia dell'alpinismo in quanto non erano disponibili infrastrutture, mezzi di trasporto e rifugi che agevolassero gli alpinisti nelle ascensioni. Uno o pi\u00f9 pernottamenti in parete sono anche frequenti nel corso di prime ascensioni di estrema difficolt\u00e0. Per esempio la prima salita della parete nord della cima ovest delle Tre Cime di Lavaredo (Dolomiti), effettuata nel 1935 ha richiesto tre giorni di arrampicata; la prima ascensione invernale del pilastro centrale del Freney (Monte Bianco) sei giorni di permanenza in quota.\nIn genere il bivacco si svolge in zone pianeggianti della parete (cenge), ove \u00e8 possibile riposare abbastanza confortevolmente e cucinare qualche alimento caldo se l'ascensione dura molti giorni o si svolge nel periodo invernale. In presenza di pareti estremamente continue e verticali \u00e8 possibile bivaccare appendendo alla parete delle amache, che permettono comunque di recuperare le forze anche se in condizioni di maggiore stress.\nIl bivacco nei parchi.\nSolitamente all'interno dei parchi naturali o comunque di aree protette \u00e8 assolutamente vietato campeggiare con strutture mobili come tende, roulotte, camper, ma \u00e8 comunque sempre consentito il cosiddetto \"bivacco alpino\", di cui non \u00e8 quasi mai fornita una descrizione.\nSolitamente si intende per \"bivacco alpino\" una sosta, anche con tenda, che per\u00f2 deve essere montata dopo il tramonto e smontata prima dell'alba.\nIl bivacco come struttura nelle Alpi.\nUn altro significato in uso della parola \"bivacco\", almeno nella parte italiana delle Alpi, identifica una struttura in legno, metallo o cemento, di piccole dimensioni (fino ad una decina di posti letto) ed incustodita, posta in luoghi particolarmente isolati per offrire un ricovero di fortuna.\nSi differenzia dal rifugio alpino per le dimensioni molto pi\u00f9 piccole, perch\u00e9 non offre servizi organizzati (pernottamento, pasto, riscaldamento) e per il fatto di essere sempre aperto. Solitamente i bivacchi sono forniti solo di brandine, a volte di stufa e di un tavolo. Per quanto riguarda la Svizzera italiana questo tipo di infrastrutture viene indicato con il nome di rifugio.\nBivacco militare.\nNel gergo militare il bivacco \u00e8 l'accampamento notturno di truppe all'aperto, senza tende, con i soldati che dormono coperti dai loro soli vestiti e con le armi al fianco.\nNell'antichit\u00e0.\nNelle guerre dell'antichit\u00e0 le truppe venivano riparate in tende che formavano vere e proprie citt\u00e0 mobili. Le indagini archeologiche hanno rivelato molti particolari di questi tipi di accampamenti dell'esercito romano in luoghi come Vindolanda (Inghilterra) e Raedykes (Scozia).\nMedioevo.\nIn epoca medievale castelli e abbazie erano aperti alle armate di feudatari e principi durante le loro marce. Le masse popolari che, incitate dall'entusiasmo religioso, accorsero alle Crociate in Medio Oriente, erano pi\u00f9 una folla disordinata che un esercito e tutti, a parte i cavalieri pi\u00f9 importanti e i principi con il loro immediato seguito, bivaccavano sul terreno come le selvagge trib\u00f9 nomadi che erravano le pianure dell'Asia.\nDopo il Medioevo.\nCon il ritorno delle guerre regolari riapparvero anche gli accampamenti di tende, comuni in Europa nel corso dei secoli XVII e XVIII. Ma nel corso delle gigantesche guerre napoleoniche si trov\u00f2 che la rapidit\u00e0 dei movimenti fosse pi\u00f9 importante della salute dei soldati e il lusso delle tende scomparve dai campi di battaglia europei, con qualche eccezione nel caso degli eserciti inglesi. Intere armate bivaccavano intorno ai fuochi o, quando la vicinanza del nemico lo rendeva necessario, perfino senza fuochi, dormendo sulla paglia o sulla nuda terra, con parte dei soldati che montava la guardia. Tra i bivacchi storici nessuno \u00e8 stato pi\u00f9 celebrato da poeti e pittori di quello della vigilia della battaglia di Austerlitz."}
{"id": "266170", "revid": "5456", "url": "https://it.wikipedia.org/wiki?curid=266170", "title": "Societ\u00e0 Sezionale di Ginnastica in Bologna", "text": ""}
{"id": "266177", "revid": "599013", "url": "https://it.wikipedia.org/wiki?curid=266177", "title": "Al\u00e9ria", "text": ""}
{"id": "266192", "revid": "125289635", "url": "https://it.wikipedia.org/wiki?curid=266192", "title": "Ezio Rossi", "text": "In carriera ha ottenuto nove promozioni: cinque da calciatore ( nel 1984-1985, nel 1989-1990, nel 1990-1991 e nel 1995-1996 e 1996-1997), e quattro da allenatore ( nel 2000-2001 e 2001-2002, nel 2011-2012 e nel 2015-2016).\nCarriera.\nGiocatore.\nCresciuto nel vivaio del , squadra con cui esordisce in Serie A nella stagione 1982-1983, gioca poi per due anni in Serie B nelle file del , con cui nel 1985 partecipa alla prima storica promozione dei salentini in massima serie. Torna quindi in pianta stabile a Torino dove rimane per tutta la seconda met\u00e0 degli anni 1980. Nell'estate del 1990 si trasferisce al dove milita per un triennio, calcando per l'ultima volta i campi della Serie A nella stagione 1991-1992. Seguono quindi due brevi esperienze con e , e nella seconda parte degli anni 1990 la militanza nel , squadra dove tra il 1995 e il 1997 contribuisce alla doppia promozione dalla Serie C2 alla B, e con cui chiude la carriera agonistica nel 1999.\nAllenatore.\nNel 1999 intraprende il doppio ruolo di allenatore-giocatore al , in Serie D. L'anno dopo gli viene affidata in Serie C2 la panchina della , che porta in Serie B con due promozioni consecutive, sfiorando poi il salto in Serie A nel 2003 con un quinto posto finale. \nNello stesso anno passa al , in serie B dove conclude la stagione a mett\u00e0 classifica. Nella stagione 2004-2005 viene esonerato alla quarantesima giornata del campionato, quando la squadra era terza in classifica; i granata partecipano comunque ai play off e ne vincono poi la finale, col Perugia, ottenendo la promozione in Serie A. Il fallimento render\u00e0 vana la promozione e il Toro, prima rilevato dai \"lodisti\" e poi da Urbano Cairo, ripartir\u00e0 dalla Serie B.\nL'estate seguente gli viene affidata la panchina del , neopromosso in massima categoria. Viene esonerato dopo undici giornate e il terz'ultimo in classifica (nelle quali totalizza 6 punti), e sostituito da Alberto Cavasin; i veneti, nonostante il cambio di allenatore, a fine campionato retrocederanno comunque da ultimi della graduatoria. Il 6 novembre 2006 viene richiamato ad allenare il Treviso, terz'ultimo in Serie B, in sostituzione dell'esonerato Diego Bortoluzzi, raggiungendo l'obiettivo salvezza e concludendo il campionato al dodicesimo posto.\nIl 20 giugno 2007 diventa l'allenatore del , in Serie C1. Dopo un positivo girone d'andata, gli \u00e8 fatale un vistoso calo nella tornata conclusiva: la squadra esce dalla zona play-off e il tecnico viene esonerato il 18 marzo 2008, dopo la ventisettesima giornata; i biancoscudati finiranno comunque senza promozione quel torneo. \nIl 15 febbraio 2009, dopo l'esonero di Elio Gustinetti, viene chiamato ad allenare il , in corsa per i play-off di Serie B; tuttavia, il 25 marzo seguente viene sollevato dall'incarico, con la squadra settima in classifica.\nIl 30 marzo 2010 diviene l'allenatore del , dove subentra a Giovanni De Pasquale, il quale sette giorni prima aveva sostituito il dimissionario Giuseppe Giannini. Rossi trova una societ\u00e0 sull'orlo del fallimento, terz'ultima in Serie B e con dieci giornate a disposizione per evitare la retrocessione; i pugliesi retrocedono comunque in Lega Pro Prima Divisione con due turni di anticipo, classificandosi al penultimo posto davanti alla sola .\nNel luglio dello stesso anno diventa l'allenatore del , in Lega Pro Seconda Divisione, dove completa la stagione portando la squadra alla salvezza, all'undicesimo posto della classifica e con tre giornate di anticipo, nonostante gli 8 punti di penalizzazione inflitti alla societ\u00e0 piemontese.\nIl 7 giugno 2011 viene chiamato ad allenare il , sempre in Seconda Divisione. Il 10 giugno 2012, superando nei play-off dapprima il e poi l', conduce le aquile alla promozione in Prima Divisione per la prima volta nella loro storia. Rimane con la squadra biancorossa per tutta la stagione 2012-2013, senza per\u00f2 riuscire a centrare la salvezza, dopo la sconfitta in casa ai play-out su calcio di rigore contro la (1-1 all'andata, 0-1 al ritorno); viene quindi esonerato a fine campionato.\nL'8 gennaio 2014 torna alla guida del Cuneo, squadra con la quale era ancora sotto contratto, retrocedendo dopo la sconfitta ai play-out contro il .\nIl 12 giugno 2015 assume la guida tecnica del , nel campionato piemontese-valdostano di Eccellenza. Al termine dell'annata i nerostellati festeggiano la promozione in Serie D, dopo la vittoria del 24 aprile 2016 ottenuta sul campo dell' (3-1). Nella stagione 2016/17 disputa con il Casale il campionato di serie D, portando la neopromossa societ\u00e0 ad un ottimo nono posto. oltre le pi\u00f9 rosee aspettative di inizio stagione. Il 6 novembre 2017 dopo due anni sulla panchina dei nerostellati, alla tredicesima giornata, si dimette per divergenze con parte della dirigenza.\nIl 10 ottobre subentra sulla panchina del Milano City, squadra militante in Serie D dove termina al tredicesimo posto.\nL'anno successivo scende di categoria accettando la proposta del Pont Donnaz Hone Arnaz Evancon (), da cui viene esonerato nel novembre 2019.\nUn anno dopo, il 1\u00ba dicembre 2020, subentra a David Sassarini sulla panchina del Citt\u00e0 di Varese, neopromosso in Serie D, che si trova al penultimo posto del girone A. Guida la squadra per 32 partite portandola alla salvezza. Nella stagione 21/22 viene confermato alla guida della squadra.\nStatistiche.\nStatistiche da allenatore.\n\"Statistiche aggiornate al 21 Gennaio 2021.\""}
{"id": "266194", "revid": "179521", "url": "https://it.wikipedia.org/wiki?curid=266194", "title": "Steve Mahre", "text": "Campione del mondo nello slalom gigante a Schladming 1982, vinse la medaglia d'argento nello slalom speciale ai XIV Giochi olimpici invernali di e conquist\u00f2 nove vittorie in Coppa del Mondo.\nBiografia.\nNato a Yakima, \u00e8 fratello gemello di Phil, a sua volta sciatore alpino di alto livello.\nCarriera sciistica.\nStagioni 1976-1980.\nMahre ottenne il suo primo risultato di rilievo in Coppa del Mondo il 27 gennaio 1976, giungendo 9\u00ba nello slalom gigante disputato a Zwiesel. Nel febbraio successivo partecip\u00f2 ai XII Giochi olimpici invernali di piazzandosi 13\u00ba nello slalom gigante. Poco pi\u00f9 tardi, il 7 marzo a Copper Mountain, colse in slalom speciale il suo primo podio in Coppa del Mondo (2\u00ba).\nNel 1978 fu convocato per i Mondiali di Garmisch-Partenkirchen, dove si classific\u00f2 8\u00ba nello slalom speciale, e il 4 marzo a Stratton Mountain conquist\u00f2 il suo primo successo in Coppa del Mondo, nella medesima specialit\u00e0. Due anni dopo ai XIII Giochi olimpici invernali di si classific\u00f2 15\u00ba nello slalom gigante e non complet\u00f2 lo slalom speciale.\nStagioni 1981-1982.\nNella stagione 1980-1981 in Coppa del Mondo ottenne cinque podi con una vittoria, l'11 gennaio sull'impegnativo tracciato Gudiberg di Garmisch-Partenkirchen; fu 4\u00ba nella classifica generale vinta dal fratello Phil e 3\u00ba in quella di slalom speciale.\nNel 1982 vinse la medaglia d'oro nello slalom gigante ai Mondiali che si disputarono a Schladming, in Austria, battendo il fuoriclasse svedese Ingemar Stenmark. In Coppa del Mondo quell'anno i suoi podi furono sette, con cinque vittorie (tra le quali quelle in classiche dello sci alpino come gli slalom speciali del Canalone Miramonti di Madonna di Campiglio e della Gudiberg di Garmisch-Partenkirchen e la combinata dell'Arlberg-Kandahar, sempre a Garmisch-Partenkirchen); risult\u00f2 3\u00ba sia nella classifica generale, sia in quella di slalom speciale.\nStagioni 1983-1984.\nNella stagione 1982-1983 in Coppa del Mondo sal\u00ec sul podio tre volte, con due vittorie: tra queste figur\u00f2 il nono e ultimo successo di Mahre nel circuito, il 6 febbraio nello slalom speciale di Sankt Anton am Arlberg.\nL'anno dopo in Coppa del Mondo colse l'ultimo podio della sua carriera, il 13 dicembre a Courmayeur in slalom speciale; una decima vittoria di Mahre, ottenuta a Parpan il 16 gennaio, fu revocata a causa di uno scambio di pettorale con il gemello Phil, giudicato fraudolento dalla giuria nonostante le testimonianze favorevoli ai fratelli rese dai loro avversari in gara. In occasione dei XIV Giochi olimpici invernali di vinse la medaglia d'argento nello slalom speciale, dietro a Phil; Steve fu inoltre 17\u00ba nello slalom gigante. Si ritir\u00f2 assieme al fratello al termine di quella stessa stagione (l'ultima sua gara fu lo slalom gigante di Coppa del Mondo disputato a Vail il 7 marzo e chiuso al 9\u00ba posto); contribu\u00ec alla loro precoce decisione (avevano 27 anni) anche l'amarezza provata per la squalifica di Parpan e per la campagna stampa denigratoria che ne segu\u00ec, nonostante la solidariet\u00e0 manifestata dai colleghi.\nAltre attivit\u00e0.\nDopo il ritiro si dedic\u00f2 assieme a Phil all'automobilismo; in seguito i fratelli Mahre divennero titolari di un centro di allenamento a Park City, nello Utah.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nKB = combinata"}
{"id": "266197", "revid": "21880", "url": "https://it.wikipedia.org/wiki?curid=266197", "title": "Pungitopo", "text": ""}
{"id": "266200", "revid": "15756", "url": "https://it.wikipedia.org/wiki?curid=266200", "title": "Calendar Men", "text": " \u00e8 un anime giapponese prodotto nel 1981 dalla Tatsunoko, appartenente alle serie Time Bokan, di cui \u00e8 la quinta prodotta.\nTrama.\nGiappone, 1981. In un condominio gestito dal signor Arsenio Maigret vivono Beppe Domani e Tina Ieri; i due ragazzi sono i collaboratori di Maigret, che sbarca il lunario come investigatore privato. Un giorno, un rumore udito nel solaio insospettisce i ragazzi: la sorpresa \u00e8 grande quando scoprono che a causarlo \u00e8 stata l'apparizione di una macchina del tempo, e lo stupore aumenta quando gli occupanti della stessa rivelano la loro identit\u00e0. La ragazza che ne esce rivela agli sbalorditi Beppe e Tina di essere la Principessa Domenica, erede al trono del regno di Calendar, di venire dall'anno 2980 e di essere una loro discendente, svelando cos\u00ec il loro futuro matrimonio.\nNel futuro, dopo la morte del re di Calendar, il trono \u00e8 stato usurpato dalla malvagia Luned\u00ec, che \u00e8 riuscita a fare incoronare re il suo fratellino, il principino Sabato. Per legittimare l'ascesa al trono nel regno di Calendar \u00e8 necessario avere accanto a s\u00e9 il Cosmopavone, l'animale sacro di Calendar, il quale per\u00f2 non vuole saperne e fugge attraverso lo spazio e il tempo, trasformandosi negli oggetti misteriosi e importanti della storia e della mitologia (come ad esempio, la lampada di Aladino, la mela di Newton o il vaso di Pandora).\nQuello che n\u00e9 i due ragazzi n\u00e9 Domenica sanno \u00e8 che nello stesso condominio abitano i responsabili del fattaccio: nascosti sotto il falso nome di \u00abfamiglia Settimana\u00bb, nello scantinato del palazzo vivono Luned\u00ec, Sabato e i loro goffi servitori Settembre e Ottobre. Essi sono in possesso del Pavonputer, un elaboratore costruito per indicare gli spostamenti temporali del Cosmopavone e le sue trasformazioni. La principessa Domenica, a sua volta, \u00e8 dotata di poteri paranormali con cui \u00e8 in grado di captare le informazioni fornite dal Pavonputer; ma poich\u00e9 non \u00e8 in grado di affrontare le missioni da sola, con questi stessi poteri incarica il suo antenato Beppe di riportare a casa il Cosmopavone, trasformando il ragazzino fifone nel supereroe Yattodetaman - all'insaputa di Tina - e rivelando ai due ragazzi che la chiave e il lucchetto che essi possedevano fin da bambini sono in realt\u00e0 due talismani che se uniti sono in grado di evocare dal regno futuro di Calendar un potentissimo robot, l'Ipergenio King Star.\nDa questa premessa parte il canovaccio comune ad altre serie Time Bokan. Con i poteri di Yattodetaman e la forza di King Star i due ragazzi s'imbarcano nella missione, viaggiando nel vortice del tempo per cogliere sul fatto Luned\u00ec e i suoi scagnozzi e affrontare le bizzarre macchine da guerra progettate da Settembre. I cattivi giungono sul posto per primi e cercano di prendere il Cosmopavone ma l'arrivo dei buoni lo fa sempre scappare. Dopo un primo scontro a mani nude i due eroi evocano il robot con la nota frase: \" \"Su aprite, segreti e misteri, per vedere nuovi sentieri, King Star, solo tu ci puoi salvar\"!\" (talvolta modificata in \"\"Su aprite, segreti e misteri, per vedere nuovi sentieri, King Star, vieni in aiuto col tuo daffar\"!\")\nKing Star \u00e8 aiutato da un cavallo robot (Sagittarius), con il quale si combina per formare un robot centauro, che ha invariabilmente la meglio sulla macchina da guerra di Settembre. Di questa, dopo la battaglia, resta solo la plancia di comando, sulla quale i quattro malfattori s'inventano un siparietto per impietosire King Star ed evitare che li punisca. Essi inizialmente riescono nel loro scopo e King Star torna sui suoi passi dicendo \"Io odio il peccato, non chi lo commette\", se non che i quattro sventurati lo insultano sottovoce mentre se ne sta andando ma lui - per loro sfortuna - ha l'udito molto fino. King Star si gira e, con la spada o lanciando una freccia contro la plancia di comando, ne determina l'esplosione. La puntata termina con il ritorno a casa di tutti i protagonisti pronti a nuove avventure, oltre a una domanda della voce fuori campo:\nI Personaggi.\nDi seguito sono elencati i vari personaggi di questa serie, con i nomi originali giapponesi tra parentesi.\nDifferenze con le altre serie.\nRispetto alle precedenti serie, \"Calendar Men\" riporta alcune novit\u00e0: prima fra tutte la non ripetitivit\u00e0 dei personaggi. Infatti Settembre e Ottobre non sono \"interpretati\" da Boyakki/Sekovitch e Tonzula/Dowalski, pur richiamando la coppia (solo il primo ha una vaga somiglianza con il \"genio\" del Trio), cos\u00ec come per Beppe e Tina. C'\u00e8 anche un altro cattivo, ovvero il principino Sabato, e un quasi-cattivo rappresentato dal Conte Don Giovanni. Manca anche il duo dei \"buoni\", perch\u00e9 il vero eroe \u00e8 il solo Yattodetaman, pur senza dimenticare il ruolo importante di Tina nell'evocare King Star.\nAltra novit\u00e0 riguarda i robot. La squadra di quelli \"buoni\" si riduce ai soli King Star e Sagittarius. Il primo dimostra di avere una propria mente e una propria personalit\u00e0, cose che mancano completamente ai robot delle precedenti serie. Lo stesso King Star viene pilotato da Yattodetaman, cosa che non avviene nelle serie precedenti e che rendono l'Ipergenio pi\u00f9 simile a robot come quelli delle serie classiche ad esempio di Go Nagai. Anche i robot dei \"cattivi\" subiscono dei cambiamenti: non solo non sono pi\u00f9 usati come mezzi di trasporto, ma vengono assemblati sul momento. Il comando per il loro montaggio cambia durante la serie; nella prima parte Settembre usa un telecomando, poi con la principessa Luned\u00ec scimmiotta l'evocazione di King Star, usando al posto della chiave e del lucchetto due comandi che riproducono in modo buffo un uomo e una donna.\nOAV.\nCome altri cattivi, Luned\u00ec, Settembre e Ottobre appaiono nel primo OAV di \"Time Bokan - Le macchine del tempo\" come concorrenti della corsa, mentre Don Giovanni resta in disparte facendo per\u00f2 il tifo per l'amata. Nell'OAV appare anche King Star (qui chiamato \"Grande Divinit\u00e0\", parziale traduzione del nome originale) evocato da Luned\u00ec e Settembre (a cui Beppe ha dato la chiave e il lucchetto, in quanto sarebbe potuto apparire nell'episodio successivo se i suoi cattivi avessero vinto la corsa) in modo da aiutarli a vincere contro i cattivi di Ippatsuman, che reagiscono utilizzando la stessa strategia. Peccato che poi ambedue i robot si rivoltino contro i cattivi dopo che questi li hanno insultati, facendo esplodere i loro robot.\nSigla.\nLa sigla italiana scritta da Riccardo Zara \u00e8 incisa da I Cavalieri del Re sul singolo Superauto mach 5 go! go! go!/Calendar Men."}
{"id": "266206", "revid": "767487", "url": "https://it.wikipedia.org/wiki?curid=266206", "title": "Wilfried Huber", "text": "\u00c8 fratello di Arnold, G\u00fcnther e Norbert, a loro volta ex atleti di \"sport della slitta\" di alto livello.\nBiografia.\nIn carriera ha gareggiato sia nel singolo che nel doppio, ma \u00e8 in quest'ultima specialit\u00e0 che ha raggiunto i successi pi\u00f9 prestigiosi, gareggiando sempre in coppia con Kurt Brugger.\nIn Coppa del Mondo ha debuttato nella stagione 1986/87, ha conquistato il primo podio l'11 gennaio 1987 nel doppio a Valdaora e la prima vittoria l'11 dicembre 1988 sempre nel doppio a Sarajevo. In classifica generale si \u00e8 classificato in quattro occasioni al secondo posto nel doppio, nel 1989/90, nel 1992/93, nel 1994/95 e nel 1997/98 ed una volta ha raggiunto la terza piazza nel singolo, nel 1996/97.\nHa partecipato a sei edizioni dei Giochi olimpici invernali, ed avrebbe potuto essere il primo atleta a partecipare a sette rassegne a cinque cerchi invernali se fosse stato incluso nella squadra per , ma dopo le selezioni il capo allenatore della nazionale azzurra Walter Plaikner scelse di non convocarlo, al termine della stessa stagione ha deciso di ritirarsi.\nL'esordio olimpico \u00e8 avvenuto a dove si \u00e8 classificato al settimo posto nel doppio, quattro anni pi\u00f9 tardi ad \u00e8 giunto quinto nel doppio, a ha colto la medaglia d'oro nel doppio (subito davanti ad un'altra coppia italiana composta dal fratello Norbert e da Hansj\u00f6rg Raffl). Nella stessa olimpiade l'altro fratello G\u00fcnther ha ottenuto il bronzo nel bob a due, solamente Arnold non \u00e8 riuscito a prendere la medaglia dovendosi accontentare del quarto posto nel singolo dello slittino. Ha partecipato per l'ultima volta nel doppio a chiudendo in quinta piazza; nelle due successive edizioni a e ha gareggiato nel singolo cogliendo rispettivamente la nona e la decima posizione.\nAi campionati mondiali ha conquistato sette medaglie ed altre due le ha conquistate nelle rassegne iridate juniores. Nel suo medagliere figurano inoltre sette medaglie ai campionati europei, tra le quali una d'oro.\nDopo il ritiro dall'attivit\u00e0 agonistica \u00e8 entrato a far parte dello staff tecnico della nazionale di slittino."}
{"id": "266210", "revid": "1573940", "url": "https://it.wikipedia.org/wiki?curid=266210", "title": "Parole spagnole che derivano da lingue indigene americane", "text": "Questa \u00e8 una lista di parole spagnole derivanti dalle lingue indigene americane."}
{"id": "266211", "revid": "17351", "url": "https://it.wikipedia.org/wiki?curid=266211", "title": "Electronic countermeasures", "text": ""}
{"id": "266213", "revid": "117271384", "url": "https://it.wikipedia.org/wiki?curid=266213", "title": "San Martino in Colle", "text": "San Martino in Colle \u00e8 una frazione del comune di Perugia (PG).\nGeograficamente situato al limite sud del territorio di Perugia, il fiume Tevere ne segna il confine con il comune di Torgiano. Il territorio \u00e8 suddiviso in una parte pianeggiante (lungo la Strada provinciale 375), ed in una parte collinare (lungo la Strada statale 317 \"Marscianese\" o \"della Collina\").\nSan Martino in Colle \u00e8 stata la sede della IX circoscrizione del comune di Perugia, decaduta dal 2009, che comprendeva anche le frazioni di San Fortunato della Collina, Boneggio, San Martino Delfico, Sant'Enea, Sant'Andrea d'Agliano, San Martino in Campo e Santa Maria Rossa. Conta 61 abitanti.\nStoria.\nInsediamenti sin dal XIII secolo (Castello di Sant'Enea).\nEconomia.\nIl territorio ha un forte sviluppo agricolo, con vaste coltivazioni di tabacco, mais e vite. \u00c8 presente anche l'allevamento, in particolare di suini e bovini.\nDal 1961 \u00e8 presente la sede dell'Associazione Nazionale Allevatori Bovini Italiani da Carne (ANABIC), con l'obbiettivo di promuovere e attuare tutte le iniziative finalizzate al miglioramento, alla valorizzazione e alla diffusione delle razze bovine autoctone italiane: Marchigiana, Chianina, Romagnola, Maremmana ePodolica.\nCultura.\nOgni anno in autunno si svolge la tradizionale sagra paesana \" la festa del vino e delle castagne \". La festa nasce nel 1978. \nSport.\nImpianti sportivi.\nQuesti sono i pi\u00f9 importanti impianti sportivi, con le discipline in essi svolte:"}
{"id": "266215", "revid": "767487", "url": "https://it.wikipedia.org/wiki?curid=266215", "title": "Lingua tzeltal", "text": "La lingua tzeltal (\u02a6\u02bceltalh) \u00e8 una lingua maya parlata in Messico, nello stato del Chiapas.\nDistribuzione geografica.\nSecondo i dati del censimento del 2010 effettuato dall'Instituto Nacional de Estad\u00edstica y Geograf\u00eda (INEGI), i locutori di tzeltal in Messico sono 474.298.\nDialetti e lingue derivate.\nEsistono due dialetti tzeltal: quello di Bachaj\u00f3n e quello di Oxchuc.\nInizialmente ad entrambe le varianti era stato assegnato un codice ISO 639-3: codice_1 per lo tzeltal di Bachaj\u00f3n e codice_2 per lo tzeltal di Oxchuc. Successivamente il codice codice_1 \u00e8 stato ritirato, ed entrambe le varianti sono state ricomprese sotto il codice codice_2 assegnato alla lingua tzeltal.\nClassificazione.\nLo tzeltal fa parte del gruppo delle lingue maya occidentali ed in particolare del sottogruppo tzeltalano, a cui appartiene anche la lingua tzotzil.\nSistema di scrittura.\nPer la scrittura viene usato l'alfabeto latino."}
{"id": "266220", "revid": "287204", "url": "https://it.wikipedia.org/wiki?curid=266220", "title": "San Marco (Perugia)", "text": "San Marco \u00e8 una frazione del comune di Perugia (PG).\nSan Marco \u00e8 stata sede della ex IV circoscrizione del Comune di Perugia, che comprende i quartieri perugini Ponte d'Oddi, Oliveto, Montegrillo, Cappuccinelli-Banca d'Italia e Santa Lucia nonch\u00e9 le frazioni periferiche di Pantano, Maestrello, Colle Umberto, Canneto e Cenerente. Ha 11.453 abitanti, distribuiti su una superficie di 71,8\u00a0km\u00b2. Geograficamente situata al limite nord-ovest del territorio di Perugia, il suo territorio \u00e8 prevalentemente collinare-montuoso, con i rilievi di monte Pacciano (648 m), monte Malbe (652 m) e monte Tezio (961 m).\nCol nome San Marco, per\u00f2, non viene mai indicata l'area corrispondente alla ex IV circoscrizione. Comunemente, riferendosi San Marco si indica il primo quartiere (uscendo dal centro di Perugia) sito lungo (e a monte della) SP 170 di Maestrello, la quale raggiunge poi il Comune di Corciano ed \u00e8 nel tratto in questione sovra-denominata strada Perugia-San Marco.\nStoria.\nIl territorio - soprattutto nelle zone di Monte Malbe e Colle Umberto - \u00e8 ricco di Castelli, Pievi, Ville e case coloniche sparse, risalenti al XIV e XV secolo.\nNella collina di San Marco nel 1822 \u00e8 stato rinvenuto il Cippo di Perugia, un importante reperto utile per la decriptazione della lingua etrusca.\nEconomia e manifestazioni.\nLa frazione di San Marco pu\u00f2 essere considerata un tutt'uno con l'abitato perugino, vista la continuit\u00e0 di cui gode con i quartieri periferici del capoluogo.\nAll'inizio del XX secolo il fulcro economico del territorio \u00e8 stato costituito dalla fornace Galletti, attorno alla quale il paese ha subito una forte crescita e successivamente dagli stabilimenti \"Luisa Spagnoli\" per la lavorazione della lana e dell'angora, nonch\u00e9 per la preparazione di confezioni per l'abbigliamento femminile, nel vicino quartiere di Santa Lucia.\nLa facolt\u00e0 di Ingegneria dell'Universit\u00e0 degli studi di Perugia si trova nella zona di Santa Lucia.\nNella seconda met\u00e0 di giugno si svolge la \"Festa di Sant'Orfeto\" e la Processione di Sant'Orfeto, patrono di San Marco, la cui statua viene temporaneamente trasportata dalla chiesa di Sant'Orfeto a quella di San Marco.\nNella seconda met\u00e0 di agosto, invece, a Santa Lucia si svolge la \"Sagra dello spaghetto\". Nell'ultima giornata di maggio si svolge a Ponte d'Oddi la \"Festa della Madonna della Pace\". Storicamente va ricordata una importante manifestazione del quartiere Ponte d'Oddi \"La Sagra del Gelato\" 1984 - 1991.\nSport.\nImpianti sportivi.\nQuesti sono i pi\u00f9 importanti impianti sportivi, con le discipline in essi svolte:"}
{"id": "266221", "revid": "1305772", "url": "https://it.wikipedia.org/wiki?curid=266221", "title": "Gothic (videogioco)", "text": "Gothic \u00e8 un videogioco creato dalla Piranha Bytes e pubblicato nel 2001. Il gioco presenta un gameplay a met\u00e0 strada tra il videogioco di ruolo e il videogioco d'azione o d'avventura. Come nei titoli successivi della serie \u00e8 presente un \"mondo\", costituito da spazi molto vasti da esplorare liberamente, e una moltitudine di PnG con cui interagire.\nTrama.\nPer la sua guerra senza speranze contro gli orchi, Re Rhobar II ha bisogno di metallo magico per forgiare le armi dei suoi guerrieri, e questo metallo particolare si trova solo nelle miniere dell'isola di Khorinis.\nPer accelerare l'estrazione della preziosa materia prima, chiunque commetta un minimo crimine viene gettato nella colonia di prigionia e costretto ai lavori forzati nelle miniere.\nUn gruppo di tredici maghi, guidati dal potente Xardas, viene incaricato di creare una barriera magica che circondi la colonia come una cupola ed impedisca la fuga dei prigionieri. I tredici maghi del gruppo cominciano il rituale con le loro cinque pietre focali, ma qualcosa non va secondo i piani, per cui la cupola si espande ben oltre la dimensione voluta imprigionando al suo interno gli stessi maghi. I detenuti sfruttano la situazione per sopraffare le guardie e prendere il controllo della vallata. I prigionieri pi\u00f9 forti entrano cos\u00ec in possesso della produzione del prezioso minerale, si autoproclamano \"Baroni delle Miniere\" e costringono il re a barattare con loro fornendogli tutto ci\u00f2 che chiedono in cambio del metallo magico.\nNon tutti i prigionieri intendono sottostare ai Baroni, capeggiati dal possente Gomez, quindi diversi di loro lasciano il primo insediamento chiamato il \"Campo Vecchio\" per fondarne altri due, il \"Campo Nuovo\" ed il \"Campo Palude\". Anche i maghi rimasti intrappolati si dividono: I maghi del Fuoco a Campo Vecchio, i maghi dell'Acqua a Campo Nuovo, mentre Xardas si ritira ad una vita da eremita facendo perdere ogni traccia di s\u00e9.\nI membri del Campo Nuovo intendono mettere da parte pi\u00f9 metallo magico possibile ed utilizzarlo per causare un'esplosione magica e far saltare la barriera, con l'aiuto dei maghi dell'Acqua.\nI membri del Campo Palude fondano una setta tribale e pregano il Dormiente, una misteriosa creatura che poi si scoprir\u00e0 avere un ruolo fondamentale nel gioco, supplicandolo di liberarli dalla prigionia.\nIl protagonista \u00e8 l'ultimo detenuto in ordine di tempo mandato alla colonia: egli si prefigge lo scopo di fuggire dalla valle, ma per farlo dovr\u00e0 svolgere una serie di compiti che culmineranno con la sconfitta del Dormiente, cosa che far\u00e0 finalmente crollare la barriera magica.\nPer giungere al finale tuttavia, il giocatore potr\u00e0 scegliere a quale dei tre campi affiliarsi, il che comporta alcune variazioni nello svolgersi della trama, che comunque ha un finale ben definito indipendentemente dal Campo scelto.\nI membri di ogni campo sono suddivisi in ranghi pi\u00f9 o meno importanti, e durante il gioco il protagonista potr\u00e0 guadagnarsi la fiducia dei capi del Campo svolgendo incarichi per conto loro, e quindi salire di rango ottenendo equipaggiamento sempre migliore e diversi privilegi.\nXardas sar\u00e0, a partire da un certo punto del gioco, il mentore dell'eroe senza nome, consigliandolo e affidandogli le missioni finali del gioco; lo invier\u00e0 nella citt\u00e0 sotterranea degli orchi per poi sconfiggere il Dormiente.\nModalit\u00e0 di gioco.\n\"Gothic\" \u00e8 un gioco di ruolo 3D con molta libert\u00e0 di movimento e con grandi spazi di gioco. \u00c8 possibile incontrare dei nemici, quali Saprofaghi, Ratti talpa, Mostri d'ombra, scheletri non-morti, orchi, zombi e ogni genere di mostri; per difendersi da questi animali selvaggi ma anche per difendersi dagli altri \"umani\" del gioco i programmatori hanno ovviamente inventato delle armi. Su Gothic \u00e8 presente ogni genere di armi (sempre in relazione al periodo storico in cui \u00e8 ambientato), dalle spade sia a due che ad una sola mano, dagli archi alle balestre, fino ad arrivare alla magia con palle di fuoco, fulmini, e anche trasformazioni nei mostri sopra citati. Nel campo difensivo all'interno del gioco vi sono anche delle armature che si ottengono principalmente completando delle missioni oppure aumentando di rango all'interno del campo di appartenenza. All'interno del gioco per\u00f2 i combattimenti e le armi non sono tutto, infatti si possono svolgere delle piccole missioni su commissione dagli altri personaggi del gioco; le armi e gli altri oggetti utili all'interno del gioco possono essere comprati da mercanti ambulanti, l'acquisto avviene tramite baratto oppure tramite la moneta del gioco, i pezzi di metallo. All'inizio del gioco il nostro giocatore, l'eroe senza nome, avr\u00e0 degli attributi di base che potranno essere poi incrementati accumulando punti esperienza che si ottengono uccidendo gli animali selvaggi o gli altri personaggi del gioco, con i punti esperienza potranno essere anche apprese nuove abilit\u00e0 come, per esempio: le acrobazie, il borseggio e la capacit\u00e0 di forzare le serrature; dall'uccisione degli animali non ne deriveranno solo punti esperienza ma anche degli oggetti che potranno essere \"estratti\" dagli animali come, per esempio: la loro pelliccia, i denti, la loro carne, le unghie e per alcuni animali anche la lingua o il corno.\nMotore grafico.\nLa Piranha Bytes lavor\u00f2 pi\u00f9 di quattro anni per sviluppare l'avanzata tecnologia di \"Gothic\". Il motore grafico fu interamente sviluppato dalla Piranha Bytes, le modifiche effettuate in seguito furono poi utilizzate nel seguente capitolo della saga, \"Gothic II\". Il nome affibbiato al nuovo motore grafico \u00e8 ZenGin, che deriva dall'estensione dei file utilizzati (*.zen).\nImpatto con la critica.\nLa sua uscita \u00e8 datata al 2001, e a detta di molti giornali specializzati \u00e8 stato il miglior gioco di ruolo 3D di quell'anno, titolo guadagnato grazie a una libert\u00e0 d'azione molto ampia e una trama molto coinvolgente.\nVersioni e distribuzione.\nLa prima versione di \"Gothic\" \u00e8 datata il 15 marzo 2001 in Germania, Austria e Svizzera, distribuito dalla Egmond Interactive. Nel Nord America il gioco fu invece distribuito dalla Xicat Interactive Inc. a partire dal 23 novembre 2001. Nel febbraio del 2006 una nuova ripubblicazione fu annunciata dagli sviluppatori tedeschi; dopo la pubblicazione di questa versione fu sviluppata in lingua inglese una versione demo di \"Gothic\" contenente una parte del primo capitolo del gioco. In Germania e in altri paesi \"Gothic\" era disponibile anche in una \"Collector's Edition\", compresi in questo pacchetto vi erano anche \"Gothic II\" e l'espansione \"\"; un altro pacchetto fu in seguito sviluppato, il pacchetto \"Fan Edition\", questo pacchetto includeva la mappa ufficiale della colonia insieme ad un gran numero di extra.\nAddon annullato.\nNell'estate del 2001, a pochi mesi dall'uscita, i Piranha Bytes annunciarono un addon per Gothic. Gli sviluppatori stessi andarono a caccia di idee e suggerimenti nei forum online. La trama doveva focalizzarsi su Re Rhobar che si dirige nella Valle delle Miniere per assicurarsi personalmente del rifornimento di minerale. Tuttavia, quando l'editore Phenomedia fece bancarotta, i Piranha Bytes trovarono in JoWooD un nuovo partner commerciale, che invece decise di produrre direttamente un seguito: \"Gothic II\".\nPersonaggi.\nIl giocatore interpreta l'Eroe Senza Nome, che sar\u00e0 protagonista anche dei successivi giochi della serie di \"Gothic\", senza mai avere un nome.\nXardas.\nXardas \u00e8 il tredicesimo mago che cre\u00f2 la Barriera Magica ed \u00e8 il mentore del protagonista e sar\u00e0 lui ad indirizzare l'eroe sulla strada giusta per distruggere la barriera. Xardas risiede in una torre in mezzo alla terra degli Orchi. Prima di diventare uno studioso della magia nera, Xardas era un mago del fuoco. Per arrivare alla sua torre il protagonista dovr\u00e0 superare un enigma (piuttosto semplice). Sar\u00e0 proprio Xardas a riportare in vita l'eroe dalle macerie del tempio del Dormiente all'inizio di \"Gothic II\".\nDiego.\nDiego \u00e8 una delle pi\u00f9 importanti Ombre (Shadows) di Campo Vecchio. Sar\u00e0 la prima persona amichevole che l'eroe incontrer\u00e0 all'inizio del gioco. Egli gli descriver\u00e0 la vita nella colonia e gli consiglier\u00e0 di entrare a far parte di Campo Vecchio. Per tutto l'inizio del gioco sar\u00e0 il \"miglior amico\" del protagonista. Risiede per la maggior parte del gioco a Campo Vecchio dove occupa una posizione di rilievo. Il suo arco (Arco di Diego) \u00e8 un'arma speciale e l'unico esemplare \u00e8 in possesso di Diego stesso. Non c'\u00e8 modo di entrarne in possesso (visto che Diego, essendo un personaggio chiave della storia, non pu\u00f2 essere n\u00e9 sconfitto in combattimento n\u00e9 tantomeno ucciso) se non inserendo un determinato codice nella console.\nDiego \u00e8 anche un insegnante e pu\u00f2 mostrarti come aumentare la Forza e la Destrezza (fino ad un massimo di 100).\nLester.\nLester \u00e8 uno dei pi\u00f9 importanti novizi di Campo Palude. Lui ti aiuter\u00e0 ad orientarti nel campo e in varie situazioni del gioco. Se decidi di appartenere alla Fratellanza del Dormiente, ti aiuter\u00e0 ad ottenere il favore di un Baal.\nGorn.\nGorn \u00e8 uno dei pi\u00f9 importanti mercenari di Campo Nuovo, e ti aiuter\u00e0 varie volte nel corso del gioco.\nMilten.\nMilten \u00e8 il pi\u00f9 giovane dei Maghi del Fuoco. Egli fornir\u00e0 informazioni-chiave all'Eroe Senza Nome per il successivo svolgimento del gioco ed aiuter\u00e0 l'eroe nel ritrovare la \"Pietra focalizzatrice sotto l'anello di pietra\" per i Maghi dell'Acqua. Milten sar\u00e0 anche l'unico Mago del Fuoco che sopravviver\u00e0 all'assassinio degli altri Maghi del fuoco da parte di Gomez.\nGomez.\nGomez \u00e8 il pi\u00f9 potente Barone delle Miniere e quindi Capo di Campo Vecchio, ed \u00e8 l'uomo pi\u00f9 potente di tutta la colonia.\nSe decidi di unirti a Campo Vecchio dopo aver fatto le varie missioni devi parlare con lui e dimostrargli che vali, cosa non semplice.\nDopo il crollo della Vecchia Miniera per paura di perdere il suo potere, decide di invadere la Miniera Libera, ma i Maghi del circolo del Fuoco si oppongono, giudicando questa mossa avventata e vengono uccisi, tra cui il loro capo Corristo. L'unico a sopravvivere a questo massacro \u00e8 Milten. Da questo punto fino alla fine del gioco Campo Vecchio rimarr\u00e0 chiuso.\nVerso la fine del gioco potrai ottenere una runa di teletrasporto che ti porter\u00e0 al pentagono del tempio dei Maghi del circolo del Fuoco, e quindi dentro Campo Vecchio, e avrai l'opportunit\u00e0 di uccidere Gomez.\nLee.\nLee \u00e8 il capo dei mercenari di Campo Nuovo, e ti insegner\u00e0 a combattere con le armi a due mani. Lee \u00e8 un ex generale dell'esercito di Re Robhar II: prima di essere imprigionato fu incastrato per l'assassinio della moglie del Re e quindi fu rinchiuso ingiustamente nella barriera magica della Valle delle Miniere. Lee fin dal primo Gothic vuole vendicarsi dell'accaduto uccidendo il Re Rhobar.\n\"Nota\": Lee avr\u00e0 l'occasione di uccidere il Re in \"Gothic III\", qualora l'Eroe Senza Nome faccia determinate scelte di gioco.\nMostri e creature.\nNell'universo di Gothic vi sono innumerevoli mostri e creature di vario genere, da alcuni esseri somiglianti a dei piccoli dinosauri: i \"Saprofagi\", i \"Laceratori\", gli \"Sbranatori\", a creature ben pi\u00f9 grandi e aggressive come: orchi, troll, golem. Nel gioco vi sono inoltre creature come \"cani orco\", degli esseri allevati dagli orchi dalla forma canina ma con una maggiore aggressivit\u00e0, scheletri, zombie e non-morti, creature non del tutto \"morte\" disseminate per tutto il mondo di Gothic. Inoltre vi sono anche arpie, demoni, lupi e i \"mostri d'ombra\", creature massicce ricoperte da una folta pelliccia, molto veloci nella corsa, e molti altri esseri.\nArmi Speciali.\nQueste armi sono ottenibili solamente uccidendo alcuni personaggi del gioco.\nCuriosit\u00e0.\nNella versione tedesca del videogioco \u00e8 possibile trasformare quello che sembra il patibolo di Campo Vecchio in un palco ove si esibiranno gli In Extremo, inserendo gli alter ego dei componenti del gruppo tramite cheat. La band eseguir\u00e0 un concerto virtuale con un'unica canzone, Herr Mannelig, presentati da un mangiatore di fuoco e accompagnati da diversi spettatori."}
{"id": "266223", "revid": "83531", "url": "https://it.wikipedia.org/wiki?curid=266223", "title": "Castel del Piano (Perugia)", "text": "Castel del Piano (detta anche Castel del Piano Umbro) \u00e8 una frazione del comune di Perugia.\nGeograficamente situato al limite ovest del territorio di Perugia, in zona prevalentemente collinare, esso arriva a lambire i territori del lago Trasimeno.\nCastel del Piano era la sede della XI circoscrizione del comune di Perugia, che comprendeva anche le frazioni di Monte Petriolo, San Martino dei Colli, Poggio delle Corti, Bagnaia, Pilonico Materno, Mugnano, Fontignano, Pila, Capanne e Strozzacapponi. Essa conta circa 12.602 abitanti.\nStoria.\nQuesto sito risulta abitato fin da epoca remotissima; ne sono testimonianza i resti della necropoli etrusca rinvenuti nell'adiacente localit\u00e0 di Strozzacapponi. Nel XIII secolo fu edificata la Cappella della Madonna del Sale che conserva un'antica raffigurazione della Madonna con Bambino e la Cappella del Vanese risalente al XIV secolo e poi ricostruita nel 1684 da Ubaldo Vanese.\nNel XIV secolo, la comunit\u00e0 di \"Castellum Plani Pilae\" ricadeva sotto la giurisdizione dell'abbazia benedettina di S. Pietro di Perugia. Nel 1415, il comune finanzi\u00f2 una campagna di prosciugamento delle paludi che occupavano la zona.\nAgli inizi del XX secolo fu costruita una linea ferroviaria che collegava la stazione di Ellera con quella di Pietrafitta e che rimase in servizio fino agli anni '60 quando venne definitivamente dismessa. Oggi, il percorso \u00e8 stato rivalutato e trasformato in pista ciclo-pedonale.\nFra i personaggi pi\u00f9 illustri che hanno avuto i natali a Castel del Piano spicca la figura del maestro Luigi Cirenei ivi nato il 28 settembre 1881 che compose nel luglio 1929 \"La fedelissima\" l'odierna marcia d'ordinanza dell'Arma dei Carabinieri.\nEconomia.\nIndustria.\nAgricoltura sviluppata. Da segnalare la presenza del carcere comprensoriale di Capanne.\nSi segnala la presenza di piccole attivit\u00e0 artigianali appartenenti al settore siderurgico-meccanico."}
{"id": "266224", "revid": "767487", "url": "https://it.wikipedia.org/wiki?curid=266224", "title": "This Godless Endeavor", "text": "This Godless Endeavor \u00e8 il sesto album in studio del gruppo musicale thrash metal statunitense Nevermore, pubblicato dalla Century Media nel 2005."}
{"id": "266227", "revid": "11684", "url": "https://it.wikipedia.org/wiki?curid=266227", "title": "Piroclasti", "text": ""}
{"id": "266228", "revid": "30610", "url": "https://it.wikipedia.org/wiki?curid=266228", "title": "Mustang (cavallo)", "text": "I mustang sono una popolazione equina \"rinselvatichita\", dell'America nord-occidentale (il famoso Far West).\nLa parola inglese \"mustang\" (anche italianizzata in mustango) deriva dallo spagnolo \"meste\u00f1o\" (o \"mestengo\" come si dice in Messico), che significa \"non domato\". Vista la resistenza, la grazia, la velocit\u00e0 e l'indipendenza che li caratterizza, il nome \"Mustang\" viene spesso usato per prodotti ad alte prestazioni e per le mascotte sportive.\nStoria.\nI primi mustang discendono dai cavalli spagnoli portati in Messico nel Cinquecento. Alcuni dei cavalli sfuggirono o furono catturati dai nativi, e si diffusero rapidamente in tutta l'area dell'America nord-occidentale. A partire dalla met\u00e0 dell'Ottocento il patrimonio genetico dei mustang fu arricchito dal contributo dei cavalli dei pionieri (sfuggiti o liberati di proposito). Molti fattori liberavano i propri cavalli d'inverno, perch\u00e9 pascolassero autonomamente, e ricatturavano loro o altri mustang quando, in primavera, ne avevano nuovamente bisogno. Alcuni proprietari miglioravano i branchi locali sopprimendo gli stalloni dominanti e sostituendoli con soggetti di importazione. Questi miglioramenti erano particolarmente efficaci nelle aree aride, in cui i branchi erano isolati e consanguinei nei periodi di siccit\u00e0.\nSi stima che nel 1900, il numero di cavalli inselvatichiti in Nord America fosse di circa un milione. I mustang costituivano una risorsa, perch\u00e9 potevano essere catturati e usati o venduti (soprattutto per usi militari) o macellati, per ottenerne cibo utilizzato, pi\u00f9 tardi, soprattutto per gli animali domestici. Venivano anche visti come un fastidio, per il fatto che competevano con il bestiame per i pascoli. Dal 1900 la popolazione dei cavalli selvaggi si \u00e8 ridotta drasticamente. Oggi, le stime sul numero di mustang liberi sono comprese fra i 40.000 e i 100.000, e la met\u00e0 \u00e8 concentrata nel Nevada. Alcune centinaia di mustang liberi sopravvivono nell'Alberta e nella Columbia Britannica.\nAttualmente, i mustang sono protetti negli USA nelle aree demaniali. \u00c8 vietato abbatterli o avvelenarli, e le pene per le violazioni sono severe. Tuttavia, si d\u00e0 per scontato che molti fattori continuino a farlo nelle zone pi\u00f9 remote.\nIl Bureau of Land Management controlla la popolazione dei mustang attraverso un programma di catture, con lo scopo dichiarato di gestire la competizione con il bestiame bovino. La maggior parte dei cavalli catturati sono offerti in adozione. Nel gennaio 2005, tuttavia, il Congresso degli Stati Uniti ha modificato questo programma, per consentire la vendita per macellazione dei cavalli \"di pi\u00f9 di dieci anni\" o \"proposti inutilmente per l'adozione per almeno tre volte\". Si immagina di inviare la carne di cavallo ottenuta da questo programma in Europa o in Giappone, dove spunta alti prezzi ed \u00e8 considerata una prelibatezza.\nNel Nebraska i bianchi si imbatterono nei Pawnee, trib\u00f9 nativa, in origine stanziata sul fiume Platte; fin dalla prima met\u00e0 del XVII secolo, gli indiani razziavano le fattorie dei coloni alla ricerca di cavalli. Il termine \"pony\" fu utilizzato in riferimento all'omonima trib\u00f9, per indicare i loro piccoli e velocissimi cavalli: i mustang. Cos\u00ec, l'altezza del pony \u00e8 considerata non pi\u00f9 di 149 cm al garrese.\nI veri allevatori di cavalli pellerossa, per\u00f2, furono i Nez Perc\u00e9 (quelli che i bianchi chiamavano i Nasi Forati), che vendevano gli esemplari di minor qualit\u00e0 ed incrociavano gli esemplari migliori. Ottennero soggetti docili con mantelli dai colori stupendi: Appaloosa, dal fiume Palouse, dove erano stanziati. Nel 1800 a causa dei giacimenti d'oro, i Nez Perc\u00e9 furono costretti ad abbandonare i terreni di caccia ancestrali ed a dirigersi nella riserva. Durante l'attraversamento del fiume Snake in piena, gran parte della mandria, circa 2.000 cavalli, fu spazzata via."}
{"id": "266229", "revid": "124441475", "url": "https://it.wikipedia.org/wiki?curid=266229", "title": "Pistola mitragliatrice", "text": "La pistola mitragliatrice o pistola automatica \u00e8 un'arma da fuoco portatile atta a sparare, in tiro automatico, munizioni metalliche per pistola. L'espressione \"pistola automatica\" viene a volte impropriamente utilizzato per riferirsi alle pistole semiautomatiche.\nStoria.\nSi ritiene che la nascita della pistola mitragliatrice coincida con lo sviluppo della \"Villar Perosa\", adottata nel 1915 dalle forze armate italiane con la denominazione \"FIAT Mod. 1915\". Si tratta di una piccola mitragliatrice binata, alimentata a caricatore e camerata per la munizione d'ordinanza 9 \u00d7 19 mm Glisenti. Dall'arma derivarono modelli sperimentali monocanna e dotati di calciatura, pi\u00f9 adatti a interpretare il ruolo di armi individuali e specialmente nella disponibilit\u00e0 di corpi speciali. Tuttavia, la prima arma di questo genere sviluppata specificamente per l'impiego individuale fu probabilmente la Bergmann MP 18 calibro 9 mm Parabellum, di produzione tedesca, adottata e prodotta in quantitativi limitati durante le ultime settimane della prima guerra mondiale.\nSino alla fine degli anni 1930 - con le limitate eccezioni della Mauser , alcuni modelli di pistola Astra capaci di eseguire il tiro a raffica e pochi altri (tutte queste \"pistole mitragliatrici\" in senso stretto) - la definizione di pistola mitragliatrice si estendeva ad armi pi\u00f9 simili a corti moschetti o carabine, camerati per\u00f2 in calibri da pistola. Esempi tipici furono il Thompson americano, il Suomi finlandese, il Lanchester britannico, il Bergmann MP 28 e ancora il Beretta MAB38A. Con l'introduzione del modello tedesco MP 38 (poi MP 40, in versione modificata), la tipologia della pistola mitragliatrice cominci\u00f2 a distinguersi pi\u00f9 nettamente da quella del moschetto, grazie all'applicazione del calciolo ribaltabile. Questa configurazione, nata per facilitare l'uso dell'arma ai carristi, trov\u00f2 larga applicazione nei modelli successivi come un plus caratteristico, nel senso di ridurre drasticamente l'ingombro dell'arma durante il trasporto. Se ancora il modello STEN britannico conservava prevalentemente la calciatura fissa, le forze armate statunitensi adottarono la nuova pistola mitragliatrice M3 calibro. 45, dotata di calcio pieghevole e sostanzialmente ispirata al modello MP 38/MP 40 tedesco. Non diversamente, le forze sovietiche affiancarono al modello PP\u0160-41 la Sudaev PPS43, con calciolo ribaltabile.\nUn'importante evoluzione della pistola mitragliatrice fu determinata dall'introduzione dell'otturatore a massa battente avanzata o telescopico. Questa configurazione, che prevede la maggior parte della massa dell'otturatore sovrapposta alla camera di cartuccia e alla canna dell'arma, consente una migliore controllabilit\u00e0 durante il tiro automatico, diminuendo nel contempo l'ingombro complessivo dell'arma. Il primo modello di pistola mitragliatrice ad adottare un simile accorgimento fu probabilmente l'italiana Armaguerra OG44, prodotta in poche decine di pezzi durante gli ultimi scorci della seconda guerra mondiale. L'introduzione dell'otturatore telescopico permise un sostanziale ridisegno della pistola mitragliatrice nel senso della riduzione degli ingombri\nNel secondo dopoguerra armi come la Sa vz. 23, le LF57 e Beretta M12, l'Uzi interpretarono un ruolo tattico autonomo rispetto all'arma automatica individuale cos\u00ec come disegnata dai grandi scontri di fanteria del secondo conflitto mondiale. Se l'introduzione dei moderni fucili d'assalto ha contribuito a emarginare il ruolo della pistola mitragliatrice come arma primaria, lo sviluppo di armi compatte e pi\u00f9 sofisticate nella concezione ha permesso di creare un sottotipo di arma automatica molto specializzato e adatto alla dotazione di corpi speciali e forze di polizia. L'uso di munizionamento di limitata energia, penalizzante negli scontri a fuoco tra unit\u00e0 di fanteria, consente tuttavia una notevole facilit\u00e0 di controllo del tiro sulle brevi distanze e minimizza gli effetti negativi della sovrapenetrazione, tipica dei proiettili militari da fucile, nel caso di sparo a corta distanza e in ambienti chiusi: aspetto, quest'ultimo, determinante negli scontri a fuoco in ambienti urbani e nelle operazioni speciali condotte da personale addestrato. L'impiego di caricamenti con una bassa velocit\u00e0 iniziale della palla favorisce poi la realizzazione di armi derivate che siano dotate di silenziatore, aggiuntivo oppure integrato.\nDescrizione.\nPropriamente, col termine di pistola mitragliatrice, ci si riferisce all'arma da pugno capace di eseguire il tiro a raffica (come nel caso della Mauser Schnellfeuer), senz'altra modifica che non sia un caricatore pi\u00f9 capace o - a volte - un'impugnatura o supporto alla mano debole (Beretta 93R) o un calciolo ribaltabile (Vz 61 Skorpion) oppure amovibile (Heckler &amp; Koch VP70). Pi\u00f9 comunemente, il termine pistola mitragliatrice si estende ad armi automatiche con le quali sia possibile il tiro imbracciato, vale a dire che consentono un supporto stabile alla spalla, per mezzo di una vera calciatura. Un'arma appartenente a questa categoria \u00e8 pi\u00f9 precisamente definita col termine italiano di \"moschetto mitragliatore\", da cui - per contrazione - \"mitra\". Inizialmente collegata al solo modello MAB di produzione Beretta, la definizione \"mitra\" \u00e8 rapidamente entrata nell'uso comune a indicare, per analogia, qualunque arma leggera automatica camerata per munizioni da pistola, in una sostanziale traduzione del termine anglosassone SMG (\"sub-machine gun\").\nLe pistole mitragliatrici vengono anche chiamate - con termine di conio giornalistico e non tecnico - \"mitraglietta\", dalla traduzione letterale del termine francese \"mitraillette\", anch'esso nome non tecnico e sostitutivo del pi\u00f9 preciso in quella lingua \"pistolet mitrailleur\".\nSpecifiche tecniche.\nNumerose pistole mitragliatrici utilizzano per il loro funzionamento una meccanica molto semplice, basata su un otturatore di notevole massa e di un percussore fisso. Lo sparo avviene per il rilascio di un dente di ritegno che consente all'otturatore - spinto da una robusta molla - di avanzare, camerando la prima cartuccia estratta dal caricatore e, al percussore fisso, di percuoterne l'innesco. Si ha, dunque, una tipologia meccanica definita \"a chiusura labile\", con \"otturatore aperto\" (facendo riferimento alla posizione dell'otturatore al momento in cui l'arma \u00e8 pronta al fuoco). Alcuni modelli impiegano invece un meccanismo pi\u00f9 complesso e simile a quello di un fucile automatico. In questo caso, la chiusura dell'otturatore pu\u00f2 essere labile o ritardata (per interposizione di una leva o dei rulli tra l'otturatore e il portaotturatore, separati), pi\u00f9 raramente stabile. La posizione dell'otturatore nel momento di approntamento al tiro \u00e8 per\u00f2 avanzata (\"otturatore chiuso\") e il percussore \u00e8 mobile, solitamente attivato da un cane interno che s'abbatte al momento della pressione sul grilletto. A questa categoria di pistola mitragliatrice appartengono modelli pi\u00f9 sofisticati e costosi, come l'Heckler und Koch MP5 tedesco, di recente produzione e alcuni modelli obsoleti come l'FNAB-43 italiano. Ulteriore eccezione sono le pistole mitragliatrici con scatto a doppia azione, delle quali esponente pressoch\u00e9 unica \u00e8 l'italiana Spectre M4."}
{"id": "266230", "revid": "24443", "url": "https://it.wikipedia.org/wiki?curid=266230", "title": "Appennino Tosco-Emiliano", "text": ""}
{"id": "266231", "revid": "399678", "url": "https://it.wikipedia.org/wiki?curid=266231", "title": "Cella di carico", "text": "Una cella di carico \u00e8 un componente elettronico (trasduttore) impiegato per misurare una forza applicata su un oggetto (in genere un componente meccanico) tramite la misura di un segnale elettrico che varia a causa della deformazione che tale forza produce sul componente. L'applicazione pi\u00f9 comune \u00e8 nei sistemi di pesatura elettronici e nella misura di sforzi meccanici di compressione e trazione.\nCella di carico elettronica.\nSi tratta di uno strumento che rileva la deformazione meccanica di un oggetto in maniera indiretta, leggendola in millivolt o in V e trasformandola nella corretta unit\u00e0 di misura. Questo componente \u00e8 generalmente costituito da un corpo metallico (Acciaio inox martensitico o Alluminio). Nel caso dell'acciaio, esso viene indurito con una tempra al fine di ottenere una maggiore rigidezza rispetto all'acciaio di base. Al corpo della cella di carico vengono applicati uno o pi\u00f9 estensimetri che leggono la deformazione meccanica di compressione o trazione subita dal materiale tramite la variazione di resistenza elettrica causata dalla deformazione stessa. Per aumentare la sensibilit\u00e0 dello strumento e migliorare cos\u00ec la qualit\u00e0 della misura la scelta pi\u00f9 comune \u00e8 quella di usare quattro estensimetri collegati tra di loro in una configurazione a ponte di Wheatstone, con i due estensimetri adiacenti posti a 90\u00b0 l'uno rispetto all'altro; questa configurazione permette di aumentare la tensione in uscita dal ponte di circa 2,6 volte (per celle di carico in acciaio) rispetto alla tensione che restituirebbe una configurazione a quarto di ponte, inoltre permette di compensare l'effetto della temperatura che eventualmente comporterebbe errori. Esistono comunque configurazioni pi\u00f9 semplici che prevedono l'impiego di uno o due estensimetri. Il segnale elettrico ottenuto (differenziale) \u00e8 normalmente dell'ordine di pochi millivolt e richiede un'ulteriore amplificazione con un amplificatore da strumentazione prima di essere utilizzato.Il segnale viene poi eventualmente elaborato mediante un algoritmo per calcolare la forza applicata al trasduttore. Sono richieste la correzione delle non linearit\u00e0, la calibrazione, la compensazione delle variazioni dovute alla temperatura, ecc.\nAltre celle di carico.\nSebbene la maggior parte delle celle di carico sia di tipo elettronico, ve ne sono anche di altri tipi.Quelle idrauliche (o idrostatiche) seguono per importanza. Questa tecnologia \u00e8 usata per eliminare alcuni problemi che si presentano con le celle di carico elettroniche. Ad esempio le celle di carico idrauliche non sono soggette a disturbi elettrici per cui sono pi\u00f9 facilmente utilizzabili nelle applicazioni all'aperto.\nParticolarmente sofisticate sono le celle di carico a compensazione elettromagnetica, vere e proprie bilance che non usano estensimetri e che garantiscono precisione e velocit\u00e0 di pesatura non raggiungibili dalle celle di carico a estensimetro.\nApplicazioni.\nNel campo della pesatura con celle di carico si va dai microgrammi (milionesimi di grammo) alle tonnellate.Le applicazioni pi\u00f9 comuni sono:"}
{"id": "266232", "revid": "24258", "url": "https://it.wikipedia.org/wiki?curid=266232", "title": "Bohr (unit\u00e0 di misura)", "text": ""}
