{"id": "280876", "revid": "438678", "url": "https://it.wikipedia.org/wiki?curid=280876", "title": "Valtiberina", "text": "L'Alta Valtiberina (o Val Tiberina) o Alta Valle del Tevere, \u00e8 la valle attraversata dal corso superiore del Tevere (che nasce dal Monte Fumaiolo in Emilia-Romagna), dispiegandosi tra Toscana, Umbria e Romagna, parallelamente al Casentino.\nGeografia.\nLa Valtiberina \u00e8 chiusa a ovest dall'Alpe di Catenaia e a est dall'Alpe della Luna.\nAssai celebre \u00e8 la descrizione della valle fatta tra I e II secolo d.C. da Plinio il Giovane (61-113) in una lettera scritta all'amico Apollinare. Plinio aveva la sua villa preferita proprio in Valtiberina e cos\u00ec descrive il paesaggio\nIn tempi a noi pi\u00f9 vicini ha scritto la studiosa Mariella Zoppi:\nSismicit\u00e0.\nStoricamente la Valtiberina ha un livello medio-alto di sismicit\u00e0. Tra i terremoti del passato, i pi\u00f9 forti con ML compresa tra 5 e 6 furono quelli del 1352-1353, 1358, 1389, 1458, 1558, 1694, 1781, 1789, 1917, del 1948, noto come terremoto di Sansepolcro. Pi\u00f9 recentemente si sono avute scosse nel 1997 e 2001 con ML di poco superiori 4. Nel 1997 la scossa del 2 ottobre ebbe l'epicentro a Sansepolcro.\nSecondo il provvedimento legislativo 3274 del 20 marzo 2003 il territorio della Valtiberina \u00e8 stato classificato a intensit\u00e0 sismica media, cio\u00e8 tra quei territori nei quali gli eventi sismici, seppure di intensit\u00e0 minore, possono creare gravissimi danni.\nClima.\nLa classificazione climatica (ex DPR 412 del 26 agosto 1993) comprende la Valtiberina tra le zone d'Italia nelle quali \u00e8 possibile utilizzare il riscaldamento a metano negli edifici dal 15 ottobre al 15 aprile per 14 ore giornaliere.\nSociet\u00e0.\nAndamento demografico.\nDal 1861, grazie ai dati dei censimenti della popolazione, \u00e8 possibile seguire con regolarit\u00e0 l'andamento demografico della Valtiberina, che evidenzia un aumento dal 1861 (80.716 abitanti) al 1951 (118.450), seguito da un progressivo calo fino al 1971 (100.561). Nell'ultimo quarantennio si \u00e8 avuto poi un nuovo e costante aumento fino ai 103.504 abitanti del 2001 e ancora ai 109.556 del settembre 2010 (ultimo dato ISTAT disponibile).\nQuesto l'andamento demografico nel periodo 1861-2010:\nSuddivisioni amministrative.\nSolitamente si distingue tra Valtiberina toscana e Valtiberina umbra, a motivo della divisione venutasi a creare nel fondovalle in et\u00e0 medievale tra 1385 e 1441: nel 1385 i castelli di Anghiari, Monterchi, Caprese Michelangelo, Pieve Santo Stefano e Badia Tedalda passarono alla repubblica fiorentina insieme a tutto il contado aretino; nel 1441 papa Eugenio IV cedette a Firenze la citt\u00e0 di Sansepolcro. Inoltre, nel XVI secolo, entr\u00f2 a far parte del territorio fiorentino, e quindi della Valtiberina toscana, il territorio di Sestino, geograficamente parte della Valle del Foglia.\nValtiberina toscana.\nPer Valtiberina toscana si intende quella parte di territorio della Regione Toscana situata all'interno dei comuni di:\nI comuni tiberini toscani fanno parte della Unione Montana dei Comuni della Valtiberina Toscana, il cui territorio si estende per una superficie di 673,13\u00a0km\u00b2 (pari al 3% della superficie della regione Toscana). Dal punto di vista geografico i comuni di Badia Tedalda e Sestino non fanno parte della Valtiberina, bens\u00ec, rispettivamente, della Valmarecchia e della Valle del Foglia.\nLa Valtiberina toscana \u00e8 caratterizzata da una grande presenza di zone rurali e montane. Il territorio \u00e8 classificato per il 62,78% come montagna interna (Badia Tedalda, Caprese Michelangelo, Pieve Santo Stefano e Sestino, per complessivi 422,57\u00a0km\u00b2) e per il 37,22% come collina interna (Anghiari, Monterchi e Sansepolcro, per un totale di 250,56\u00a0km\u00b2). Piuttosto basso il livello di urbanizzazione: l'area urbanizzata rappresenta solamente il 16% del totale del territorio, mentre il restante 84% \u00e8 suddiviso fra boschi (39%), coltivi (39%) e altro (6%).\nL'area \u00e8 geograficamente ben delimitata, dal momento che in massima parte corrisponde al primo percorso del fiume Tevere e di alcuni suoi affluenti (tra i principali il Singerna nei comuni di Pieve Santo Stefano e Caprese Michelangelo; il Sovara nel comune di Anghiari; il Cerfone nel comune di Monterchi e l'Afra nel comune di Sansepolcro). Il Tevere scorre al centro dell'area per una trentina di chilometri, attraversando le pendici della catena appenninica e poi il fondovalle pianeggiante. La restante parte si sviluppa nel versante adriatico dell'Appennino - che attraversa a nord-est l'area per un tratto di circa 8 chilometri - comprendendo l'Alta Valle del Marecchia (il fiume di Rimini e l'Alta Valle del Foglia (il fiume di Pesaro). I centri principali di queste due zone sono rispettivamente Badia Tedalda e Sestino. La Valtiberina Toscana \u00e8 separata dal basso Casentino a ovest dall'Alpe di Catenaia (altezza massima Monte Castello, 1.414\u00a0m s.l.m.) e dall'Alpe di Poti, fra Anghiari e Arezzo (altezza massima 864\u00a0m s.l.m.).\nTutti i comuni della Valtiberina toscana sono compresi nella Provincia di Arezzo e nella Diocesi di Arezzo-Cortona-Sansepolcro (fino al 30 settembre 1986 il territorio era diviso tra le due diocesi distinte di Sansepolcro e, in piccolissima parte, di Arezzo).\nDal punto di vista demografico la Valtiberina toscana ha conosciuto un vistoso spopolamento tra gli anni Cinquanta e Novanta del secolo scorso, fenomeno arrestatosi nel corso del primo decennio del secolo e solo in parte bilanciato dall'aumento degli abitanti di Sansepolcro: nel 1951 gli abitanti erano 40.260, nel 1961 ammontavano a 37.799, nel 1971 erano scesi a 33.635 e ancora a 32.182 nel 1981; calati ancora a 31.364 nel 1991, scendono nel 2001 fino a 31.044, toccando il minimo storico da quando, nel 1938, la Valtiberina Toscana ha acquistato il suo assetto amministrativo attuale. Successivamente, grazie al fenomeno immigratorio, si ha un aumento fino ai 31.429 abitanti del settembre 2010. Attualmente il comune pi\u00f9 popoloso \u00e8 quello di Sansepolcro. Questa la situazione demografica alla data del 30 settembre 2010: Sansepolcro, 16.392 abitanti (15.486 nel 1981); Anghiari, 5.821 abitanti (6.078 nel 1981); Pieve Santo Stefano, 3.233 abitanti (3.578 nel 1981); Monterchi, 1.859 abitanti (1.919 nel 1981); Caprese Michelangelo, 1.555 abitanti (1.846 nel 1981); Sestino, 1.441 abitanti (1.711 nel 1981); Badia Tedalda, 1.128 abitanti.\nIl capoluogo della Valtiberina toscana \u00e8 Sansepolcro, dove hanno sede la Unione Montana dei Comuni \"Valtiberina toscana\" e la Compagnia dei Carabinieri e dove si trovano servizi sanitari (ospedale), sociali (residenza sociale assistita, case di riposo, distretto socio-sanitario, dipartimento di igiene mentale, servizio tossicodipendenze), scolastici (dall'infanzia alla secondaria di secondo grado), amministrativi (INPS), fiscali e tributari (Agenzia delle Entrate) e di pubblica sicurezza (Polizia di Stato, Carabinieri, Carabinieri Forestali, Guardia di Finanza, Vigili del Fuoco) di riferimento per l'intero territorio. Di recente questa funzione \u00e8 stata per\u00f2 limitata: il 13 settembre 2013, nell'ambito della generale riorganizzazione dell'amministrazione giudiziaria, ha cessato di esistere la sezione distaccata di Sansepolcro del Tribunale di Arezzo; poco dopo ha cessato di esistere anche l'Ufficio del Giudice di Pace.\nValtiberina umbra.\nPer Valtiberina umbra si intende quella parte di territorio della Provincia di Perugia situata all'interno dei comuni di:\nLa Valtiberina umbra \u00e8 compresa nella Provincia di Perugia e nella diocesi di Citt\u00e0 di Castello.\nIl capoluogo della Valtiberina umbra \u00e8 Citt\u00e0 di Castello, dove hanno sede la Comunit\u00e0 Montana \"Alta Umbria\", l'Azienda Sanitaria Locale 1, una sezione staccata del tribunale di Perugia e dove si trovano servizi sanitari (ospedale, distretto socio-sanitario), sociali (residenza sociale assistita, case di riposo, dipartimento di igiene mentale, servizio tossicodipendenze), scolastici (dall'infanzia alla secondaria di secondo grado), amministrativi (INPS, INAIL), fiscali e tributari (Agenzia delle Entrate) e di pubblica sicurezza (Carabinieri, Polizia di Stato, Polizia Stradale, Guardia di Finanza, Guardia Forestale, Vigili del Fuoco) di riferimento per l'intero territorio. Citt\u00e0 di Castello \u00e8 anche sede dell'omonima diocesi, documentata dall'anno 465. Attualmente, dopo le decurtazioni subite a pi\u00f9 riprese tra 1325 e 1984, il territorio diocesano comprende quasi tutta la Valtiberina Umbra, con l'esclusione di parte del territorio comunale di Umbertide.\nAmbiente.\nFlora.\nLa flora della Valtiberina \u00e8 molto ricca e varia a seconda dell'altitudine e delle zone. Nella pianura, a fondovalle, \u00e8 presente una vegetazione tipicamente fluviale con varie specie di \"Populus\", \"Salix\", \"Quercus, Acer, Cornus mas, Robinia pseudoacacia, Sambucus nigra, Corylus avellana, Alnus glutinosa, Prunus avium, Ulmus minor\" con un sottobosco spesso molto ricco di arbusti di \"Cratageus monogyna\" (biancospino), \"Prunus spinosa\" (prugnolo) intricati con edera, rovo e vitalba. \nLe zone collinari prediligono altre specie oltre alle gi\u00e0 citate come \"Castanea sativa,\" il castagno, molto coltivato nella valle, \"Sorbus domestica\", \"Mespilus germanica\", \"Fraxinus ornus\", \"Carpinus betulus\", \"Ostrya carpinifolia\", \"Tilia cordata\", \"Pinus nigra\". Nelle stazioni collinari pi\u00f9 calde e rade, nonch\u00e9 nelle praterie si rinvengono alberi e arbusti pi\u00f9 resistenti alla siccit\u00e0: \"Quercus robur\", \"Pinus nigra\", \"Genista\", \"Spartium junceum\", \"Rosa canina\", \"Pinus sylvestris\", \"Juniperis communis\" e varie specie di orchidee selvatiche nei terreni calcarei, altrimenti in terreni a pH pi\u00f9 acido troviamo, oltre alle gi\u00e0 citate essenze, \"Erica arborea,\" \"Pinus pinaster,\" \"Cytisus scoparius.\" Molto rare sono nelle zone collinari a livello spontaneo \"Laurus nobilis\", \"Arbutus unedo\" e \"Quercus ilex\" poich\u00e9 soffrono molto le gelate. D'altra parte nelle zone pi\u00f9 fresche delle colline si possono trovare \"Quercus cerris, Tilia cordata, Abies alba, Castanea sativa, Ostrya carpinifolia\", \"Acer opalus\", \"Acer campestre\" e molto raramente \"Calluna vulgaris.\"\nNelle montagne circostanti, la vegetazione pu\u00f2 cambiare, anche drasticamente, in favore di \"Fagus sylvatica\" che forma estese foreste alto collinari e montane, lasciando poco spazio ad altre specie. A volte alla vegetazione arborea del faggio subentrano le conifere come: l\"'Abies alba\" (abete bianco), e pi\u00f9 di rado il \"Pinus nigra\", \"Pinus sylvestris\" con alcune rare coltivazioni di origine antropica di \"Picea abies\" e \"Pseudotsuga menziesii.\" Il sottobosco montano oltre ad essere ricco di piccoli alberi di faggio e abete, pu\u00f2 ospitare \"Taxus baccata\", \"Rubus idaeus\" (lampone), \"Rubus ulmifolius\" e \"Fragaria vesca.\"\nSoprattutto nei rilievi sono presenti numerose specie di muschi e felci, tra le quali spicca \"Pteridium aquilinum\" che forma grandi colonie in pascoli, rive di specchi d'acqua e castagnete. Nelle zone umide vegeta anche \"Equisetum arvense\".\nTrasporti.\nPur trovandosi al centro dell'Italia, da sempre la Valtiberina risente della mancanza di validi collegamenti longitudinali interni nella penisola, dovuti alla morfologia appenninica.\nIl sistema dei trasporti \u00e8 basato sul trasporto su gomma. Il principale asse viario \u00e8 la strada di grande comunicazione E45 Orte - Ravenna, che taglia longitudinalmente la valle. Dagli anni novanta del XX secolo \u00e8 in corso di costruzione la tratta della strada di grande comunicazione E78 Grosseto - Fano, che, una volta ultimata, taglier\u00e0 il territorio anche in senso orizzontale, facendo della Valtiberina uno dei principali nodi viari italiani. Tuttavia questa seconda arteria \u00e8 ancora in gran parte da definire progettualmente e attualmente si limita a collegare la Valtiberina con la Toscana nella tratta Le Ville (Monterchi) - Palazzo del Pero Arezzo.\nI passi appenninici sono attraversati ancora oggi grazie alle vecchie strade statali, ora regionali: la 258 Marecchiese collega Sansepolcro a Rimini attraverso il Passo di Viamaggio; la 73 bis di Bocca Trabaria collega San Giustino con Urbino attraverso il Passo di Bocca Trabaria; la 257 Apecchiese collega Citt\u00e0 di Castello con Acqualagna, e quindi Fano, attraversando il valico di Bocca Serriola.\nIl fondovalle, da Sansepolcro a Umbertide, \u00e8 attraversato dal tracciato della Ferrovia Centrale Umbra, come definito nel 1959. Nel periodo della ricostruzione venne deciso di non ricostruire la tratta ferroviaria Sansepolcro - Arezzo, per cui l'attuale tracciato ferroviario svolge unicamente funzioni di trasporto locale."}
{"id": "280878", "revid": "834", "url": "https://it.wikipedia.org/wiki?curid=280878", "title": "Vac", "text": ""}
{"id": "280881", "revid": "155613", "url": "https://it.wikipedia.org/wiki?curid=280881", "title": "Marco Benefial", "text": "L'opera dell'artista, che tende al recupero della tradizione classicista e protobarocca, dei bolognesi del Seicento: Ludovico Carracci e Guercino, si contrappone sia alla corrente, imperante a Roma, dei maratteschi, che alla coeva pittura Rococ\u00f2. Le sue scelte non possono ridursi n\u00e9 ad operazioni di \"neo-bolognesismo\", n\u00e9 ad una tendenza precorritrice del Neoclassicismo, ma devono intendersi come ricerca di un nuovo, e pi\u00f9 diretto contatto, con la realt\u00e0, sostenuto da un attento studio dell'anatomia e delle proporzioni. Posizioni che vennero mal tollerate dalla cultura accademica e condannando, quindi, l'artista a vivere ai margini dell'ufficialit\u00e0, costretto ad accettare lavori per la provincia e a collaborare con pittori, di seconda fila, che gli procuravano lavori spesso spacciandoli per propri.\nBiografia.\nNato da Francesco, un guascone di professione \u00abvelettaro\u00bb e da Maria Mattei, secondo il suo biografo e allievo Giovanni Battista Ponfredi (o Ponfreni), il pittore fu allievo di Bonaventura Lamberti, con cui collabor\u00f2 alla realizzazione della cappella del Sacramento nella basilica di San Pietro. Non \u00e8 pervenuta nessuna delle sue prime opere, ad eccezione di un disegno realizzato nel 1702 per un concorso all'Accademia di San Luca.\nNel 1703, una sua grande pala con \"Gloria di san Filippo Neri\", oggi dispersa, non venne accettata dalla giuria dell'esposizione annuale di San Giuseppe, tenutasi, come ogni anno, il 19 marzo al Pantheon, con la scusa che era troppo ingombrante per il portico dell'edificio antico. Indignato, Benefial comp\u00ec un gesto da moderno \"refus\u00e9\" esponendo il suo dipinto nella vetrina di uno speziale sulla stessa piazza.\nDal 1711 collabor\u00f2 con Francesco Germisoni; a questo periodo risale la \"Visione di san Nicola\", gi\u00e0 in San Nicola dei Cesarini e successivamente trasferita nel convento carmelitano di Sant'Alberto.\nCol decreto dell'Accademia di San Luca del 1715, in cui veniva impedito ai non accademici la possibilit\u00e0 di ottenere a Roma commissioni pubbliche senza un preventivo esame dell'accademia, Marco Benefial, nominatosi portavoce degli artisti ribelli, decise di sottoporre la disputa al giudizio del papa Clemente XI. Dopo la convocazione di Benefial e l'ascolto delle sue argomentazioni, venne incaricata una commissione prelatizia per pronunciarsi sulla controversia. Il verdetto conclusivo fu favorevole ai querelanti: il decreto venne abrogato, ma ci\u00f2 comport\u00f2 che Benefial e i suoi fiancheggiatori venissero inseriti in una lista di indesiderabili ai quali, per molti anni a venire, si imped\u00ec l'ingresso nel corpo accademico.\nDel 1716 \u00e8 il \"San Saturnino\", per la chiesa dei Santi Giovanni e Paolo. Fin dal 1718 strinse un secondo sodalizio con il modesto Filippo Evangelisti, protetto del cardinale Pier Marcellino Corradini, durato fino al 1754; dello stesso anno fu la tela col \"Giona\" per San Giovanni in Laterano, una commissione pontificia che gli valse il titolo di cavaliere.\nTra il 1720-27 circa esegu\u00ec le \"Storie di san Lorenzo\" per il duomo di Viterbo, in parte perdute ma documentate dai bozzetti conservati nella locale Cassa di Risparmio; del 1721 \u00e8 l\u2019\"Addolorata con angeli che recano i simboli della Passione\" per il monastero di Santa Maria dei Sette Dolori. Di questo periodo sono anche le due lunette per Santa Maria delle Fornaci, con la \"Predica\" e la \"Decollazione del Battista\". Tra il 1722 e il 1727 realizz\u00f2 le quattro tele di soggetto cristologico nella collegiata del Crocifisso a Monreale, raffiguranti rispettivamente le \"Pie donne al sepolcro\", la \"Deposizione\", la \"Resurrezione\", l'\"Ascensione\", opere commissionate dall'arcivescovo Francesco del Giudice.\nTra il 1729-32 esegu\u00ec le due tele con le \"Storia di santa Margherita da Cortona\", per la chiesa di Santa Maria in Aracoeli. Le due tele vennero commissionato dal cardinale Corradini, per la cappella Boccalupi, appena restaurata per celebrare la canonizzazione di Margherita, avvenuta il 16 maggio 1728, e promossa dal cardinale stesso. Esposte l'11 febbraio 1732 come opere di Filippo Evangelisti, i dipinti propongono \"Santa Margherita che ritrova il cadavere dell'amante\" (bozzetto conservato alla Galleria Barberini), con un nudo maschile in primo piano ricoperto pudicamente nella tela definitiva di frasche, e la \"Morte di santa Margherita \", ambientato in un ambiente dimesso, con al centro le solide masse dei personaggi; in primo piano sulla sinistra una donna prostata e dai piedi gonfi.\nTra il 1733-36 esegu\u00ec l\u2019\"Adorazione dei pastori\" gi\u00e0 sull'altar maggiore della chiesa del Bambin Ges\u00f9, ora in un locale dell'annesso istituto. Del 1738 circa \u00e8 il \"Battesimo di Cristo\" per Santa Maria della Quercia, del 1740 \u00e8 la \"Madonna del Carmine che porge lo scapolare a san Simone Stock\", inviata a Savignano. Nel 1741 esegu\u00ec il \"Miracolo di san Fiorenzo\" nella collegiata di Fiorenzuola d'Arda, nel 1743 affresc\u00f2 le \"Sibille\" in palazzo Chigi-Zondadari a Siena e successivamente lavor\u00f2 a palazzo Massimo ad Arsoli e nel Duomo di Citt\u00e0 di Castello, nel cui abside realizza un complesso di affreschi con le \"Storie di san Florido\" \"di singolare, incisiva brutalit\u00e0 di rappresentazione\" (Liliana Barroero).\nAccolto nel 1741 nell'Accademia di San Luca, partecip\u00f2 a quasi tutte le riunioni del consiglio, ricoprendo svariati incarichi, tanto da essere candidato, nel 1754, alla carica di principe al posto di Giovanni Paolo Pannini. Il 27 luglio 1755, venne sospeso dall'insegnamento per \u00abla poca propriet\u00e0 usata nel parlare tanto delli altri Accademici, quanto dell'Accademia stessa\u00bb agli allievi del corso di nudo e, secondo una caricatura di Carlo Marchionni il provvedimento disciplinare era accorso \u00abper il suo libbero parlare contro il Sig.re Agostino Masucci Pitt.re\u00bb, ma anche contro Pompeo Batoni, Corrado Giaquinto e Sebastiano Conca. Il 16 novembre il verbale dell'Accademia registra la sospensione della pena a carico del Benefial, grazie all'intervento in suo favore del Pannini, su intercessione di Francesco Caccianiga.\nDi questo periodo sono l'\"Assunta con i santi Terenzio e Mustiola\" del duomo di Pesaro e il \"San Matteo che battezza la regina d'Etiopia\" per la chiesa pisana di San Matteo. Del 1736 \u00e8 la \"Morte della beata Giacinta Marescotti\" per la San Lorenzo in Lucina a Roma, di un patetico realismo; del 1746 la \"Famiglia Orsini\", ora al Museo di Roma; del 1750 il \"Martirio di sant'Agnese\" per la chiesa della Santissima Trinit\u00e0 degli Spagnoli e del 1755 la \"Visione di sant'Antonio di Padova\", per San Filippo a Macerata. Del 1756 \u00e8 il \"Ritratto della famiglia Marefoschi\", detto anche \"La famiglia del missionario\".\nGrande ritrattista, tra i suoi lavori si possono ricordare: Il \"Ritratto di Giacinta Ruspoli Marescotti Orsini\" e il \"Ritratto di Filippo Berualdo Orsini\", entrambi conservati a Venezia, nella Fondazione Giorgio Cini; nel primo, sospesa tra realt\u00e0 e finzione, la tela \u00e8 interamente occupata dall'abito della donna, cadenzato da bordure di ermellino, la corona \u00e8 simbolo del rango principesco del marito, ritratto in un sfarzoso abito di corte.\nSuoi allievi furono - oltre al gi\u00e0 citato Giovanni Battista Ponfredi - Giuseppe Dupr\u00e0, Pietro Labruzzi, Mariano Rossi e Ermenegildo Costantini."}
{"id": "280892", "revid": "287204", "url": "https://it.wikipedia.org/wiki?curid=280892", "title": "Yang Yang", "text": ""}
{"id": "280895", "revid": "1543377", "url": "https://it.wikipedia.org/wiki?curid=280895", "title": "To the Faithful Departed", "text": "To the Faithful Departed \u00e8 il terzo album dei The Cranberries, pubblicato ad aprile del 1996.\nIl disco.\nPubblicato nell'aprile 1996 \"To the Faithful Departed\" (in italiano \"Ai Fedeli Defunti\") \u00e8 il terzo album della band folk rock irlandese dei The Cranberries. Ritenuto l'album pi\u00f9 triste e rabbioso della band, nasce prima di tutto dal profondo malessere di Dolores O'Riordan, voce del gruppo. Nell'album si fanno numerosi riferimenti alla vita politica dell'epoca e alle guerre in corso (si veda la canzone \"Bosnia\" e la struggente \"War Child\").\nL'album \u00e8 dedicato a Denny Cordell (amico della band) e Joe (nonno di Dolores), entrambi morti in quell'anno. Esistono diverse versioni del cd: in alcune mancano \"Cordell\" e \"Intermission\", mentre in altre \u00e8 stata aggiunta la canzone \"The Picture I View\". Esistono anche diverse versioni della custodia dello stesso cd, alcune sono completamente di plastica gialla. \u00c8 l'unico lavoro ad includere un pezzo interamente strumentale (\"Intermission\", in cui comunque si sentono delle voci e delle risa in sottofondo verso la fine). La ballata \"When You're Gone\" \u00e8 stata utilizzata in alcuni film e telefilm.\nTracce.\nEdizione su CD e cassetta.\nL'edizione pubblicata nel 1996 su CD e musicassetta \u00e8 costituita da 15 tracce:\nComplete Sessions 1996-1997.\nNel 2002 l'album \u00e8 stato ristampato con il titolo \"To the Faithful Departed (Complete Sessions 1996-1997)\" e alle tracce originali sono state aggiunte 5 tracce extra prodotte nel medesimo periodo (dalla 15 alla 19):"}
{"id": "280896", "revid": "287204", "url": "https://it.wikipedia.org/wiki?curid=280896", "title": "Aspersione", "text": "Laspersione \u00e8 un atto tipico di cerimoniali religiosi, probabilmente fin dalla preistoria, mediante il quale un ministro di culto addetto al sacrificio asperge la vittima prescelta (o eventualmente se stesso) con acqua lustrale (ovvero acqua benedetta o santificata).\nNella religione romana antica, come in quella moderna, l'aspersione avviene tramite un rametto di alloro o olivo, detto appunto \"aspergillum\", immerso nell'acqua lustrale e spruzzato su ci\u00f2 che deve essere asperso (di solito \u00e8 la purificazione da compiersi prima di un sacrificio agli d\u00e8i inferi).\nPer la religione cristiana, l'aspersione ricorda il battesimo e la Pasqua. Il significato rituale sta nella purificazione ottenuta attraverso la purezza dell'acqua.\nSi pu\u00f2 compiere immergendo le mani, il volto o l'intero corpo, dando luogo in quest'ultimo caso all'abluzione.\nNella liturgia cristiana, si utilizza un secchiello contenente acqua che viene portato all'altare. Il prete benedice l'acqua e successivamente asperge i fedeli. L'aspersione sostituisce l'atto penitenziale."}
{"id": "280898", "revid": "767487", "url": "https://it.wikipedia.org/wiki?curid=280898", "title": "Strange Days (film)", "text": "Strange Days \u00e8 un film di fantascienza del 1995 diretto da Kathryn Bigelow e prodotto e scritto da James Cameron.\nIl film, considerato da molti un noir postmoderno, colpisce per la sua visione distopica del futuro e per l'ambivalenza morale di molti dei suoi protagonisti.\nTrama.\nAmbientato a Los Angeles durante gli ultimi giorni del 1999, il film segue le vicende di Lenny Nero, un ex-poliziotto che vive spacciando \"clips\" per il \"filo-viaggio\", sulle quali vengono registrate esperienze altrui come realt\u00e0 virtuale, che includono input sensoriali, come vista, udito, tatto ed olfatto, e che, tramite un lettore SQUID (Dispositivo Superconduttore a Interferenza Quantica), possono essere rivissute da chiunque. Essendo un progetto federale caduto sul mercato nero, questa tecnologia \u00e8 considerata illegale. Tick, il fornitore principale di Nero, cerca di vendere una clip che mostra una rapina fallita a un ristorante cinese, e Lenny alla fine la compra a prezzo ridotto.\nNel frattempo la prostituta Iris \u00e8 braccata da due poliziotti, Burton Steckler e Dwayne Engelman, che riesce a seminare alla metropolitana. Steckler cercando di prenderla per i capelli, le strappa dalla testa il dispositivo SQUID. Nero cerca di rintracciare la sua ex-fidanzata Faith con il supporto dei suoi due migliori amici, l'esperta in combattimento e guardia del corpo Lornette \"Mace\" Mason (la quale \u00e8 segretamente innamorata di Nero e disapprova il suo spaccio di clips) e l'investigatore privato Max Peltier. Mentre Nero e Max stanno bevendo insieme in un bar, Iris arriva, getta la propria clip nell'auto di Nero attraverso il tettuccio e fugge quando vede la polizia nelle vicinanze. La macchina di Nero, posteggiata in divieto di sosta, viene per\u00f2 rimorchiata prima che egli abbia la possibilit\u00e0 di trovare il dischetto di Iris e leggerlo.\nQualche ora dopo Nero riceve un \"black jack\" (nomignolo per le clips contenenti un film snuff) anonimo, nel quale \u00e8 registrato il brutale stupro e l'omicidio di Iris. Nero avverte Faith di ci\u00f2 che \u00e8 successo, cercando anche di allontanarla dal suo nuovo fidanzato, il discografico Philo Gant, ma senza successo. Nero e Mace scoprono che le morti registrate nei dischetti sono collegate all'omicidio sotto copertura del controverso rapper Jeriko One, il quale teneva discorsi pubblici contro lo stato di polizia. Nero, Mace e Max scoprono che Tick \u00e8 stato \"fuso\", venendo forzatamente esposto ad input sensoriali con segnali SQUID troppo amplificati. Nero sospetta che l'omicida di Tick sia lo stesso che ha ucciso Iris e teme che Faith sia la prossima. Nero e Mace si confrontano con Faith e le parlano della morte di Jeriko, e Faith rivela loro che Philo monitorava le azioni di Jeriko e aveva assunto Iris per spiarlo.\nA pochi minuti dalla mezzanotte che sancir\u00e0 l'arrivo dell'anno 2000 Nero e Mace riescono ad infiltrarsi nella grande festa di capodanno all'hotel \"Bonaventure\", dove Philo far\u00e0 da presentatore per i pezzi grossi della citt\u00e0. Prima di entrare nella suite di Philo, Nero affida a Mace il dischetto con le prove dell'omicidio di Jericko, da affidare al commissario Palmer Strickland. Una volta entrato nella stanza di Philo trova un'altra clip, che mostra Faith venire stuprata, e poco dopo rinviene il cadavere di Philo, ucciso nello stesso modo di Tick. L'assassino si rivela essere Max, che improvvisamente entra nella suite e spiega a Nero di aver architettato un piano perfetto, in cui le morti di Iris, Tick e Philo, a cui spara con la pistola di Nero, sembreranno frutto della mano di Nero, che a breve verr\u00e0 ucciso da Max. Nero per\u00f2, grazie all'intervento di Faith, uccide Max facendolo cadere dal balcone.\nNel frattempo Mace viene inseguita da Steckler e Engelman, i quali aprono il fuoco nella sua direzione, colpendo dei civili. Mace riesce ad avere la meglio e li ammanetta ad un'impalcatura, ma viene a sua volta disarmata e arrestata da altri poliziotti, che iniziano a picchiarla. Il gesto selvaggio fa insorgere i presenti, i quali aiutano Mace, scatenando una rissa. Il commissario Strickland giunge sul luogo e ristabilisce l'ordine, ordinando poi l'arresto dei due agenti. Engelman per\u00f2 si suicida sparandosi alla testa, mentre Steckler viene ucciso dai colleghi prima che possa sparare a Mace. Faith viene arrestata, mentre Nero e Mace si baciano tra la folla che festeggia il nuovo millennio.\nProduzione.\nLe riprese \"extended P.O.V.\" (Point Of View) usate nelle sequenze \"filo-viaggio\" e che richiesero la creazione ex novo di una cinepresa leggera da 35\u00a0mm, furono filmate da un operatore steadicam su un apposito equipaggiamento usato precedentemente per un altro film di Kathryn Bigelow, \"Point Break - Punto di rottura\" (1991).\nIl titolo del film deriva dall'omonima canzone dei The Doors, suonata nel film dal gruppo Prong insieme a Ray Manzarek, ex tastierista dei Doors.\nIl gruppo inglese Skunk Anansie suona \"Selling Jesus\" nella scena della festa in attesa del nuovo millennio per le strade di Los Angeles. Le due canzoni cantate da Juliette Lewis nel film, originariamente scritte e cantate da PJ Harvey, sono state cantate dal vivo.\nDistribuzione.\nIn Italia \u00e8 uscito al cinema il 23 febbraio 1996, distribuito dalla 20th Century Fox.\nTrasposizione.\nNel dicembre 1995 la Marvel Comics pubblic\u00f2 un adattamento del film Strange Days a fumetti intitolato \"Strange Days: Movie Adaptation\"."}
{"id": "280903", "revid": "110157", "url": "https://it.wikipedia.org/wiki?curid=280903", "title": "Drammen", "text": "Drammen \u00e8 una citt\u00e0 della Norvegia situata nella contea di Viken. Ha ricevuto lo status di citt\u00e0 nel 1811.\nDrammen viene spesso considerata una \"citt\u00e0 dormitorio\" della capitale Oslo, che dista solamente 40\u00a0km. \nDrammen, il cui fiordo \u00e8 una diramazione del fiordo di Oslo, \u00e8 il maggior porto norvegese per l'importazione di frutta e automobili.\nGeografia fisica.\nDrammen \u00e8 situata nel fiordo omonimo (\"Drammenfjord\") presso l'estuario del fiume Drammenselva, 41\u00a0km a sud-ovest di Oslo.\nIl fiume Drammenselva \u00e8 il fiume pi\u00f9 pescoso del paese (salmone).\nL'area metropolitana di Drammen si sviluppa oltre i confini comunali inglobando i comuni di Nedre Eiker, Lier e R\u00f8yken raggiungend\u00f2 cos\u00ec i 116.641 abitanti.\nEconomia.\nLa citt\u00e0 \u00e8 un centro industriale per la lavorazione del legname, dei metalli, vi sono alcuni cantieri navali ed \u00e8 sviluppata la pesca del salmone. Nei pressi della citt\u00e0 vi sono giacimenti di zinco, nickel e cobalto.\nSport.\nSci.\nA Drammen sono state organizzate varie gare di sci di fondo valide per la relativa Coppa del Mondo.\nCalcio.\nLa squadra principale della citt\u00e0 \u00e8 il Str\u00f8msgodset Idrettsforening."}
{"id": "280907", "revid": "697352", "url": "https://it.wikipedia.org/wiki?curid=280907", "title": "Immagine", "text": "Un'immagine \u00e8 una rappresentazione visiva, non solida, della realt\u00e0. In particolare un'immagine pu\u00f2 rappresentare la realt\u00e0 fisica (in modo pi\u00f9 o meno realistico) oppure una realt\u00e0 fittizia o astratta.\nTipi di immagini.\nImmagine ottica.\nUn'immagine ottica \u00e8 un'immagine ottenuta mediante un sistema ottico. Tipi di immagini ottiche sono l'immagine riflessa, l'immagine rifratta, l'immagine reale, l'immagine virtuale.\nImmagine riflessa.\nUn'immagine riflessa \u00e8 un'immagine ottica ottenuta mediante un sistema catottrico. Cio\u00e8 un'immagine ottica ottenuta mediante la riflessione della luce. Un esempio di immagine riflessa \u00e8 l'immagine che si forma sulla superficie riflettente dello specchio.\nImmagine rifratta.\nUn'immagine rifratta \u00e8 un'immagine ottica ottenuta mediante un sistema diottrico. Cio\u00e8 un'immagine ottica ottenuta mediante la rifrazione della luce. Un esempio di immagine rifratta \u00e8 l'immagine visibile con il cannocchiale. Un tipo di immagine rifratta \u00e8 l'immagine retinica.\nImmagine retinica.\nL'immagine retinica \u00e8 l'immagine rifratta che si forma sulla retina dell'occhio. L'occhio rappresenta infatti un sistema diottrico. L'immagine retinica permette di vedere la realt\u00e0 fisica agli esseri viventi dotati del senso della vista. \u00c8 quindi l'immagine ottica per antonomasia perch\u00e9, attraverso di essa, \u00e8 possibile vedere tutte le altre immagini.\nImmagine reale.\nUn'immagine reale \u00e8 un'immagine ottica che \u00e8 sede dell'energia luminosa che la genera. L'espressione \"immagine reale\" si contrappone all'espressione \"immagine virtuale\".\nImmagine virtuale.\nUn'immagine virtuale \u00e8 un'immagine ottica data dai prolungamenti immaginari dei raggi di luce che la generano. Un'immagine virtuale non \u00e8 quindi sede dell'energia luminosa che la genera.\nImmagine grafica.\nUn'immagine grafica \u00e8 un'immagine fissata (in modo pi\u00f9 o meno permanente) su un supporto fisico oppure visualizzata (in modo pi\u00f9 o meno prolungato nel tempo) su uno schermo di visualizzazione. Esempi di immagini fissate su supporti d'immagine sono le immagini fissate su quadri dipinti a mano. Esempi di immagini visualizzate su schermi di visualizzazione sono le immagini visualizzate sugli schermi di visualizzazione dei televisori. Un'immagine grafica in movimento viene realizzata visualizzando in successione una serie di immagini grafiche fisse. Tipi di immagini grafiche sono l'immagine disegnata e l'immagine di sintesi.\nImmagine disegnata.\nUn'immagine disegnata (anche chiamata \"disegno\") \u00e8 un'immagine grafica prodotta mediante il tracciamento di segni la cui forma e posizione sono decise dal disegnatore secondo le sue capacit\u00e0 artistiche o in base a calcoli matematici. Tipi di immagini disegnate sono l'immagine dipinta, l'immagine litografica, il disegno animato.\nImmagine dipinta.\nUn'immagine dipinta (anche chiamata \"dipinto\") \u00e8 un'immagine disegnata mediante la pittura. La realizzazione di immagini dipinte \u00e8 una delle forme d'arte pi\u00f9 apprezzate e celebrate. Ne \u00e8 nato quindi un mercato dove le immagini dipinte dai pittori pi\u00f9 apprezzati possono essere valutate anche milioni di euro. Tipi di immagini dipinte sono il dipinto ad olio, l'acquerello, l'affresco. Considerando il supporto fisico su cui viene fissata l'immagine, si distingue invece il dipinto su muro (anche chiamato \"dipinto murale\"), il dipinto su tavola, il dipinto su tela.\nImmagine litografica.\nUn'immagine litografica \u00e8 un'immagine disegnata e riprodotta mediante la litografia.\nImmagine di sintesi.\nUn'immagine di sintesi (anche chiamata \"immagine sintetica\") \u00e8 un'immagine grafica ottenuta dalla sintesi di elementi preordinati che la compongono o la descrivono. Il processo di generazione di immagini di sintesi \u00e8 chiamato \"sintesi di immagini\". Un esempio di immagine di sintesi \u00e8 l'immagine grafica generata dal computer. Tale generazione avviene mediante la computer grafica. Tipi di immagini generate al computer sono l'immagine vettoriale e l'immagine bitmap. Tipi di immagini di sintesi sono l'immagine fotografica, l'immagine cinematografica, l'immagine televisiva, l'immagine elettromeccanica, l'immagine elettronica.\nImmagine fotografica.\nUn'immagine fotografica (anche chiamata \"fotografia\") \u00e8 un'immagine di sintesi prodotta mediante la ripresa ottica della realt\u00e0 fisica. Tale ripresa \u00e8 realizzata mediante la macchina da presa fotografica. Rispetto all'immagine disegnata, l'immagine fotografica \u00e8 in grado di rappresentare la realt\u00e0 fisica in modo pi\u00f9 realistico. In relazione all'immagine disegnata, si parla infatti di \"fotorealismo\" quando si ottiene un livello di realismo vicino a quello dell'immagine fotografica.\nImmagine cinematografica.\nUn'immagine cinematografica \u00e8 un'immagine grafica in movimento. L'immagine cinematografica viene prodotta mostrando, in successione, una serie di immagini grafiche fisse. L'immagine cinematografica \u00e8 un'immagine di sintesi perch\u00e9 \u00e8 ottenuta dalla sintesi di elementi preordinati che la compongono: la serie di immagini grafiche fisse mostrate in successione.\nImmagine televisiva.\nUn'immagine televisiva \u00e8 un'immagine di sintesi che riproduce, a distanza e con un breve ritardo, un'immagine ottica (in caso di diretta televisiva) o un'immagine grafica (in caso di differita televisiva). Tale riproduzione avviene mediante un sistema televisivo. L'immagine televisiva \u00e8 un'immagine di sintesi perch\u00e9, mediante il sistema televisivo, dall'immagine originale si ricavano una serie di elementi preordinati che la descrivono. In seguito tali elementi vengono prima trasmessi a distanza e poi utilizzati per creare l'immagine televisiva.\nImmagine elettromeccanica.\nUn'immagine elettromeccanica \u00e8 un'immagine di sintesi interamente generata da un'apparecchiatura elettromeccanica. Un esempio di immagine elettromeccanica \u00e8 l'immagine televisiva della televisione elettromeccanica.\nImmagine elettronica.\nUn'immagine elettronica \u00e8 un'immagine di sintesi interamente generata da un'apparecchiatura elettronica. Un esempio di immagine elettronica \u00e8 l'immagine televisiva della televisione elettronica. Un altro esempio di immagine elettronica \u00e8 l'immagine di sintesi generata dal computer. Tale generazione avviene infatti mediante il computer elettronico.\nImmagine fissa.\nUn'immagine fissa (anche chiamata \"immagine statica\") \u00e8 un'immagine che non varia nel tempo. Un'immagine fissa pu\u00f2 essere un'immagine ottica o un'immagine grafica, un'immagine in bianco e nero o un'immagine a colori, un'immagine bidimensionale o un'immagine tridimensionale. Pu\u00f2 anche essere contemporaneamente sia un'immagine ottica che un'immagine grafica. Un esempio di tale immagine \u00e8 l'immagine fissa che il proiettore di diapositive proietta sullo schermo da proiezioni.\nImmagine in movimento.\nUn'immagine in movimento (anche chiamata \"immagine dinamica\") \u00e8 un'immagine che varia nel tempo. Anche un'immagine in movimento pu\u00f2 essere un'immagine ottica o un'immagine grafica, un'immagine in bianco e nero o un'immagine a colori, un'immagine bidimensionale o un'immagine tridimensionale. Anche un'immagine in movimento pu\u00f2 essere contemporaneamente sia un'immagine ottica che un'immagine grafica. Un esempio di tale immagine \u00e8 l'immagine in movimento che il proiettore cinematografico proietta sullo schermo da proiezioni.\nImmagine in bianco e nero.\nUn'immagine in bianco e nero \u00e8 un'immagine che presenta solo il colore bianco e/o il colore nero e/o il colore grigio. In realt\u00e0 l'espressione \"immagine in bianco e nero\" indica un'immagine che presenta solo i colori bianco e nero. Quindi l'uso consolidato dell'espressione \"immagine in bianco e nero\" \u00e8 improprio.\nImmagine a colori.\nUn'immagine a colori \u00e8 un'immagine che presenta almeno un colore diverso dal bianco, dal nero, dal grigio. In altri termini l'espressione \"immagine a colori\" viene usata in contrapposizione all'espressione \"immagine in bianco e nero\". In realt\u00e0 tutte le immagini sono a colori (anche il bianco, il nero e il grigio sono dei colori). Quindi anche l'uso consolidato dell'espressione \"immagine a colori\" \u00e8 improprio.\nImmagine bidimensionale.\nUn'immagine bidimensionale \u00e8 un'immagine rappresentante solo due dimensioni: la larghezza e lunghezza.\nImmagine tridimensionale.\nUn'immagine tridimensionale \u00e8 un'immagine rappresentante tre dimensioni: la larghezza, l'altezza e la profondit\u00e0.\nImmagini come linguaggio.\nDa sempre le immagini hanno costituito una sorta di linguaggio dotato di segni che assumono significati particolari. Il linguaggio delle immagini \u00e8 intrinsecamente indeterminato, dotato di segni che assumono valore simbolico in relazione al significato che attribuiamo a ci\u00f2 che osserviamo o al valore pragmatico degli scopi della comunicazione. Il linguaggio delle immagini \u00e8 altamente evocativo e, in ambito multimediale, queste e la comunicazione visiva rivestono un ruolo fondamentale. Infatti, le immagini nella comunicazione multimediale costituiscono una sorta di linguaggio (visuale) che si affianca e si integra con quello testuale, possono diventare metafore, allegorie visive che potenziano l'usabilit\u00e0 dei sistemi interattivi o riproducono con esattezza di dettagli il reale.\nComputabilit\u00e0 delle immagini.\nLa computabilit\u00e0 delle immagini invece risulta ben definita e formalizzata:\nNell'analisi \u00e8 necessario avere dispositivi in grado di creare una rappresentazione numerica della\ndistribuzione di luminosit\u00e0 di una scena. Nella sintesi, invece, \u00e8 necessario disporre di rappresentazioni geometrico-matematiche di forme cos\u00ec da ricavare delle distribuzioni di luminosit\u00e0 che appaiano sullo schermo di un computer.\nAnalisi delle immagini.\nL'analisi delle immagini consiste nell'estrazione di informazioni da immagini di una scena reale; si basa sulla possibilit\u00e0 di formulare una rappresentazione matematica della distribuzione di luminosit\u00e0 di un'immagine. Questa pu\u00f2 essere definita come una funzione bidimensionale f(x,y) con x ed y coordinate spaziali ed f(x,y) ampiezza della funzione (intensit\u00e0, livello di grigio dell'immagine nel punto). Quando x, y ed f sono quantit\u00e0 discrete finite, l'immagine \u00e8 chiamata digitale e pu\u00f2 essere elaborata.\nFormazione delle immagini.\nLe immagini sono generate dalla combinazione di una sorgente di energia e dalla riflessione (per immagini a raggi X: assorbimento) dell'energia emessa dalla sorgente da parte di oggetti di una scena. Occorre un \u201csensore\u201d sensibile all'energia prodotta dalla sorgente che raccolga l'energia \u201cirradiata\u201d dalla scena.\nNella maggior parte dei casi \u00e8 coinvolta l'energia elettromagnetica (immagini \u201cvisibili\u201d, immagini all'infrarosso, radar, raggi X etc.), ma si hanno anche immagini di altra natura (basate ad esempio su ultrasuoni) o pattern di illuminazione generati dal computer. L'energia coinvolta nella formazione dell'immagine \u00e8 energia radiante che consiste di due campi di forza, elettrico e magnetico, ortogonali tra loro e rispetto alla direzione. L'energia radiante si propaga nello spazio mediante onde di lunghezza variabile. Per casi specifici come la microscopia elettronica e il gamma imaging le immagini prodotte come distribuzione di quantit\u00e0 non visibili vengono opportunamente trasdotte in immagini visibili da opportuni dispositivi chiamati fotoconvertitori.\nLe condizioni tipiche necessarie affinch\u00e9 una scena sia rappresentabile da un'immagine sono rappresentate dall'interazione della scena con le radiazioni elettromagnetiche, da un sensore che raccolga la radiazione riflessa dalle superfici degli oggetti e la proietti sul piano immagine.\nIn situazioni non tipiche si hanno altre sorgenti per la formazione dell'immagine diverse dalla radiazione. Si pu\u00f2 avere la formazione di un'immagine tramite raggi X, ci\u00f2 che l'immagine riproduce \u00e8 la distribuzione spaziale dell'energia assorbita dagli oggetti che compongono la scena, o anche tramite la microscopia elettronica dove un fascio di elettroni colpisce la scena; l'energia degli elettroni riflessi (secondari) viene convertita in energia elettromagnetica e forma l'immagine.\nC'\u00e8 da tenere presente, inoltre, che punti diversi sulle superfici degli oggetti avranno nell'immagine valori diversi di intensit\u00e0 in funzione della quantit\u00e0 di energia radiante incidente sulla superficie, del modo in cui esse riflettono, del modo in cui l'energia riflessa \u00e8 raccolta dal sensore, del modo in cui il sensore risponde all'energia con cui \u00e8 colpito.\nDigitalizzazione delle immagini.\nPerch\u00e9 le immagini siano elaborate al computer occorre trasformarle in una rappresentazione numerica/digitale, attraverso un processo chiamato digitalizzazione. Il problema di questa \u00e8 che nella natura la distribuzione di energia elettromagnetica \u00e8 continua (campo dei numeri reali: formula_1), nell'elaborazione digitale si ha una rappresentazione digitale (anello dei numeri interi formula_2).\nLa definizione di algoritmi per l'elaborazione delle immagini deve porsi a valle di considerazioni legate al mondo fisico (propriet\u00e0 intrinseche dell'entit\u00e0 rappresentata) al modello del sensore ed al modello percettivo del fruitore dell'immagine.\nDopo questa premessa si comprende appieno il bisogno di affinare degli algoritmi di conversione analogico digitale per due finalit\u00e0:\nQuesti studi vengono approfonditi da due discipline:\n\"Reverse Image Search\" \u00e8 un tipo ricerca per immagini, che consente di confrontare un'istantanea caricata dall'utente o di un indirizzo Internet, con le immagini indicizzate da un motore di ricerca. \nQuesta funzionalit\u00e0 \u00e8 alternativa alla ricerca per parole chiave, ed \u00e8 stata introdotta ad esempio da Google Image Search o da motori specifici come \"TinEye.com\".\nMiglioramento delle immagini.\nIn seguito al processo di acquisizione dell'immagine si effettuano dei miglioramenti, questa fase viene chiamata pre-elaborazione. Si basa su tecniche simili a quelle del ritocco fotografico, ma a differenza di quest'ultimo solitamente si fondano su processi automatizzati e standardizzati.\nMiglioramento della qualit\u00e0 delle immagini:"}
{"id": "280912", "revid": "31789", "url": "https://it.wikipedia.org/wiki?curid=280912", "title": "National Geographic Society", "text": "La National Geographic Society (NGS) \u00e8 un'istituzione scientifica ed educativa non a scopo di lucro statunitense, una delle pi\u00f9 grandi al mondo; la sede si trova a Washington. I suoi interessi comprendono svariate discipline quali la geografia, l'archeologia e le scienze naturali, ma anche la cura per la conservazione dell'ambiente naturale e dei patrimoni storici, e la divulgazione dello studio delle civilt\u00e0 e della loro storia.\nStoria.\nIl 13 gennaio 1888 un gruppo di 33 persone composto da scienziati ed esploratori si riun\u00ec al \"Cosmos Club\", un club privato situato in Lafayette Square a Washington, con l'obiettivo di creare una societ\u00e0 \u00abper migliorare e diffondere le conoscenze geografiche\u00bb. Dopo aver stabilito un regolamento e un piano per l'organizzazione, il 27 gennaio venne fondata la \"National Geographic Society\".\nGardiner Greene Hubbard ne fu il primo presidente e nel 1897, dopo la sua morte, gli succedette alla guida il genero, Alexander Graham Bell. La prima donna eletta nel consiglio di amministrazione fu Eliza Scidmore.\nIl genero di Bell, Gilbert Hovey Grosvenor, fu nominato editore a tempo pieno del \"National Geographic Magazine\" e serv\u00ec l'organizzazione per 55 anni; altri membri della famiglia Grosvenor ricoprirono importanti ruoli nella societ\u00e0.\nBell e suo genero elaborarono il concetto di marketing all'interno della societ\u00e0 ed incoraggiarono un uso sempre pi\u00f9 ampio di materiale fotografico a corredo dei reportage.\nIl presidente dell'organizzazione \u00e8 Gilbert Melville Grosvenor, che ha ricevuto nel 2005 la Medaglia presidenziale della libert\u00e0 per la sua guida della societ\u00e0 all'educazione geografica.\nNel 2004 il quartier generale della \"NGS\" a Washington fu una delle prime costruzioni a ricevere la certificazione \"Green\". dalla Global Green USA. Nell'ottobre del 2006 la societ\u00e0 National Geographic ha ottenuto il Premio Principe delle Asturie di Oviedo, in Spagna, nel campo della Comunicazione e umanistica.\nDescrizione.\nL'obiettivo storico della National Geographic Society \u00e8 da sempre quello di \u00ab\"incrementare e diffondere la conoscenza geografica e allo stesso tempo di promuovere la protezione della cultura dell'umanit\u00e0, della storia e delle risorse naturali\"\u00bb. Il suo stesso presidente e direttore generale dal marzo 1998, John M. Fahey, Jr., afferma che lo scopo della \"NGS\" \u00e8 soprattutto stimolare le persone a prendersi cura del proprio pianeta.\nLa societ\u00e0 \u00e8 gestita da ventitr\u00e9 membri del consiglio degli amministratori fiduciari, costituito da un gruppo di esimi educatori, uomini d'affari, importanti funzionari governativi e conservazionisti. L'organizzazione sponsorizza e promuove l'esplorazione e la ricerca scientifica, e pubblica inoltre una sua rivista, il \"National Geographic Magazine\", e diverse altre riviste, libri, pubblicazioni scolastiche, mappe, filmati e inserti web in numerose lingue e paesi di tutto il mondo. La \"NGS\" ha un fondamento educativo attraverso il quale dona concessioni alle organizzazioni a fine didattico con lo scopo di valorizzare l'educazione geografica. Lo stesso Comitato per la Ricerca e l'Esplorazione ha offerto concessioni per la ricerca scientifica, e recentemente le ha conferito la sua nove millesima donazione; le varie propriet\u00e0 comprendono una fascia di 360 milioni di persone al mese in tutto il mondo.\nLa National Geographic Society mantiene un museo aperto al pubblico nella propria sede di Washington, ed ha aiutato la sponsorizzazione di importanti esposizioni itineranti come la \"King Tut\", mostra che ha esposto meravigliosi reperti provenienti dalla tomba del giovane faraone Tutankhamon e che coinvolse numerose citt\u00e0 americane, concludendosi con l'esposizione al \"Franklin Institute\" di Filadelfia. La mostra \"King Tut\" \u00e8 attualmente presente a Londra. La National Geographic Society ha inoltre contribuito alla mostra dei \u00abTesori culturali dell'Afghanistan\u00bb, inaugurata nel maggio 2008 alla National Gallery of Art di Washington, e spostatasi nei seguenti diciotto mesi all'Houston Museum of Fine Arts, all'Asian Art Museum di San Francisco, e infine al Metropolitan Museum di New York.\nFondatori.\nSegue la lista dei 33 fondatori del 1888:\nProgetti e spedizioni.\nNel corso degli anni la Societ\u00e0 ha sponsorizzato molte spedizioni e progetti di ricerca in tutto il mondo:\nLa Societ\u00e0 sostiene inoltre molti progetti sociali tra cui l'AINA: un'organizzazione con base a Kabul che si dedica allo sviluppo del giornalismo locale, fondata da Reza Deghati, uno dei pi\u00f9 famosi fotografi della Societ\u00e0.\nHubbard Medal.\nLa Medaglia Hubbard \u00e8 un premio della National Geographic Society per chi si \u00e8 distinto nell'esplorazione, nelle scoperte e nella ricerca. La medaglia prende il nome da Gardiner Greene Hubbard, il primo presidente della Societ\u00e0. Questo riconoscimento finora (2010) \u00e8 stato assegnato 35 volte.\n\"National Geographic Kids\".\nRivista pubblicata dal settembre 1975, \u00e8 una versione per ragazzi della pi\u00f9 famosa \"National Geographic Magazine\"."}
{"id": "280928", "revid": "438678", "url": "https://it.wikipedia.org/wiki?curid=280928", "title": "Grammatica dipendente dal contesto", "text": "Una grammatica dipendente dal contesto (o contestuale, context-sensitive, o anche sensibile al contesto) \u00e8 una grammatica formale nella quale la forma delle produzioni ne vincola l'applicazione solo a determinati \"contesti\". Le grammatiche dipendenti dal contesto sono pi\u00f9 generali e potenti di quelle libere dal contesto, e sono a loro volta meno generali delle grammatiche a struttura di frase. I linguaggi descritti dalle grammatiche dipendenti dal contesto possono essere riconosciuti dagli automi lineari.\nIl concetto di grammatica dipendente dal contesto fu introdotto da Noam Chomsky negli anni cinquanta come modo per descrivere la sintassi di un linguaggio naturale dove si trova spesso il caso che una parola possa o non possa essere appropriata in una certa posizione a seconda del contesto. Nella gerarchia di Chomsky le grammatiche dipendenti dal contesto sono dette di Tipo 1. Un linguaggio formale che pu\u00f2 essere descritto da una grammatica dipendente dal contesto \u00e8 chiamato linguaggio dipendente dal contesto (o di Tipo 1).\nDefinizione formale.\nUna grammatica dipendente dal contesto \u00e8 una grammatica formale \"G\" = (\"N\", \u03a3, \"P\", \"S\") tale che tutte le regole di produzione in \"P\" sono nella forma\ncon \"A\" in \"N\" (i.e., \"A\" \u00e8 un simbolo non terminale) e \u03b1 e \u03b2 in (\"N\" U \u03a3)* (i.e., \u03b1 e \u03b2 stringhe di simboli non terminali e terminali) e \u03b3 in (\"N\" U \u03a3)+ (i.e., \u03b3 una stringa non vuota di terminali e non terminali). Le stringhe formula_1 e formula_2 possono essere vuote, ma la formula_3 non deve essere vuota. La regola di produzione \"S\" \u2192 \u03b5 \u00e8 permessa se \"S\" non appare nel lato destro di alcuna regola di produzione.\nIl nome \"dipendente dal contesto\" \u00e8 spiegato dall'\u03b1 e \u03b2 che formano il contesto di \"A\" e determinano se \"A\" pu\u00f2 essere rimpiazzata o no con \u03b3. In una grammatica libera dal contesto, invece, il contesto di un non terminale non \u00e8 preso in considerazione.\nDefinizione alternativa.\nUna classe pi\u00f9 generale \u00e8 quella delle grammatiche \"monot\u00f2ne\". Una grammatica \u00e8 monotona se ogni regola di produzione \u00e8 della forma\ndove |\u00a0\u03b1\u00a0| \u00e8 la lunghezza di \u03b1 (cio\u00e8 il numero dei simboli di \u03b1); \u00e8 anche permessa la regola di produzione \"S\" \u2192 \u03b5, se \"S\" non appare nel lato destro di alcuna regola di produzione.\nUna grammatica del genere \u00e8 detta monotona perch\u00e9 nessuna delle regole decrementa la grandezza della stringa che viene riscritta.\n\u00c8 facile rendersi conto che ogni grammatica dipendente dal contesto \u00e8 monotona, ma esistono grammatiche monotone che non sono dipendenti dal contesto (un esempio segue tra poco). Ci\u00f2 nonostante, la classe dei linguaggi descrivibili dalle grammatiche dipendenti dal contesto coincide con quella dei linguaggi descrivibili dalle grammatiche monotone. Se un linguaggio formale \"L\" pu\u00f2 essere descritto da una grammatica monotona, allora \u00e8 possibile costruire una grammatica dipendente dal contesto che descrive \"L\".\nEsempio.\nUna semplice grammatica monotona \u00e8 \ndove | \u00e8 utilizzato per separare diverse opzioni dello stesso non-terminale. Questa grammatica genera il linguaggio formula_4, che non \u00e8 libero dal contesto. Questa grammatica non \u00e8 dipendente dal contesto, perch\u00e9 nella produzione della seconda linea la parte destra non inizia con il terminale \"c\" col quale inizia invece la sua parte sinistra. Una grammatica dipendente dal contesto per lo stesso linguaggio \u00e8\nGrammatiche pi\u00f9 complesse possono essere date per altri linguaggi dipendenti dal contesto, come per esempio formula_14.\nForme normali.\nOgni grammatica dipendente dal contesto che non genera la stringa vuota pu\u00f2 essere trasformata in una equivalente grammatica in forma normale di Kuroda. Per equivalente si intende che generano lo stesso linguaggio.\nPropriet\u00e0 computazionali.\nIl problema della decisione che richiede se una certa stringa \"s\" appartenga al linguaggio di una certa grammatica non libera dal contesto \"G\", \u00e8 PSPACE-complete. Certamente, ci sono anche alcune grammatiche dipendenti dal contesto il cui problema di riconoscimento della grammatica \u00e8 PSPACE-complete."}
{"id": "280932", "revid": "798140", "url": "https://it.wikipedia.org/wiki?curid=280932", "title": "En\u1e2beduanna", "text": "Vissuta intorno al XXIV secolo a.C., fu la figlia del re accadico Sargon, nonch\u00e9 sacerdotessa del dio Nanna a Ur.\nBiografia.\nEnheduanna era figlia di Sargon di Akkad, suo padre la nomin\u00f2 gran sacerdotessa della dea Inanna per poter meglio controllare la citt\u00e0 di Ur. In seguito sar\u00e0 nominata somma sacerdotessa del dio An per la citt\u00e0 di Uruk. la principessa divenne molto popolare quando inizi\u00f2 a comporre inni per gli dei di cui era sacerdotesa. Sembrerebbe inoltre che sia stata la prima a instaurare un rapporto personale con gli dei che serviva, mediante dei dialoghi diretti, come riportati nelle sue opere.\nPrima poetessa e scrittrice nella storia dell'umanit\u00e0, \u00e8 nota sia da fonti successive che contemporanee. La sua pi\u00f9 celebre opera \u00e8 scritta in lingua sumerica e ha come titolo (come \"incipit\") \"Nin-me-\u0161ar2-ra\" (\"Signora di tutti i \"\"\"), opera pi\u00f9 comunemente nota con il moderno titolo di \"L'esaltazione di Inanna\". \nOpere.\nDel \"Nin-me-\u0161ar2-ra\", che si compone di 153 righe, conserviamo oltre cinquanta diverse testimonianze, frammenti di tavolette in cuneiforme. Nell'opera viene narrato, in termini a volte oscuri, un drammatico evento della vita di En\u1e2beduanna: la sua fuga dalla citt\u00e0 di Ur ove ricopriva il ruolo di sacerdotessa del dio poliade della citt\u00e0, Nanna (accadico: S\u00een; il dio Luna) e il suo esilio nella steppa. L'opera prende quindi la forma di invocazione, affinch\u00e9 gli d\u00e8i liberino dall'esilio la sacerdotessa, alludendo a un certo Lugalanne, probabile rivoltoso sumero contro il potere del padre di En\u1e2beduanna. L'inno si conclude con l'invocazione alla dea Inanna (sumerico; accadico: I\u015dtar; dea figlia del dio Nanna) e infine con il ritorno vittorioso della dea, e della sua grande sacerdotessa, nel santuario di Ur. Tale opera ebbe un profondo riconoscimento nella stessa letteratura religiosa sumerica, considerata in quell'ambito come uno dei dieci componimenti religiosi pi\u00f9 notevoli, l'unico di cui peraltro conosciamo l'autore. \nUna traslitterazione del cuneiforme sumerico con traduzione del componimento, apparati critici e commento, nonch\u00e9 un capitolo sulla vita e le opere della sacerdotessa-poetessa \u00e8 in William W. Hallo e J.J.A. Van Dijk, \"The Exaltation of Inanna\", New Haven and London Yale University Press, 1968. \nDi seguito l'incipit del componimento con la traslitterazione del The ETCSL project, Faculty of Oriental Studies, University of Oxford."}
{"id": "280933", "revid": "767487", "url": "https://it.wikipedia.org/wiki?curid=280933", "title": "Il sonno nero del dottor Satana", "text": "Il sonno nero del dottor Satana (\"The Black Sleep\") \u00e8 un film horror fantascientifico del 1956 diretto dal regista Reginald Le Borg. Nel film vi \u00e8 l'ultima apparizione cinematografica di Bela Lugosi.\nTrama.\nInghilterra anno 1872, la moglie di un importante e promettente chirurgo \u00e8 caduta in coma a causa di un tumore al cervello in stato avanzato. A causa dei limiti della scienza a quel tempo il chirurgo non sa come operare la donna che ama, senza rischiare danni cerebrali o anche la morte. Decide quindi di effettuare un esperimento segretamente su alcuni soggetti inconsapevoli che vengono sedati da un potente anestetico, il Nind Andhera, che lui chiama \"Black Sleep\". Al termine degli esperimenti i soggetti sopravvissuti, adesso mutilati, vengono tenuti in cella all'interno dell'abbazia in cui conduce gli esperimenti stessi."}
{"id": "280935", "revid": "438678", "url": "https://it.wikipedia.org/wiki?curid=280935", "title": "Lo zar folle", "text": "\"Lo zar folle (The Patriot)\" \u00e8 un film del 1928 diretto da Ernst Lubitsch.\nAttualmente esistono solamente spezzoni del film, incluso qualche trailer; non sono sopravvissute copie intere della pellicola che viene quindi considerata un film perduto. Si tratta dell'unico film candidato agli Oscar del quale non esistano copie complete.\nTrama.\nLo zar Paolo I \u00e8 affetto da ossessioni e manie che lo portano alla pazzia: tutti finiscono per temerlo e lui stesso non si fida di nessuno, tranne che del conte Pahlen.Costui \u00e8 l'amante della contessa Ostermann, sposata a un ufficiale.Quando il marito viene a scoprire il tradimento della donna, rimane ucciso incidentalmente per mano di uno dei cosacchi della guardia imperiale.Pahlen, soprannominato \"il patriota\", nonostante la fiducia di cui gode presso lo zar, vorrebbe esautorarlo. Cerca di coinvolgere nella congiura Alessandro, l'erede al trono, ma questi rifiuta sdegnato.Pahlen, allora, organizza un complotto per mettere lo zar contro il figlio: Paolo, che gi\u00e0 \u00e8 geloso di Alessandro, cade nella trappola e fa imprigionare suo figlio.Il conte si circonda di fedelissimi, tra cui Stephan, un soldato che lo zar aveva in precedenza maltrattato.Paolo sta per lasciare la citt\u00e0, ma Pahlen lo ferma, mostrandogli il ritratto della contessa Ostermann. Preso da passione, lo zar rimanda la partenza e si fa portare nelle sue stanze la contessa. Questa, tradita dall'amante che la abbandona tra le braccia dello zar, rivela a Paolo ci\u00f2 che sa della congiura.Ma Pahlen riesce ancora una volta a convincere lo zar: tutto quello che ha fatto lo ha fatto per difenderlo. Paolo gli crede e si ritira soddisfatto in camera sua.Nella notte, nella stanza penetra un gruppo di ufficiali intenzionati a ucciderlo. Lo zar urla, chiamando in aiuto Pahlen ma questi, fuori dalla porta, rimane - piangendo - immobile.Dentro, Stephan infligge il colpo mortale. Quando esce, il popolo acclama il nuovo zar.Pahlen affronta Stephan e i due si sfidano a duello. Il conte cade, colpito a morte: le sue ultime parole le raccoglie la Ostermann, accorsagli accanto: \"Sono stato un cattivo amico e amante, ma sono stato un \"Patriota\"\".\nProduzione.\nIl film fu prodotto dalla Paramount Pictures con un budget di 1.000.000 di dollari. Le riprese iniziarono il 3 gennaio e il film fu completato agli inizi di marzo. La versione sonora era lunga 3.100 metri, quella muta 2.993 metri\nIl film \u00e8 per la maggior parte muto, ma presenta alcune scene con colonna sonora sincronizzata e dialoghi.\nDistribuzione.\nDate di uscita.\nAlias"}
{"id": "280936", "revid": "785863", "url": "https://it.wikipedia.org/wiki?curid=280936", "title": "Lo spaccone", "text": "Lo spaccone (\"The Hustler\") \u00e8 un film del 1961 diretto da Robert Rossen, tratto dal romanzo omonimo di Walter Tevis e interpretato da Paul Newman, George C. Scott, Jackie Gleason e Piper Laurie.\nAnnoverato tra i film pi\u00f9 belli della storia del cinema americano, narra della storia di Eddie Felson, soprannominato \"\"Eddy Lo svelto\" per la sua abilit\u00e0 nel concludere al biliardo. Felson, conscio della sua bravura, non smette di osare e punta sempre pi\u00f9 in alto, comportandosi come uno \"spaccone\". Il film ha ricevuto numerosi premi, tra cui due Oscar, e nel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nAssistito da Charlie, suo socio e finanziatore, il giovane Eddie Felson scommette sulla propria abilit\u00e0 al biliardo. I due, dopo un giro della provincia per racimolare soldi, giungono in citt\u00e0 per sfidare nella famosa Sala Ames \"Minnesota Fats\", conosciuto nell'ambiente del pool con la fama di giocatore imbattibile. Dopo un giorno ininterrotto di partite Eddie sembra prevalere, ma lo scontro non \u00e8 del tutto finito: il giovane, ubriaco e stanco, evidenzia le sue lacune caratteriali e perde in breve tempo tutti i soldi che aveva vinto, finch\u00e9, rimasto al verde, non pu\u00f2 proseguire la sfida con \"Minnesota Fats\". Mentre il socio, con i dollari nascosti a Eddie per non rimanere a secco, torna a casa, Eddie rimane in citt\u00e0 col solo scopo di racimolare il denaro necessario per una nuova sfida.\nNel bar della stazione Eddie conosce una ragazza poliomielitica e alcolizzata, Sarah Packard, con cui trascorre la giornata e che lo accoglie in casa sua. Mentre la ragazza segue le lezioni all'universit\u00e0, Eddie, coi pochi soldi di Sarah e mascherando la sua abilit\u00e0, inganna degli ignari giocatori in sale malfamate e in bar di periferia. In un bar gioca a una partita a poker e conosce Bert Gordon, il finanziatore di \"Minnesota Fats\", che gli propone di lavorare per lui a percentuale. Eddie, troppo orgoglioso per accettare di essere pagato cos\u00ec poco, rifiuta seccamente e si mette a bazzicare salette da quattro soldi. Una sera in un bar del porto, giocando per pochi dollari, la sua arroganza riemerge e batte sonoramente un delinquente sotto gli occhi dei suoi amici, che a titolo di lezione gli fratturano i pollici, compromettendo temporaneamente la sua capacit\u00e0 di impugnare la stecca da biliardo.\nEddie torna malconcio da Sarah, ricominciando una stanca relazione. Una volta ristabilitosi, torna a bazzicare le sale da gioco, dove si imbatte nuovamente in Bert, che tra le altre cose controlla le scommesse al gioco in citt\u00e0; Gordon fa capire tra le righe a Eddie che \u00e8 stato su suo ordine che gli hanno spezzato i pollici, e che \u00e8 meglio che lavori per lui e questa volta Eddie accetta. Gordon propone allora al giovane una serie di incontri, da lui organizzati, contro ricchi e avventurosi giocatori dello stato; coprir\u00e0 i costi delle trasferte e delle scommesse in cambio di una percentuale iniqua delle vincite.\nI due partono per il Kentucky per il primo degli incontri previsti, con Sarah al seguito, ma la nuova arrivata \u00e8 mal vista da Gordon. Sarah Packard e la sua voglia di normalit\u00e0 possono essere un ostacolo ai subdoli progetti del bookmaker, che mira a plasmare, sfruttare e abbandonare al suo destino Eddie. La prima partita si svolge nella lussuosa villa di un mecenate. Dopo un iniziale smarrimento per un tipo di gioco a lui non congeniale (carambola al posto dell'abituale pool continuo), Eddie riesce a vincere una somma enorme, ma perde Sarah, che - dopo aver ceduto alle lusinghe di Bert, mentre Eddie era assente per la partita - si suicida tagliandosi le vene.\nProstrato dalla morte di Sarah, Eddie sfida nuovamente \"Minnesota Fats\" e Bert nella loro tana. Una partita unica, giocata contro se stesso e contro ci\u00f2 che Gordon rappresenta, ricordando con le parole durante ogni colpo la storia passata, la tragedia di Sarah e come abbia imparato la lezione della vita. Al contrario di quanto successo durante la prima partita, Eddie gioca, oltre che con l'abilit\u00e0 innata, con determinazione e cuore tale da costringere l'avversario \"Minnesota Fats\"\", imbattuto da oltre vent'anni, ad inchinarsi.\nSconfitto l'avversario Eddie \u00e8 pronto a riscuotere la vincita, ma Gordon esige una percentuale sul guadagno, e Eddie gli nega decisamente quanto egli spudoratamente pretende. Nessun cedimento, nessun ricatto: qualsiasi punizione non l'avrebbe pi\u00f9 fermato. Conscio di non avere pi\u00f9 nessun ascendente su Eddie, Gordon lo lascia andare, intimandogli di non far pi\u00f9 ritorno da quelle parti. Ma presumibilmente per Eddie la vita \u00e8 definitivamente cambiata.\nSequel.\nNel 1986 ritroviamo un attempato Eddie Felson, interpretato nuovamente da Paul Newman, accanto ad una giovane promessa: l'anziano giocatore incontra infatti il rampante Vincent Lauria (interpretato da Tom Cruise) nel film di Martin Scorsese \"Il colore dei soldi\"."}
{"id": "280937", "revid": "36426", "url": "https://it.wikipedia.org/wiki?curid=280937", "title": "Julian Huxley", "text": "Ha conseguito la laurea in Scienze Biologiche nel 1913, all'Universit\u00e0 di Oxford, specializzandosi in Zoologia, Botanica e Genetica animale.\nHa pubblicato diversi saggi sia di carattere scientifico che sociale: ha introdotto il concetto di \"evoluzione psicosociale\" di un sistema (nel breve periodo).\nQuesta postulazione risulta fondamentale per la spiegazione della sopravvivenza dell'uomo almeno quanto quella fondata sull'adattamento del suo patrimonio genetico alle mutazioni ambientali (nel lungo periodo). \u00c8 stato segretario della Societ\u00e0 Zoologica di Londra (1935-1942), il primo Direttore dell'UNESCO, e membro fondatore del WWF.\nHa ricevuto numerose onorificenze, tra cui il Premio Kalinga per la divulgazione scientifica (1953, dall'UNESCO), la Medaglia Darwin (1956) e la Medaglia Linneana (1958).\nBiografia.\nJulian Huxley nasce il 22 giugno 1887 a casa della zia Mary Ward. Il cognome Huxley deriva dal nome della casa posseduta nel Medioevo dagli antenati degli Huxley nel Cheshire, \"Hod's Lea\".\nOrigini.\nThomas Henry Huxley: nonno di Julian, Vittoriano anticlericale (conia la parola \"agnostico\"), fondamentale sostenitore e pioniere della teoria evoluzionista di Darwin, a bordo della HMS Rattlesnake naviga lungo la costa orientale dell'Australia per scoprire gli aborigeni della Malaysia e molte forme di vita invertebrata. Alla sua morte nel 1895 Julian lo ricorder\u00e0 per la sua espressione severa ma di indole scherzosa e serena nella vita familiare.\nLeonard Huxley: il secondo dei 5 figli di T. H. Huxley, e padre di Julian, lavora come docente alla Charterhouse. Alla sua morte nel 1933, a 72 anni (infarto), Julian lo ricorder\u00e0 come uomo di mondo e con molta voglia di vivere.\nJulia Arnold: madre di Julian, donna vitale e spiritosa; innamorata dell'insegnamento, nel 1901 fonda un istituto femminile a Prior\u2019s Field. Muore di cancro a 46 anni, nel 1908, lasciando in Julian un senso di vuoto e di tristezza; egli la ricorder\u00e0, con infinito senso di adorazione, citando le parole prese dalla poesia \"La donna perfetta\" di William Wordsworth:\nMary Augusta Ward: zia di Julian, prima figlia di Tom Arnold e di Julia Sorell, figlia del governatore della Tasmania. Scrittrice e intellettuale, scrive il famoso romanzo Robert Elsmere, espressione del suo pensiero religioso, che accettava la Chiesa cattolica ma non i miracoli.\nPrimi anni e formazione.\nBambino esagitato, dai primi anni dimostra spiccata intelligenza e curiosit\u00e0, tanto che all'et\u00e0 di 4 anni impara a leggere, scrivere, contare e fare semplici calcoli, e si appassiona a tal punto a piante e animali che il nonno scriver\u00e0: \u00abJulian \u00e8 evidentemente incline alla biologia \u2013 come mi piacerebbe accompagnarlo negli studi!\u00bb\nLa sua formazione dei primi anni avviene tra istitutori privati, Mr Parry e successivamente Fraulen Frieda Solkowsky, la madre Julia che gli infonde la passione per la poesia e il senso di stupore e ammirazione per la natura che lo porta a coltivare con cura e interesse la passione per l'osservazione del comportamento e del \"linguaggio\" degli uccelli:\nEgli trascorre un'infanzia spensierata, immerso nella natura, tra Laleham e Stocks, insieme ai fratelli Trev (1890\u20131914) e Aldous, nato nel 1899, e alla sorellina Margaret, nata anch'ella nel 1899.\nGli anni a Eton (1900-1905).\nGli anni di studio a Eton sono caratterizzati dalle prime ansie adolescenziali, ma rappresentano per Julian un periodo molto importante e fruttuoso: egli matura infatti un'impeccabile conoscenza linguistica, e il confronto con compagni di alto livello e professori molto preparati lo stimola ad un grande interesse verso la biologia (degno di nota \u00e8 in questo ambito il professor M. D. \"Piggy\" Hill, l'insegnante di biologia a cui Julian rester\u00e0 molto legato e che rappresenter\u00e0 una fonte di\nispirazione, tanto da portarlo a prendere la decisione di specializzarsi in zoologia), nonch\u00e9 per la letteratura (vince il Poetry Prize, lo Shakespeare Prize), tanto da spostare per un periodo il suo interesse verso le lettere classiche. Comunque, nel 1905 Julian ottiene la borsa di studio in zoologia e inizia a dedicarsi all'osservazione degli uccelli (di questo periodo \u00e8 un elaborato diario in cui annota tutte le specie di uccelli che osserva, il loro cinguettio, il loro comportamento e molti altri aspetti della \"vita intima e privata\" dei volatili).\nStudi a Oxford (1906-1909).\nDopo un viaggio in Germania (Heidelberg) per imparare la lingua tedesca, dove conosce l'embriologo sperimentale Hans Driesch, e una vacanza con la famiglia lungo le coste del Mar Mediterraneo, dalle quali rimarr\u00e0 estasiato, nell'Autunno del 1906 Julian si trasferisce a Oxford per intraprendere gli studi di zoologia. Durante questi anni viene introdotto alla vita intellettuale e sociale di quell'ambiente: egli diventa membro della Brakenbury society, un gruppo che intratteneva settimanalmente dibattiti su ogni sorta di argomento, e dell'Oxford Bach chorus e nel 1908 vince il Newdigate Prize per la poesia.\nIn questo periodo ha inoltre l'opportunit\u00e0 di conoscere personaggi del calibro di Gilbert Murray e il Professor William Thompson Sedgwick; lavora con molto interesse assieme al professor J. W. Jenkinson (successivamente ucciso nella prima guerra mondiale), in particolare nello studio dei protozoi e dei flagella; soprattutto collabora negli studi con Harold Hartley che per primo gli aprir\u00e0 gli occhi riguardo ai metodi della ricerca scientifica, in cui l'intuizione nella scelta del problema da investigare assume un ruolo chiave ancora prima dell'osservazione sperimentale.\nNel 1908 arriva la tragica notizia della morte della madre di sua madre, che segner\u00e0 la sua vita profondamente, e l'anno successivo gli Huxley decidono di trasferirsi a Londra. Nel giugno 1909 Julian riesce comunque a conseguire la laurea in zoologia col massimo dei voti.\nCarriera giovanile.\nPrime ricerche e insegnamento.\nDopo il trasferimento per un anno (1909\u20131910) alla Stazione zoologica Anton Dohrn di Napoli dove intraprende una serie di ricerche su protozoi e flagella insieme all'embriologo Paul Mayer e dove viene a contatto con le meraviglie di Pompei, Amalfi, Paestum, per un breve periodo Julian torna a Oxford dove ottiene il lettorato e si dedica all'osservazione degli uccelli (nel 1914 pubblica un articolo sul corteggiamento tra uccelli, che avviene mutuamente piuttosto che solo dall'esemplare maschile e che si sviluppa secondo dinamiche essenzialmente simili tra ogni specie, con molti atti formali, i cosiddetti ritualismi, termine che Julian conia proprio in questo contesto). Nel 1912 il preside del nuovo istituto Rice di Houston\noffre a Julian la cattedra di biologia, cos\u00ec a settembre dello stesso anno egli far\u00e0 un viaggio in America che sar\u00e0 fondamentale per la sua carriera e le sue conoscenze successive.\nAll'Universit\u00e0 di Columbia conosce: il biologo T. H. Morgan, che in quel periodo faceva importanti scoperte genetiche mediante ricerche sulla Drosophila; H. J. Muller, successivamente premio Nobel per i suoi studi sulle mutazioni genetiche mediante raggi X, ed E. B. Wilson, importante biologo cellulare (autore dell'opera The Cell).\nAd Harvard diventa amico del matematico Griffith Evans che lo introdurr\u00e0 al pioniere della cibernetica Norbert Weiner, e nel frattempo conosce il Professor Parker e altri importanti zoologi del tempo.\nNel 1914 Julian risente dello stress dovuto alla rottura con la sua fidanzata \u2013 rottura dovuta a problemi relazionali prettamente sessuali - e ad altri problemi familiari, e dopo la prima crisi nervosa decide di trascorrere qualche mese in una casa di cura insieme al fratello Trev. Per\u00f2 all'inizio della Guerra giunge la tragica notizia della morte di quest'ultimo, suicidatosi per questioni amorose, e Julian cadr\u00e0 in uno stato di depressione che lo accompagner\u00e0 lungo gran parte della sua vita.\nLa Prima Guerra Mondiale e i primi anni post bellici.\nA settembre del 1914 Julian ritorna a Houston per continuare l'insegnamento. Nella Primavera del 1915 si sposta nella tenuta in Louisiana di Mc Ilhenny (primo coltivatore di tabasco) per eseguire degli studi sul comportamento e la vita emotiva degli aironi insieme al suo miglior studente Finlay Simmons, e, in accordo con le tesi gi\u00e0 verificate, si rende conto che gli organi usati nel corteggiamento sono particolarmente sviluppati in entrambi i sessi\ndi queste due specie e di quasi tutte le altre.\nAl termine delle sue ricerche all'Oceanographical Institute di Wood\u2019s Hole insieme a E. B. Wilson, nel 1917 Julian lascia l'insegnamento per arruolarsi nell'Army Service Corps, per poi essere trasferito all'Intelligence. Nel tempo libero si dedica alla poesia\n(di questo periodo \u00e8 il libro di poesie \"The Captive Shrew\", pubblicato negli anni successivi dalla Blackwell a Oxford) e alla lettura di Sant'Agostino di Ippona e Tommaso d'Aquino; inoltre inizia ad elaborare, insieme agli amici Norman Kellogg, l'ambasciatore Lord Bryce e soprattutto Gilbert Murray, un progetto internazionale per il mantenimento della pace, gettando le basi per la futura creazione della Societ\u00e0 delle Nazioni, dalla quale nascer\u00e0 l'Institute for Intellectual Cooperation presieduta appunto da Murray - la futura UNESCO della quale Julian sar\u00e0 primo presidente.\nDurante la sua licenza al Garsington Manor col fratello Aldous, Julian ha l'opportunit\u00e0 di conoscere lo scrittore D. H. Lawrence e Betrand Russell, nonch\u00e9 la sua futura sposa, Juliette Balliol, e nell'ottobre del 1917 viene trasferito a Padova, dove nel molto tempo libero si gode la bellezza dei Colli Euganei e della natura circostante, e ammira il dipartimento di Anatomia nell'Universit\u00e0 di Padova dove William Harvey inizi\u00f2 i suoi studi. Julian afferma al riguardo:\nNel marzo del 1918 si sposa con Juliette e inizia l'insegnamento al New College di Londra, dove viene colpito da una seconda crisi nervosa, generando non poche preoccupazioni nella giovane moglie.\nNel 1920 Julian conduce degli esperimenti sugli \"Axolotls\", e facendo sensazionali scoperte che lo renderanno molto celebre negli anni successivi. Nello stesso anno nascer\u00e0 il suo primo figlio, Anthony Julian: questo evento sar\u00e0 molto importante nella vita intima di Julian, un superamento dei suoi problemi riguardo all'attrazione sessuale verso le donne, sempre in lotta tra un sentimento di desiderio fisico e un puritano senso di colpa. \u00c8 proprio a causa di questo conflitto interiore che la relazione con la sua prima fidanzata finisce.\nGli sviluppi della carriera negli anni '20 e '30.\nLa spedizione a Spitsbergen.\nNel 1921, col supporto di alcune associazioni governative Julian parte con la Oxford University Expedition alla volta di Spitsbergen, assieme al Geologo N. E. Odell, lo scalatore Tom Longstaff (che in quel periodo deteneva il record di altitudine raggiunta sull'Himalaya), il dottor Seton Gordon e altri biologi. La spedizione fu molto fruttuosa e port\u00f2 alla stampa negli anni successivi delle Spitsbergen papers: i fossili ritrovati furono prova del fatto che una volta il clima della gelida Spitsbergen era invece mite e temperato; furono analizzati i volatili della zona\ne si scopr\u00ec che in alcune specie, tra le quali quella del falaropo beccolargo e dello scolopacidae, vi era un'inversione di ruoli fra i sessi rispetto agli altri uccelli \u2013 la femmina corteggia il maschio, il quale si occupa del controllo delle uova e della crescita dei piccoli. Infine in Danimarca Julian si appassiona alla teoria della deriva dei continenti (\u00e8 di questo periodo la teoria di Wegener e la sua opera) e Julian trova affascinanti parallelismi tra i suoi studi e tale teoria.\n\"Religion Without Revelation\".\nTornato a Oxford, nel 1925 ottiene la cattedra di zoologia al King\u2019s College di Londra. Frequenta importanti circoli letterari e conosce di persona Virginia Woolf e William Butler Yeats. Nel 1927 conosce Margaret Sanger, fondatrice della prima clinica di controllo delle nascite, da sempre in lotta contro la Chiesa riguardo ai parti non voluti e al fardello delle famiglie numerose, e inizia ad interessarsi all'argomento. Cos\u00ec nel 1930 \u00e8 chiamato a partecipare alla Conferenza Mondiale dei Vescovi Anglicani per discutere le questioni del sesso prematrimoniale direttamente collegate al controllo delle nascite e ai metodi anticoncezionali.\nNel 1927, forte di queste nuove esperienze, e incoraggiato dalle letture filosofiche durante la prima guerra mondiale e dalla lettura del romanzo Robert Elsmere della zia Mary Humphry Ward riguardo alla concezione di religione senza evidenze palesi quali i miracoli, stila l'opera \"Religion Without Revelation\", ristampata ben 2 volte e tradotta in numerose lingue.\n\"The Science of Life\".\nNel 1926 H. G. Wells propone a Julian il grande progetto, insieme al figlio G. P. Wells, della\nstesura di un lavoro enciclopedico su tutti gli aspetti della biologia, da quella umana a quella\nanimale e vegetale, dall'anatomia e la fisiologia della natura alla psicologia, fino alla variet\u00e0 di\nspecie di flora e fauna, il loro processo di adattamento e la loro evoluzione nel tempo, nonch\u00e9\nspeciali sezioni circa la riproduzione e le malattie, i comportamenti umani e animali, per finire con\nuna sezione sull'evoluzione culturale dell\u2019uomo, i problemi della vita urbana e le possibilit\u00e0 di\nmiglioramenti eugenetici. Il lavoro and\u00f2 avanti ininterrottamente con non\npochi problemi burocratici, anche grazie all'aiuto e la compagnia del fratello Aldous e dell'amico\nD. H. Lawrence (che nel frattempo stilava \"L'amante di Lady Chatterley\"), fino al termine nel 1930 dei tre grandi volumi.\nNel 1941 dopo una furiosa lite Julian taglia definitivamente i rapporti con H. G. Wells \u2013 col quale\nera sempre stato in disaccordo, specialmente riguardo alle questioni sull'eugenetica\u2013 e non lo rivedr\u00e0\npi\u00f9 fino alla morte di quest'ultimo nel 1946.\nViaggio in Africa orientale.\nNel 1929 Julian \u00e8 incaricato ad andare in Africa orientale per riportare il valore della preservazione della natura nel continente, e riportare eventualmente la necessit\u00e0 di creare nuove Riserve Naturali, e per testimoniare l'importanza di un'educazione e di una coscienza biologica nella vita della popolazione africana. Attraverso Kenya, Uganda e la Repubblica Democratica del Congo Julian visita scuole e Universit\u00e0, parlando con insegnanti e dottori, amministratori e missionari riguardo alla sensibilizzazione su tali questioni.\nCi\u00f2 che pi\u00f9 colpisce Julian nella sua esperienza \u00e8 la purezza di una natura ancora svincolata dalla tecnologia e dalla modernizzazione. Cos\u00ec, terminato il suo lavoro, egli decide di intraprendere un safari di otto settimane insieme a Juliette.\nInfine, passando anche attraverso l'affascinante cultura delle trib\u00f9 africane, Julian ritorner\u00e0 a Londra nel 1930, e scriver\u00e0 il suo Africa View riguardo alle sue impressioni sul viaggio e le sue speranze per il futuro sviluppo; inoltre scrive un report in cui auspica la creazione di nuove riserve Naturali nell'Africa orientale nonch\u00e9 un miglioramento dell'educazione nelle colonie, ottenendo negli anni successivi l'apertura di molti Parchi Nazionali nei 3 territori visitati.\nPrimo viaggio in Unione Sovietica e creazione della PEP.\nNella primavera del 1931 Julian parte alla volta dell'Unione Sovietica sfruttando il progetto dell'Intourist,\nun'organizzazione sovietica, per mettere in contatto scienziati del Regno Unito e dell'URSS.\nAl di l\u00e0 del piacere nella visita della Leningrado e della Mosca post rivoluzionarie, Julian\npercepisce alcune tensioni: l'episodio del Professor Nikolaj Ivanovi\u010d Vavilov, mendeliano tradizionalista arrestato ed\nesiliato a causa delle accuse lanciategli dal suo oppositore Trofim Denisovi\u010d Lysenko a proposito ad alcune questioni\neugenetiche \u2013 episodio che Julian viene a sapere tramite una lettera inviatagli dal collega e amico H. J. Muller, il quale nel 1932 aveva lavorato con Vavilov -, \u00e8 rappresentativo di tali tensioni. Ad ogni modo Julian ha la possibilit\u00e0 di conoscere G. B. Shaw, Anatolij Vasil'evi\u010d Luna\u010darskij, il marxista Karl Radek e Nikolaj Ivanovi\u010d Bucharin, e si raffronta col nuovo sistema socioeconomico sovietico dal quale\nrimarr\u00e0 molto colpito, pur se deluso dal dogmatismo, dall'assenza di libera opinione e dal\nmeccanismo di propaganda, come afferma nel suo \"A Scientist Among the Soviets\".\nNell'Autunno dello stesso anno Julian con alcune sue conoscenze \u2013 Leonard Knight Elmhirst, Israel Sieff,\nKenneth Lindsay, Dennis Routh, Basil Blackett, Henry Bunbury, Jack Pritchard, Ivan Zvegincov \u2013 fonda a Londra un'organizzazione non governativa di pianificazione politica ed\neconomica nazionale per il Regno Unito, la PEP (Political and Economic Planning).\nLa prima met\u00e0 degli anni '30.\nIl 1933 \u00e8 un anno importante e fruttuoso nella vita di Julian: nella Primavera Leonard, il padre,\nmuore di infarto a 72 anni, provocando un forte rimorso in Julian che in questi anni lo aveva\ntrascurato.\nNel frattempo, completato il suo nuovo lavoro Relative Growth nel 1932, Julian, in\ncollaborazione col direttore del museo di Storia Naturale Gavin de Beer (personaggio fonte di\ngrande ammirazione e ispirazione per le sue idee sull'evoluzionismo e sulla genetica), inizi\u00f2 ad\nassemblare materiale per il suo grande lavoro sull'embriologia sperimentale, al quale lavorer\u00e0\nininterrottamente fino al completamento nel 1934 col nome di Principles of Experimental Embriology. Nel 1935, con la collaborazione del professor Alfred Cort Haddon, Carr-Saunders e\nCharles Singer, pubblica We Europeans, un trattato in cui si afferma la non esistenza di una\nrazza pura - partendo dalle tesi hitleriane sul concetto di razza ariana \u2013 ma che le differenze\nqualitative e le possibilit\u00e0 di un gruppo etnico derivano principalmente dallo sviluppo culturale e\nambientale di una societ\u00e0 piuttosto che essere ereditarie o genetiche.\nNel 1933 Julian conosce Gerald Heard tramite il fratello Aldous e trascorre una vacanza con Ronald Lockley intorno a Stoccolma. Questo viaggio nella natura porter\u00e0 Julian alla creazione di un documentario sul Morus giovane, e al suo ritorno proporr\u00e0 a ad Alexander Korda di creare un film, pubblicato nel 1934 sotto il nome di \"The Private Life of the Gannett\", girato assieme a Lockley e il famoso cameraman Osmond Borradaile. Il film vincer\u00e0 l'oscar per il miglior documentario dell'anno.\nIntanto Julian inizia il suo lavoro di ricerca sull'anellide Sabella, e dopo numerosi studi pot\u00e9\nampliare il suo Principles of Experimental Embriology con l'importante scoperta che in ogni\norganismo in fase di sviluppo sembra esserci una speciale regione \"organizzativa\" nell'embrione\ngiovane che controlla lo sviluppo delle potenzialit\u00e0 delle altre regioni, e che viene ricreata in ogni\ncellula figlia nella rigenerazione.\nInfine in questo periodo accetta di collaborare col professor D\u2019Arcy Thompson, gi\u00e0 editore di\nGrowth and Form nella stesura di una serie di saggi riguardo alla formazione progressiva delle diverse parti del corpo, umano o animale. L'opera verr\u00e0 pubblicata nel 1950 sotto il titolo di The Measurement of Growth and Form.\nVerso la Seconda Guerra Mondiale.\nNel novembre del 1934 Julian sostituisce il Segretario della Zoological Society Sir Peter Chalmers Mitchell, e inizia ad occuparsi della gestione e delle proposte del Consiglio presieduto\ndal Duca di Bedford. Le numerose iniziative che egli propone nella giunta\nvengono molto spesso ostacolate da problemi burocratici e soprattutto dalle tensioni prebelliche, ma\ncomunque Julian riesce in questi anni nella creazione di uno Zoo per bambini e nel miglioramento\ndelle strutture per gli animali nello Zoo, nonch\u00e9 nell'ampliamento del numero delle specie presenti\nin esso, e tramite queste opere otterr\u00e0 le visite della Regina Mary di Teck e di Winston Churchill.\nDi questo periodo \u00e8 anche la pubblicazione dell'opera Animal Language: un libro illustrato in\ncollaborazione con la fotografa \"Camilla Ylla Koffler\" e Ludwig Karl Koch, al quale Julian aveva dato il permesso di\nregistrare i suoni prodotti dagli animali dello zoo di Londra e Whipsnade.\nInoltre, dopo una lunghissima serie di studi sull'evoluzione - dalla selezione naturale alle basi biochimiche dell'ereditariet\u00e0 e allo sviluppo di una coscienza con i suoi effetti sullo sviluppo culturale dell'uomo, senza tralasciare naturalmente le variazioni somatiche\u00a0\u2013 nel 1942 pubblica\nla sua pi\u00f9 importante opera, Evolution, the Modern Synthesis; in questo ambito\nJulian conia anche la parola \"cline\", per denotare \"una serie di caratteristiche intermedie tra un tipo distinto e un altro\".\nLa Guerra.\nLe proposte della PEP.\nDal 1941 Julian inizia a dedicarsi allo sviluppo della funzione della PEP: nello stesso anno infatti\nLeonard Elmhirst finanzia un progetto per favorire la creazione di opere di arte visiva e il miglioramento nello studio della storia dell'arte in scuole e Universit\u00e0, sostenendo, contro il concetto tradizionale di arte come copia della natura, il valore creativo dell'arte. Cos\u00ec nel 1942 Julian lascia la Zoological Society e diventa il Presidente del consiglio di amministrazione del Visual Art Group, composto tra gli altri da Henry Moore, Kenneth Clark, il direttore del CEMA (Council for the Encouragement of Music and the Arts) Philip James e Christopher Martin. Mediante una grande campagna Julian riusc\u00ec a persuadere il Ministro dell'Educazione: alla creazione dell'Arts Council come corpo autonomo, finanziato dal governo e rappresentato dallo stesso Ministro in Parlamento; all'istituzione nel 1944 del Council of Industrial Design; all'inserimento dell'arte all'interno dell'educazione generale\nmediante la creazione di gallerie d\u2019arte visiva, lo studio della storia dell'arte e il miglioramento\ndelle scuole professionali artistiche, nonch\u00e9 mediante l'allestimento di mostre d'arte dagli altri\npaesi, come quella indigena africana.\nI primi anni della Guerra (1939-1943).\nAllo scoppio della Seconda guerra mondiale Julian cerca di fare subito il possibile per aiutare il suo paese: organizza insieme ai membri della PEP un gruppo per studiare alcuni piani riguardo alle aspirazioni dell'Inghilterra nel caso avesse vinto la guerra (\"War Aims group\"); il\u00a0l gruppo includeva alcuni membri della PEP, l'arcivescovo di York William Temple, Max Nicholson, Dennis Routh, Leonard Elmhirst e altri.\nInoltre viene invitato da Howard Thomas della BBC a prendere parte ad un programma radio dove si discuteva qualsiasi materia proposta dal pubblico: iniziato nel 1939 insieme a Cyril Joad al capitano Archibald Bruce Campbell e Donald McCullough, il programma risult\u00f2 molto utile ed interessante e attir\u00f2 l'attenzione di molti personaggi importanti come G. B. Shaw, il sociologo ed economista William Beveridge e Jacob Bronowsky.\nNell'autunno del 1941 la Fondazione Rockefeller, venuta a conoscenza del progetto della PEP, invita Julian a tenere delle conferenze negli Stati uniti sui progetti per il dopoguerra, che daranno a quest'ultimo la possibilit\u00e0 di fare propaganda su come la vita sociale e quotidiana in Inghilterra stesse straordinariamente continuando normalmente: nel viaggio in America egli ha la possibilit\u00e0 di conoscere Warren Weaver, Felix Frankfurter e Anita Loos (grande amica di Aldous che nel frattempo abitava in California assieme alla moglie) e di tenere una conferenza alla Leland Stanford University dove viene a conoscenza dei motivi geologici del Terremoto di San Francisco del 1906. Inoltre rimane impressionato dagli enormi sviluppi della Tennessee Valley Authority, la societ\u00e0, finanziata dallo Stato, di pianificazione della regione del Tennessee con progetti come l'energia elettrica o il rimboschimento, sulla quale nel 1943 scriver\u00e0 il libro T. V. A. Adventure in Planning.\nQuesto viaggio rappresenter\u00e0 per la Societ\u00e0 Zoologica di Londra una scusa per tagliare fuori Julian, costretto a dare le dimissioni il 21 aprile 1942. Da questo momento egli si occuper\u00e0 interamente del programma radio sulla BBC e degli incontri con la PEP insieme ad importanti ospiti come Nikolaus Pevsner e il barone Wiliam Holford.\nTarda Carriera.\nLa fine della Guerra e i viaggi in Russia e Africa.\nNel 1943 il governo incarica Julian di andare in Africa occidentale con la Segreteria di Stato per le Colonie per valutare la condizione di scuole e Universit\u00e0 e il livello di educazione impartito e per riportare l'eventuale necessit\u00e0 di costruire nuove strutture nella zona. Nel gennaio del 1944 Julian intraprende il viaggio insieme a Walter Elliott e altri attraverso Ghana e Nigeria e si trova ad osservare forti tensioni sociali tra le trib\u00f9 indigene e d'altro canto delle forme d'arte molto particolari e affascinanti.\nQui contrae la malaria, aggravata da una forma di epatite, e gli viene un nuovo collasso nervoso, molto pi\u00f9 grave dei precedenti, che lo disabilita completamente e lo costringe all'elettroshock e ad un ricovero durato quasi un anno.\nNel 1945, per celebrare il bicentenario dell'Accademia delle Scienze dell'URSS, il Governo Sovietico invita Julian ad una festa a Mosca (tenutasi al Cremlino) con molti importanti scienziati. Durante questo viaggio egli si confronta ancora col sistema dogmatico e oppressivo presente nella Russia stalinista, ed assiste alla conferenza tenuta da Trofim Lysenko riguardo alle sue teorie neolamarckiane derivate da Michurin, secondo le quali l'eredit\u00e0 dei caratteri sarebbe influenzata da fattori ambientali e sociali, opponendosi cos\u00ec alla concezione darwinista di selezione naturale e soprattutto al mendelismo classico, ritenute assurde dalla totalit\u00e0 degli scienziati (compreso il fisiologo e premio Nobel Archibald Vivian Hill, che Julian conoscer\u00e0 proprio in questo viaggio).\nNel suo Soviet Genetics and World Science pubblicato nel 1949 Julian analizzer\u00e0 il Michurinismo e lo classificher\u00e0 come infondato e basato su antiche superstizioni; inoltre accuser\u00e0 Lysenko di aver avuto una visione politicizzata della scienza, oscurando quindi, sostiene Julian, quella libert\u00e0 di pensiero che porta allo sviluppo scientifico e tecnologico.\nNell'Estate dello stesso anno entra a far parte del National Parks Commitee, presieduto da Arthur Hobhouse, durante il quale ottiene l'apertura di ben 6 Parchi Nazionali in Inghilterra, tra i quali il Pembrokeshire Coast Park.\nDopo lo scoppio della prima bomba atomica a Hiroshima Julian viene invitato ad un grandissimo incontro al Madison Square Garden a New York per parlare del futuro disastroso che tale arma potrebbe causare se usata ancora: durante questo incontro conosce Helen Keller e il comico Danny Kaye. Il risultato di questo incontro sar\u00e0 la creazione del Committee of Atomic Scientists, con lo scopo, tra le altre cose, di divulgare i pericoli della bomba atomica e insieme i vantaggi di un uso razionale dell'energia nucleare.\nL'UNESCO e il WWF.\nIl 16 novembre 1945 le Nazioni Unite fondano la United Nations Educational, Scientific and Cultural Organization (UNESCO) per incoraggiare la collaborazione tra le nazioni nelle aree dell'istruzione, scienza, cultura e comunicazione e nominano, nel 1946 Julian Huxley il primo Direttore Generale di tale Organizzazione, come riconoscimento per il suo impegno sociale nel miglioramento dell'educazione a livello internazionale per i risultati ottenuti con la PEP nello sviluppo culturale. Ma la carriera come Presidente dell'UNESCO dura solo due anni (invece dei 6 canonici), e nel 1948 Julian viene espulso per motivi non ancora del tutto chiari.\nCerto \u00e8 che la sua ideologia politica, tendente a una sinistra moderata, e la sua concezione scientifica e filosofica di Umanesimo si opponevano alle idee conservatrici di molti membri del Governo, e ancora peggio le sue idee sul controllo delle nascite rappresentarono un problema per la Chiesa.\nPer il suo impegno nella divulgazione scientifica e il sostegno della teoria darwiniana dell'evoluzionismo, e in particolare della \"Sintesi moderna dell'evoluzione\" (il Neodarwinismo), nel 1956 egli diventa membro della Royal Society che gli conferisce la Medaglia Darwin e nel 1958 la Linnean Society of London (Societ\u00e0 Linneana di Londra) gli conferisce la Medaglia Darwin-Wallace e la Medaglia Linneana.\nIl grande interesse per la preservazione della natura e la creazione di parchi nazionali e di riserve naturali che Julian port\u00f2 avanti a livello internazionale, lo portarono alla creazione, l'11 settembre del 1961, del WWF (World Wildlife Fund), un'organizzazione per la conservazione della natura destinata ad assumere una grandissima importanza a livello mondiale. Alcuni dei co-fondatori dell'organizzazione sono il Principe Bernardo d'Olanda, il principe Filippo d'Edimburgo, Max Nicholson (gi\u00e0 membro della PEP), l'ornitologo Guy Mountfort, Victor Stolan colui che per primo \"sparse il germe dell'idea\", lanci\u00f2 l'iniziativa della fondazione, e il naturalista e pittore Sir Peter Scott che disegn\u00f2 il logo originale del panda nero su sfondo bianco.\nAlla sua morte all'et\u00e0 di 87 anni, il Direttore dei Parchi nazionali di Tanganika John Owen lo ricorder\u00e0 come \"uno degli uomini pi\u00f9 illustri della storia\" che gioc\u00f2 un ruolo fondamentale nella conservazione della natura non contaminata in Africa orientale. Huxley viene sepolto presso il Crematorio di Golders Green, a Londra.\nTermini coniati.\nNel corso della sua carriera Julian Huxley ha coniato alcuni termini che sono entrati a far parte del vocabolario della lingua Inglese. Vengono di seguito proposti con la relativa traduzione in Italiano (se disponibile) e/o con una breve spiegazione:\nTutte le opere.\nMolte delle seguenti opere dell'autore non sono state tradotte in lingua Italiana. Si riportano qui di seguito tutti i titoli in lingua originale (Inglese)."}
{"id": "280939", "revid": "767487", "url": "https://it.wikipedia.org/wiki?curid=280939", "title": "Lo sperone nudo", "text": "Lo sperone nudo (\"The Naked Spur\") \u00e8 un film western del 1953 diretto da Anthony Mann in Technicolor.\nNel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nHoward Kemp \u00e8 un reduce dalla guerra di secessione che tornato alla sua fattoria la trova venduta ad opera della sua donna che \u00e8 fuggita con un altro.\nDisincantato e fortemente cinico Kemp, alla ricerca di riscatto, se non altro economico, si mette in caccia del fuorilegge Ben Vandergroat, che ha una forte taglia sulla testa per aver ucciso lo sceriffo della citt\u00e0. Per catturarlo si allea con un disertore e un cercatore d'oro. L'eterogeneo gruppo cattura Ben insieme a Lina, la sua ragazza. Subito il fuorilegge sfrutta l'avidit\u00e0 che serpeggia tra i malassortiti compari per seminare zizzania ed avere l'occasione di fuggire, arrivando anche ad offrire la sua donna.\nNel corso del viaggio la situazione precipita, sino ad arrivare alla resa dei conti finale."}
{"id": "280941", "revid": "287204", "url": "https://it.wikipedia.org/wiki?curid=280941", "title": "Enheduanna", "text": ""}
{"id": "280943", "revid": "123360568", "url": "https://it.wikipedia.org/wiki?curid=280943", "title": "Gianluca Arcopinto", "text": "Nel 2008 ha diviso con Andrea Occhipinti il Globo d'oro per il migliore produttore per il film \"Sonet\u00e0ula\". Ha ricevuto inoltre il Premio Mario Gallo e una nomination ai David di Donatello, cinque ai Nastri d'argento e una alle Grolle d'oro. \u00c8 considerato uno dei pi\u00f9 importanti produttori del cinema indipendente italiano .\nBiografia.\nDopo aver conseguito la laurea in letteratura Italiana, si diploma in Organizzazione della Produzione presso il Centro Sperimentale di Cinematografia di Roma. \u00c8 Consigliere di Amministrazione del Centro Sperimentale di Cinematografia dal 1985 al 1988 e membro della Commissione Didattico-Culturale negli anni 1993-1994. \u00c8 membro dell'Accademia del cinema italiano.\nNel 1990 fonda la Axelotl Film, societ\u00e0 di produzione, a cui nel 1998 affianca la societ\u00e0 di distribuzione Pablo.\nHa prodotto i lungometraggi di esordio nel cinema di finzione di molti cineasti, tra i quali Eugenio Cappuccio (uno dei protagonisti de \"Il caricatore\"), Gianni Zanasi, Daniele Gaglianone, Paolo Genovese e Luca Miniero, Salvatore Mereu, Francesco Munzi.\nNel 2005 ha esordito alla regia di lungometraggio con il documentario \"Nichi\", ritratto di Nichi Vendola.\nHa insegnato discipline di produzione cinematografica all'Istituto Cine Tv \"Rossellini\" di Roma, al Centro Sperimentale di Cinematografia, al Master ANICA, alla Universit\u00e0 degli studi Roma Tre, alla Scuola di Cinema Anna Magnani di Prato."}
{"id": "280944", "revid": "125869181", "url": "https://it.wikipedia.org/wiki?curid=280944", "title": "Lezioni di piano", "text": "Lezioni di piano (\"The Piano\") \u00e8 un film del 1993 scritto e diretto da Jane Campion.\nHa vinto la Palma d'oro al 46\u00ba Festival di Cannes(rendendo Campion la prima donna ad aver vinto tale premio) e tre Premi Oscar nell'edizione del 1994: migliore attrice (Holly Hunter), migliore attrice non protagonista (Anna Paquin) e migliore sceneggiatura originale (Jane Campion), rimanendo fino ai Premi Oscar 2016, con il pluripremiato \"\", il film australiano con il maggior numero di Oscar vinti.\nTrama.\nNuova Zelanda, met\u00e0 dell'Ottocento. Ada McGrath \u00e8 una giovane vedova scozzese, muta per un non ben specificato motivo dall'et\u00e0 di sei anni (o, secondo la versione narrata dalla figlia Flora, da quando vide morire il marito a causa di un fulmine), che dopo un lungo viaggio in mare assieme alla figlia approda nell'arcipelago per sposare Alistair Stewart, ricco possidente terriero che nemmeno conosce. Con lei ci sono la piccola figlia e il suo adorato pianoforte. Da sempre Ada comunica col mondo solo attraverso la bambina, che conosce la lingua dei segni britannica, e attraverso le note della musica. Il primo incontro con il promesso sposo non \u00e8 dei migliori: l'uomo \u00e8 impacciato, quasi burbero, mostra difficolt\u00e0 di interazione con questa strana donna che sta per sposare e subisce la sua rabbia quando si rifiuta di recuperare il pesante pianoforte che i trasportatori hanno lasciato sulla spiaggia. Il tempo inclemente e la mole dell'oggetto renderebbero infatti necessario un secondo viaggio dei suoi servi m\u0101ori, per cui Alistair invece non vorrebbe sborsare altro denaro.\nSull'arcipelago vive anche un misterioso uomo inglese, George Baines, da tutti ostracizzato e considerato poco pi\u00f9 che un selvaggio da quando ha stretto forti legami con la popolazione indigena, arrivando infatti ad adottarne diversi usi e costumi, come ad esempio il tatuaggio facciale m\u0101ori \"t\u0101 moko\". Egli parla fluentemente la lingua del posto e si guadagna da vivere come socio in affari di Stewart. Baines quando conosce Ada ne subisce immediatamente il fascino, tanto da chiedere e ottenere da Alistair il permesso di trasportare il pianoforte nella propria capanna vicino alla spiaggia; egli spera, in questo modo, di poter rivedere la donna. Quando Ada viene a saperlo va per\u00f2 su tutte le furie, ritenendolo appunto un individuo rozzo ed incolto, di certo incapace di sostenere un percorso d'apprendimento musicale. Come compromesso, il marito le d\u00e0 la possibilit\u00e0 di frequentare la capanna di Baines per suonare e dare lezioni all'uomo.\nQuasi subito Baines propone ad Ada un patto segreto, grazie al quale potr\u00e0 tornare in possesso del suo piano: vuole il permesso di starle accanto mentre suona e in cambio Ada si guadagner\u00e0 un tasto del pianoforte a ogni visita. Ada accetta malvolentieri e subisce, pur in un crescendo di sensualit\u00e0, le attenzioni indesiderate di Baines, manifestandogli il proprio disappunto. Baines si rende conto che attraverso questo genere di \"contatto\" la donna non si innamorer\u00e0 mai di lui, come in effetti vorrebbe, e di conseguenza decide di restituirle il pianoforte e porre fine ai loro incontri. Paradossalmente la resa di Baines segna la capitolazione di Ada che, privata delle sue attenzioni, torna spontaneamente a cercarlo e ne diventa l'amante.\nAlistair nota un cambiamento nella moglie, ma non riesce a spiegarsene la ragione, finch\u00e9 Flora, in un momento di stizza, gli rivela tutto: la piccola \u00e8 gelosa delle attenzioni della madre per Baines. Alistair si sente cos\u00ec doppiamente tradito dalla moglie e dal fidato amico/socio che la sua mente cede alla follia: sotto gli occhi di Flora taglia un dito di Ada con un'accetta in modo che non possa suonare mai pi\u00f9. In seguito a questo traumatico episodio la salute della donna peggiora fino quasi a condurla alla morte. Alistair capisce cos\u00ec la forza del sentimento che ormai la lega a Baines e, per salvarla, la lascia libera di andarsene con lui.\nAda, Baines, Flora e il pianoforte riprendono quindi il mare verso una nuova vita, ma all'improvviso Ada chiede che il piano venga gettato in mare e fa in modo che un piede le rimanga impigliato nella fune: il peso dello strumento la trascina in acqua. Sembra un tentativo di suicidio, ma Ada, mentre precipita nelle profondit\u00e0 del mare, comprende che non \u00e8 questa la soluzione alla sua infelicit\u00e0 e decide di riemergere. Il pianoforte, strumento della sua rinascita alla vita e all'amore, rimane in fondo all'oceano. Andranno a vivere a Nelson: Baines modella un dito di metallo per Ada cos\u00ec che lei possa tornare a suonare e a dare lezioni di pianoforte. Nel clima di generale serenit\u00e0, Ada si esercita anche a parlare. Di notte per\u00f2 ripensa al suo pianoforte, rimasto per sempre nel silenzio dell'abisso con la parte pi\u00f9 infelice e solitaria di una \"lei\" che non esiste pi\u00f9.\nColonna sonora.\nLa colonna sonora del film \u00e8 opera del compositore inglese Michael Nyman; il titolo del tema principale \u00e8 \"The Heart Asks Pleasure First (Il cuore chiede per prima cosa il piacere)\"."}
{"id": "280945", "revid": "767487", "url": "https://it.wikipedia.org/wiki?curid=280945", "title": "Sogni proibiti (film)", "text": "Sogni proibiti (\"The Secret Life of Walter Mitty\") \u00e8 un film del 1947 diretto da Norman Z. McLeod.\nIl soggetto \u00e8 liberamente tratto dal racconto \"La vita segreta di Walter Mitty\" (\"The Secret Life of Walter Mitty\") scritto da James Thurber nel 1939. Il protagonista \u00e8 Danny Kaye.\nTrama.\nWalter Mitty, un giovane mite dai modi un po' impacciati, \u00e8 un impiegato in una casa editrice di New York specializzata nella pubblicazione di riviste di varie specie il cui principale \u00e8 l'imponente e autoritario Sig. Pierce. Il giovane vive con una madre oppressiva e assilante e sta per sposarsi con una ragazza dal carattere capriccioso e antipatico di nome Geltrude Griswald. La ragazza infatti, accompagnata sempre dalla madre, tratta Walter in maniera piuttosto fredda e indifferente, rispettando e apprezzando decisamente di pi\u00f9 l'amico e corteggiatore Tommy Watson.\nPer evadere cos\u00ec dalla routine quotidiana, Walter sogna ad occhi aperti in continuazione, prendendo spunto da ci\u00f2 che gli accade durante il giorno. Tra i personaggi ricorrenti che popolano i suoi sogni vi sono il suo antagonista in amore e una bellissima ragazza bionda. Inoltre, per via della scarsa memoria, segna tutto su un piccolo libretto nero tutte le commissioni che la madre gli chiede ogni giorno di fare. Un giorno, mentre prende un treno che lo porta al lavoro, incontra una bella e affascinante ragazza bionda identica a quella dei suoi tanti sogni. La donna, infastidita da un uomo che sembra seguirla, finge di essere fidanzata con Walter e lo bacia. Pi\u00f9 tardi, prima di prendere un taxi, si presenta come Rosalind van Hoorn (Rossana nel doppiaggio italiano), e si scusa di aver chiesto aiuto a Mitty per sfuggire all'inseguitore. Lui inizialmente rifiuta di aiutarla, ma poi raggiunge la donna perch\u00e9 aveva dimenticato la sua borsa all'interno del taxi.\nRaggiuntala al molo, qui incontrano un parente della ragazza che, mentre aspetta nel taxi, viene pugnalato. I due decidono di recarsi subito alla polizia per denunciare l'accaduto, ma Rosalind si nasconde dentro una cabina telefonica ed il taxi con il morto dentro scompare lasciando Walter solo e pieno di dubbi. La sua vita riprende normalmente con la promessa sposa Gertrude, ma l'anziano parente di Rosalind, prima di essere ucciso nel taxi, aveva lasciato un piccolo libriccino nella borsa di Mitty, contenente informazioni che un criminale zoppo sta cercando e per il quale non esita ad uccidere. La vita di Walter \u00e8 in pericolo. Il pomeriggio stesso, infatti, un certo Dr. Hollingshead, dall'aspetto spaventoso, giunge sino all'ufficio di Walter e tenta invano di gettarlo dalla finestra. Dopo aver compreso l'accaduto, Walter e Rosalind recuperano il libretto e stanno per consegnarlo a colui che si dichiarava lo zio della ragazza, che si scopre essere in realt\u00e0 lo zoppo stesso. L'uomo, con il falso nome di Peter (Pietro), per non farsi riconoscere fingeva di essere paralizzato e costretto su una sedia a rotelle.\nSi scopre cos\u00ec che l'uomo che pedinava Rosalind, e che aveva astutamente ucciso l'anziana persona nel taxi senza dare nell'occhio, non \u00e8 altri che uno scagnozzo dello zoppo, il quale grazie a lui era venuto a sapere che il libretto nero era nelle mani di Walter, dopo che la persona uccisa lo aveva messo di nascosto nella sua borsa. Lo zoppo aveva mandato quest'uomo a pedinare Walter per ucciderlo e aveva incaricato l'orribile Dr. Hollingshead di buttare Walter fuori dalla finestra del suo ufficio. Rosalind, appreso che suo zio \u00e8 in realt\u00e0 lo zoppo, nasconde il libretto in un cassetto, fingendo di averlo smarrito in macchina, in modo da poter uscire assieme a Walter con la scusa di andarlo a cercare, per poter sfuggire al criminale. Ma lo zoppo intuisce tutto e offre a Walter una bevanda in cui \u00e8 contenuto del sonnifero, che lo fa cadere in un sonno profondo. Rosalind cerca di far svegliare Walter ma, all'apparire di due scagnozzi dello zoppo, che erano rimasti nascosti in una stanza vicina, sviene dalla paura.\nLa mattina dopo Walter rinviene in quella casa, circondato da sua madre e dal suo datore di lavoro. Lo zoppo nega di avere una nipote, facendo sembrare cos\u00ec che tutto sia stato uno degli ennesimi sogni ad occhi aperti di Walter, e che Rosalind in verit\u00e0 non esista. Infatti Walter non ha prove che sia veramente successo. In realt\u00e0 lo zoppo ha legato e nascosto Rosalind svenuta e, sapendo dei frequenti sogni a occhi aperti di Walter, ha approfittato di ci\u00f2 per lasciarlo in libert\u00e0 e per fargli credere di essersi immaginato tutto. Il giorno dopo, mentre \u00e8 all'altare per sposare Gertrude, Walter si fruga nelle tasche trovando un oggetto datogli da Rosalind, il che gli conferma che la ragazza esiste. Walter, ormai innamorato di Rosalind, lascia Gertrude e fugge dalla chiesa per correre a salvare la ragazza; la brusca reazione nei confronti del suo principale gli fa ottenere anche una promozione.\nProduzione.\nL'adattamento del racconto per il film \u00e8 stato effettuato da Ken Englund, Everett Freeman e Philip Rapp."}
{"id": "280946", "revid": "767487", "url": "https://it.wikipedia.org/wiki?curid=280946", "title": "Una vita esagerata", "text": "Una vita esagerata (\"A Life Less Ordinary\") \u00e8 un film del 1997 diretto da Danny Boyle.\nTrama.\nRobert, un ingenuo guardiano appena licenziato, si vendica con il rapimento di Celine, figlia del padrone della fabbrica per cui lavorava. Lui \u00e8 un perdente, completamente incapace di gestire un piano criminale. Lei \u00e8 viziata, sicura di s\u00e9 e annoiata. Per Celine il sequestro in cui viene coinvolta diventa una piacevole avventura e presto \u00e8 lei a prendere in mano la situazione. Per Robert inizia un'odissea di armi, rapine e inseguimenti, ma rapitore e ostaggio troveranno anche il modo di piacersi."}
{"id": "280947", "revid": "1745361", "url": "https://it.wikipedia.org/wiki?curid=280947", "title": "Pablo", "text": ""}
{"id": "280948", "revid": "767487", "url": "https://it.wikipedia.org/wiki?curid=280948", "title": "Vendicher\u00f2 il mio passato", "text": "Vendicher\u00f2 il mio passato (\"The Long Memory\") \u00e8 un film del 1952 diretto da Robert Hamer."}
{"id": "280949", "revid": "767487", "url": "https://it.wikipedia.org/wiki?curid=280949", "title": "Le jene di Chicago", "text": "Le jene di Chicago (\"The Narrow Margin\") \u00e8 un film noir del 1952 diretto da Richard Fleischer.\nTrama.\nDue investigatori della polizia sono incaricati di scortare la signora Neal, la vedova di un gangster, perch\u00e9 possa testimoniare in tribunale e soprattutto consegnare la lista di nomi contenuta nella preziosa agenda del defunto marito. Quando il pi\u00f9 esperto dei due, Gus Forbes, rimane fatalmente vittima di un agguato nel momento stesso in cui stanno prelevando la donna dal luogo in cui era tenuta sotto custodia, il sergente Walter Brown \u00e8 costretto ad affrontare da solo la pericolosa missione che era stata loro affidata.\nDurante il lungo viaggio in treno da Chicago a Los Angeles, Brown deve proteggere la scontrosa signora Neal, tenendola nascosta alla coppia di criminali che danno la caccia alla donna, ma non ne conoscono l'aspetto. Deve anche respingere un tentativo di corruzione da parte di uno dei gangster, a cui sarebbe favorevole la stessa signora Neal, che vorrebbe ricavare denaro dalla vendita della lista di nomi, e deve evitare di coinvolgere nello scontro gli inconsapevoli viaggiatori, fra i quali la graziosa signora Sinclair e il suo curioso figlioletto Tommy, che si accorge subito dello strano comportamento del poliziotto e lo prende per un ladro.\nBrown scoprir\u00e0 per\u00f2 che le cose non sono come sembrano ed \u00e8 stato ingannato fin dal principio. Un corpulento e sospettoso viaggiatore \u00e8 in realt\u00e0 un poliziotto delle ferrovie, che gli \u00e8 d'aiuto quando sventa un primo tentativo da parte dei criminali di eliminare la signora Neal. Ed \u00e8 la stessa signora Sinclair a rivelargli, quando lui la avverte di averla forse messa involontariamente in pericolo, che in realt\u00e0 \u00e8 proprio lei la signora Neal, sostituita per sicurezza da un'agente degli affari interni, e che non c'\u00e8 alcun rischio che la lista di nomi possa essere sottratta dai criminali, perch\u00e9 \u00e8 stata inviata direttamente per posta al tribunale. Brown scopre troppo tardi la verit\u00e0 per riuscire a salvare la finta signora Neal da una nuova aggressione mortale, ma porta a destinazione sana e salva quella vera.\nCritica.\nProdotto a basso costo, \u00e8 stato giudicato un \u00abpiccolo gioiello di tensione ed efficacia narrativa\u00bb, \u00abricco di suspense claustrofobica\u00bb.\nRiconoscimenti.\n\u00c8 stato candidato ai Premi Oscar 1953 per il miglior soggetto.\nRapporti con altre opere.\nNe \u00e8 stato realizzato un remake nel 1990, \"Rischio totale\", diretto da Peter Hyams e interpretato da Gene Hackman."}
{"id": "280950", "revid": "438678", "url": "https://it.wikipedia.org/wiki?curid=280950", "title": "Prigionieri del cielo", "text": "Prigionieri del cielo (\"The High and the Mighty\") \u00e8 un film diretto da William A. Wellman, quasi interamente ambientato all'interno del quadrimotore Douglas DC-4, uno dei pi\u00f9 moderni aerei da trasporto civile dell'epoca.\nTrama.\nSu un volo di linea dalle Hawaii alla California, uno dei quattro motori va in avaria e l'equipaggio, grazie al sangue freddo del copilota Dan Roman, \u00e8 in costante contatto radio con la terraferma per verificare le ipotesi di salvataggio da attuare. Nel frattempo, i passeggeri a bordo, convinti di prepararsi al peggio, rivalutano le loro vite, facendo mente locale sugli errori del passato e pianificando gli eventuali comportamenti da attuare una volta toccato il suolo."}
{"id": "280951", "revid": "123875380", "url": "https://it.wikipedia.org/wiki?curid=280951", "title": "Sundance Kid", "text": "Fu un pistolero fuorilegge, membro della Wild Bunch, una banda di rapinatori capeggiata da Butch Cassidy, nel Far West americano. \u00c8 da molti considerato l'ultimo grande pistolero del vecchio West.\nBiografia.\nNel 1887 Harry Longabaugh subisce una condanna a 18 mesi per furto di cavalli, scontata nella prigione di Sundance, da cui il soprannome che lo accompagner\u00e0 sempre. Incontra Butch Cassidy forse dopo il rilascio di questi dalla prigione, attorno al 1896. Assieme Longabaugh e Cassidy formarono una banda di rapinatori che sarebbe divenuta nota come \"il mucchio selvaggio\" e che port\u00f2 avanti la pi\u00f9 lunga serie di rapine a banche e a treni della storia americana.\nBench\u00e9, secondo le testimonianze, fosse veloce con la pistola, non si ha notizia di alcuna uccisione da lui commessa prima di una tarda sparatoria in Bolivia, dove lui e Cassidy furono ritenuti morti per suicidio. La gang era molto conosciuta per non aver mai commesso atti di violenza durante le loro rapine, preferendo tecniche quali l'intimidazione e le negoziazioni. Nonostante ci\u00f2, se catturati, sarebbero stati condannati all'impiccagione in quanto su di loro pendeva un mandato di cattura vivi o morti, oltre che una taglia di 30.000 dollari.\nCominciarono presto a nascondersi in un luogo chiamato \"Hole In The Wall\" (\"buco nel muro\"), nei pressi di Baggs, nel Wyoming. Da l\u00ec la banda poteva colpire e ritirarsi con poco rischio di cattura, essendo il nascondiglio situato nei pressi della vetta di una montagna, dalla quale era possibile controllare l'intero territorio circostante. I detective di Pinkerton, comunque, diedero la caccia alla banda per un paio d'anni, arrivando molto vicino al catturarli.\nLongabaugh e Cassidy, evidentemente desiderosi di far calmare le acque e in cerca di nuovi posti da rapinare, lasciarono gli Stati Uniti il 20 febbraio 1901. Longabaugh salp\u00f2 assieme alla moglie Etta Place e al compagno Butch Cassidy a bordo della nave inglese Herminuis, diretta a Buenos Aires, in Argentina.\nGeneralmente si \u00e8 concordi nel ritenere che Sundance e Butch siano stati uccisi da alcuni soldati in Bolivia, nel novembre 1908, a seguito della rapina delle paghe di una compagnia mineraria locale. Secondo le testimonianze, i due rimasero coinvolti in un lungo scontro a fuoco con dei soldati che li circondarono all'interno di un edificio a San Vicente, dove alla fine i due morirono suicidi o, pi\u00f9 probabilmente, uccisi. Tuttavia alcune prove hanno suggerito l'ipotesi che i due siano riusciti a tornare negli Stati Uniti e che Sundance sia morto successivamente, attorno al 1936. La questione rimane dibattuta ancora oggi."}
{"id": "280952", "revid": "767487", "url": "https://it.wikipedia.org/wiki?curid=280952", "title": "Butch Cassidy (film)", "text": "Butch Cassidy (\"Butch Cassidy and the Sundance Kid\") \u00e8 un film del 1969 diretto da George Roy Hill.\nNel 2003 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al cinquantesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al settantatreesimo posto.\nTrama.\nWyoming, fine Ottocento. Butch Cassidy e Sundance Kid, due abili fuorilegge e rapinatori del vecchio West facenti parte della banda del \"Mucchio Selvaggio\", sono dei professionisti negli assalti ai treni ed esperti tiratori, specialmente Kid, il quale viene considerato come uno dei pi\u00f9 veloci pistoleri dell'epoca. I due, in cerca di nuovi posti da rapinare e inseguiti da giorni da temibili sceriffi, decidono di scappare in Bolivia.\nUna volta arrivati, Kid, sperando di trovare un paese rigoglioso e pieno di gente da rapinare, rimane deluso per via dello scarno paesaggio e, dopo una veloce rapina, la coppia viene riconosciuta e inseguita dalla polizia locale. Butch e Kid si rifugiano in un vecchio casolare abbandonato e, dopo essere stati feriti dall'accerchiamento minaccioso della gendarmeria boliviana, si accorgono di essere ormai spacciati ma, decisi a non arrendersi, escono allo scoperto e si lanciano in una disperata sparatoria."}
{"id": "280953", "revid": "1982", "url": "https://it.wikipedia.org/wiki?curid=280953", "title": "Plesiocrona", "text": ""}
{"id": "280954", "revid": "106456", "url": "https://it.wikipedia.org/wiki?curid=280954", "title": "Baia dei Porci", "text": "La baia dei Porci (in spagnolo \"bah\u00eda de Cochinos\") \u00e8 un'insenatura del golfo di Cazones, sulla costa sud-occidentale dell'isola di Cuba. Dal punto di vista amministrativo, faceva parte dal 1910 della provincia di Santa Clara e dal 1961 della provincia di Villa Clara; dal 1976, con la riorganizzazione delle province di Cuba, appartiene alla provincia di Matanzas.\nEtimologia.\nI \"Porci\" che danno il nome alla baia non sono i comuni maiali, bens\u00ec i pesci della specie \"Sufflamen verres\" (appartenenti alla famiglia dei Balistidae), presenti nelle acque circostanti e comunemente chiamati \"cochinos\", che in spagnolo \u00e8 un termine usato anche come sinonimo di \"maiale\".\nGeografia.\nLa baia \u00e8 situata a circa 30 chilometri a sud di Jag\u00fcey Grande, a 70 chilometri ad ovest di Cienfuegos e a 150 chilometri a sud-est della capitale L'Avana. Sul versante occidentale della baia si trovano le barriere coralline, che delimitano la palude di Zapata, nella penisola di Zapata, mentre su quello orientale si sviluppano le spiagge con mangrovie e zone paludose nella parte interna. A nord della baia sorge il villaggio di Buena Ventura, nei pressi di Playa Larga; a 35 chilometri di distanza, in direzione sud-est, si trova Playa Gir\u00f3n, nel villaggio di Gir\u00f3n.\nStoria.\nPlaya Gir\u00f3n e Playa Larga furono, nell'aprile del 1961, i luoghi di attracco del cosiddetto sbarco nella baia dei Porci, un'operazione militare statunitense per rovesciare il governo di Fidel Castro, che si concluse con un fallimento."}
{"id": "280956", "revid": "767487", "url": "https://it.wikipedia.org/wiki?curid=280956", "title": "Scandalo internazionale", "text": " \nScandalo internazionale (\"A Foreign Affair\") \u00e8 un film del 1948 diretto dal regista Billy Wilder.\nIl film \u00e8 ambientato a Berlino dopo la liberazione da parte dell'esercito americano.\nTrama.\nUna commissione di parlamentari americani giunge nella citt\u00e0 per controllare lo stato dell'integrit\u00e0 morale dei soldati l\u00ec di stanza. Unica donna del gruppo \u00e8 la gelida deputatessa Phoebe Frost, rappresentante dello stato dell'Iowa e convinta repubblicana. Appena atterrata, l'onorevole Frost consegna ad un suo compatriota, il capitano John Pringle, una torta da parte di una certa Dusty, figlia di un suo elettore nonch\u00e9 fidanzata di Pringle.\nDurante il primo giro d'osservazione, scortata dal colonnello Plummer, la deputatessa si accorge che i soldati americani hanno \"fraternizzato\" eccessivamente con le donne tedesche e ne resta scandalizzata. Per puro caso viene scambiata per una tedesca da due soldati americani, Mike e Joe e condotta in un locale d'infimo ordine, il \"Lorelei\", dove si esibisce un'affascinante e disinibita cantante, Erika von Schl\u00fctow. Al termine dell'esibizione della von Schl\u00fctow, la Frost nota che al tavolo vicino si sta consumando la torta di Dusty, che nel frattempo \u00e8 stata rivenduta da Pringle alla borsa nera.\nConvinta dell'assoluta integrit\u00e0 morale del bel capitano, la deputatessa crede che la torta sia stata rubata. Inoltre, obbliga Pringle a indagare con lei sulla von Schl\u00fctow, avendo sentito da Mike e Joe che la donna ha un passato da amante di gerarchi nazisti, e che \u00e8 ancora in giro solo perch\u00e9 qualcuno, tra gli ufficiali dell'esercito statunitense, la protegge. Quello che la Frost non sa, \u00e8 che a proteggere la cantante \u00e8 proprio John Pringle. Inizia l'indagine, e la deputatessa mostra a Pringle un video di repertorio grazie al quale si scopre che Erika von Schl\u00fctow \u00e8 effettivamente stata amante di Hans Otto Birgel, noto gerarca nazista da tempo morto suicida, e probabilmente anche \"amica\" dello stesso Hitler.\nLa deputatessa e il capitano si appostano cos\u00ec sotto la casa mezza distrutta della von Schl\u00fctow, sperando di sorprendere con le mani in pasta il fantomatico ufficiale suo protettore. La Frost suona per errore il clacson due volte - segnale con cui Pringle invita la sua amante tedesca a lanciare le chiavi dell'appartamento dalla finestra - e la von Schl\u00fctow lancia le chiavi, uscendo in strada poco dopo. Avviene quindi il primo incontro tra le due donne (e Pringle, che attraverso vari segnali comunica alla sua amante di fingere di non conoscerlo), che termina con uno sbeffeggio dell'aspetto fisico della deputatessa. Indispettita e risoluta pi\u00f9 che mai, Phoebe Frost trascina con s\u00e9 il capitano presso l'archivio americano del posto, decisa a trovare la firma dell'ufficiale \"protettore\" sul documento che avrebbe dovuto incriminare la tedesca. Pringle, proprio autore di quella firma, fa di tutto per distrarre la donna e ci riesce, un attimo prima che lei trovi il documento, baciandola con passione.\nInizia cos\u00ec l'inganno del capitano ai danni della gelida deputatessa che nel giro di pochi giorni si trasforma in una donna innamorata. Una sera, Pringle conduce la Frost al Lorelei, dove naturalmente incontra la von Schl\u00fctow. Viene richiamato dal colonnello Plummer e le due donne restano sole: la tedesca fa bere la deputatessa, che ben presto si ritrova piuttosto brilla a cantare e ballare per il locale quando arriva una retata. A salvare la reputazione della Frost \u00e8 la von Schl\u00fctow, che racconta all'ufficiale addetto al controllo dei permessi che la bionda accanto a lei \u00e8 una cugina. La tedesca porta nel suo appartamento l'americana ed \u00e8 qui che quest'ultima scopre l'inganno di Pringle.\nOffesa e ferita torna al quartier generale e ci resta fino al giorno della partenza, partenza che deve essere rinviata per via del pessimo tempo e che permetter\u00e0 al colonnello Plummer di raccontarle la verit\u00e0: a sua insaputa, Pringle - che nel frattempo si scopre a sua volta affezionato alla deputatessa - \u00e8 stato condotto tra le braccia della cantante tedesca per attirare l'attenzione di Hans Otto Birgel, in realt\u00e0 mai morto e ancora nell'ombra, in attesa di riprendersi la sua vecchia fiamma. &lt;br&gt;Il ritorno di Birgel avviene fortuitamente quella stessa sera: l'ex nazista entra nel Lorelei e al termine dell'esibizione della von Schl\u00fctow tenta di uccidere il suo rivale, il capitano Pringle, ma ha la peggio: decine di soldati americani erano l\u00ec ad attenderlo, come era previsto, e lo uccidono. Erika von Schl\u00fctow viene finalmente messa sotto arresto e Phoebe Frost corre al Lorelei, dove si riunisce con Pringle."}
{"id": "280957", "revid": "125260961", "url": "https://it.wikipedia.org/wiki?curid=280957", "title": "Plesiocrono", "text": "Il plesiocrono \u00e8 un sistema in cui diversi componenti, ognuno con una propria frequenza di lavoro, sono sincronizzati temporalmente tra loro entro certe specifiche tolleranze temporali.\nA differenza di un sistema sincrono, dove ogni componente ha esattamente lo stesso riferimento temporale, in uno plesiocrono un dato componente pu\u00f2 essere impostato ad un tempo non assolutamente identico agli altri, purch\u00e9 la differenza resti entro i limiti di specifica imposti.\nEtimologia.\nIl termine deriva del greco \"plesios\" (vicino) e \"chronos\" (tempo).\nIn elettronica.\nI \"segnali plesiocroni\" sono segnali digitali con la stessa frequenza nominale di cifra, ma che, basandosi su orologi diversi, presentano delle piccole differenze, entro una certa precisione. \nSi parla di questi segnali nei segnali a modulazione di tempo."}
{"id": "280970", "revid": "1305772", "url": "https://it.wikipedia.org/wiki?curid=280970", "title": "Effetto Balassa-Samuelson", "text": "L'Effetto Balassa-Samuelson (dal nome degli economisti, l'ungherese B\u00e9la Balassa e lo statunitense Paul Samuelson, che per primi lo hanno descritto e studiato) \u00e8 l'osservazione che nelle economie in forte crescita si sperimenta un aumento dei prezzi di beni non commerciabili che spinge verso un apprezzamento reale del cambio (espresso come rapporto tra beni commerciabili e beni non commerciabili).\nNei Paesi pi\u00f9 avanzati, con un pi\u00f9 alto livello di produttivit\u00e0 nel settore dei beni commerciabili, i prezzi dei beni non commerciabili sono relativamente pi\u00f9 alti rispetto ai Paesi pi\u00f9 poveri. In un'area monetaria integrata, in cui i livelli di vita e di prezzo tendono a convergere, \u00e8 normale osservare un tasso d'inflazione pi\u00f9 elevato rispetto a Paesi dove il livello dei prezzi \u00e8 pi\u00f9 basso, e viceversa. Questa differenza \u00e8 per certi versi \"inevitabile\" e deve essere considerata fisiologica. "}
{"id": "280971", "revid": "125096327", "url": "https://it.wikipedia.org/wiki?curid=280971", "title": "Singolarit\u00e0", "text": "Il concetto di singolarit\u00e0 caratterizza una grande variet\u00e0 di fenomeni nei campi pi\u00f9 diversi: scienza, tecnologia, matematica, sociologia, psicologia, ecc. I fenomeni considerati \"singolari\" hanno in comune il fatto che piccole variazioni di una grandezza che caratterizza il fenomeno possono causare variazioni illimitatamente grandi o anche vere e proprie discontinuit\u00e0 in altre grandezze caratteristiche. Nella descrizione matematica di tali fenomeni compaiono caratteristiche simili: in particolare avvicinandosi al punto singolare il comportamento del sistema non pu\u00f2 pi\u00f9 essere descritto accuratamente con equazioni lineari e spesso nelle soluzioni delle equazioni linearizzate compare a denominatore un termine che si avvicina sempre pi\u00f9 a zero, facendo perci\u00f2 crescere illimitatamente il valore di una o pi\u00f9 grandezze in gioco.\nGi\u00e0 nel 1873 James Clerk Maxwell osserv\u00f2 che in molti sistemi fisici o sociali esiste una grande quantit\u00e0 di \"energia potenziale\" (in senso proprio per i sistemi fisici e metaforico per i sistemi sociali), che pu\u00f2 liberarsi solo quando un certo parametro raggiunge un valore di soglia. A questo proposito Maxwell (e analogamente pochi anni dopo Poincar\u00e9) fa l'esempio molto semplice di una roccia spinta molto lentamente oltre l'orlo di un burrone: una situazione quasi-statica che viene trasformata in una molto dinamica a seguito di un cambiamento impercettibile. Nei sistemi dinamici il verificarsi di una singolarit\u00e0 coincide con la perdita della stabilit\u00e0 del sistema. Esempi di singolarit\u00e0 in diversi settori sono forniti nel seguito.\nMaxwell, inoltre, osserva che nei sistemi di qualunque tipo (fisici, sociologici, economici, ecc.) l'esistenza di singolarit\u00e0 mette in evidenza i limiti associati a una descrizione deterministica dei fenomeni, in quanto nei pressi della singolarit\u00e0 diventa impossibile predire accuratamente l'evoluzione del sistema. Anche se, infatti, continua a valere il principio di causalit\u00e0 per cui stesse cause devono produrre identici effetti, nei pressi di un punto singolare non \u00e8 pi\u00f9 vero che cause simili diano effetti simili. In altre parole microscopiche e impercettibili variazioni delle condizioni di partenza possono provocare enormi differenze negli eventi successivi, le cui conseguenze sono generalmente irreversibili.\nBench\u00e9 la perdita di stabilit\u00e0 di un sistema possa molto spesso essere schematizzata come un fenomeno improvviso (si pensi al carico di punta di una trave), in alcuni sistemi reali l'avvicinarsi graduale al punto singolare pu\u00f2 essere segnalato dal manifestarsi di fenomeni ampi, in cui il comportamento del sistema \u00e8 governato da leggi nonlineari. Un esempio \u00e8 fornito dalla instabilit\u00e0 meccanica di lamine sottili caricate assialmente (piastre, gusci, volte, tubi, ecc.). Per alcune geometrie il carico critico a cui dovrebbe corrispondere la singolarit\u00e0 pu\u00f2 essere calcolato matematicamente, ma la descrizione matematica resta un modello ideale che, pur essendo concettualmente utile, non fornisce il vero valore del carico critico, perch\u00e9 i termini nonlineari amplificano le imperfezioni della forma geometrica o della posizione del carico determinando il sopravvenire di deformazioni significative e spesso irreversibili molto prima che il limite teorico della singolarit\u00e0 venga raggiunto.\nL'esistenza di singolarit\u00e0 \u00e8 alla radice di alcune importanti discipline sviluppate nella seconda met\u00e0 del XX secolo come la teoria delle catastrofi e la teoria del caos o, pi\u00f9 in generale, lo studio della complessit\u00e0.\nMatematica.\nIl termine singolarit\u00e0 ha origine in matematica, dove indica in generale un punto in cui un ente matematico, per esempio una funzione o una superficie, \"degenera\", cio\u00e8 perde parte delle propriet\u00e0 di cui gode negli altri punti generici, i quali per contrapposizione sono detti \u201cregolari\u201d. In un punto singolare, per esempio, una funzione o le sue derivate possono non essere definite e nell'intorno del punto stesso \"tendere ad infinito\". Nei vari campi specifici ci sono dei significati pi\u00f9 precisi:\nFisica.\nIn fisica, i punti singolari sono quelli in cui si verifica una singolarit\u00e0 matematica delle equazioni di campo, dovuta per esempio ad una discontinuit\u00e0 geometrica del dominio oppure al raggiungimento di un valore limite di un parametro. Bench\u00e9 le soluzioni singolari delle equazioni di campo restino molto utili per descrivere il comportamento fisico fuori della singolarit\u00e0, esse perdono di significato fisico nei pressi del punto singolare. In pratica il comportamento fisico in tali intorni pu\u00f2 essere descritto solo tramite teorie fisiche pi\u00f9 complesse in cui la singolarit\u00e0 non si verifica. In particolare, per esempio:\nSistemi dinamici.\nLe considerazioni qualitative di Maxwell, trovarono un primo approfondimento matematico nei lavori di Henri Poincar\u00e9, che identific\u00f2 quattro diversi tipi di punti singolari presenti nelle equazioni differenziali con cui pu\u00f2 essere descritta l'evoluzione nel tempo di un sistema complesso.\nLe singolarit\u00e0 sono un ingrediente sottostante la formulazione di teorie applicabili alla descrizione di sistemi dinamici di natura molto diversa, come la teoria del caos o la teoria delle catastrofi.\nScienze naturali.\nLo sviluppo evolutivo della vita in tutte le sue fasi fino anche ai processi di sviluppo dell'uomo non sembra essere avvenuto in modo continuo ma per salti, attraverso mutazioni che possono essere considerate vere e proprie singolarit\u00e0 e che sono state probabilmente influenzate pesantemente da disastri naturali che creando spazio per nuove forme di vita devono essere considerate singolarit\u00e0 produttive e non soltanto distruttive.\nScienze sociali.\nSia Maxwell sia Poincar\u00e9 considerano esempi di \"singolarit\u00e0\" presenti nella vita degli individui e degli organismi sociali. Per esempio Maxwell osserva che una parola pu\u00f2 far scoppiare una guerra. Le societ\u00e0 sono normalmente protette dal fatto che i loro membri sono coscienti dei possibili sviluppi negativi e possono contribuire a stabilizzare il sistema sociale. Tuttavia, il formarsi di aggregazioni sociali sempre pi\u00f9 complesse rende sempre meno lineare e meno prevedibile il sistema e, per esempio, il verificarsi di interazioni impreviste fra sottosistemi pu\u00f2 produrre eventi imprevedibili.\nIn futurologia, per esempio, e talora in sociologia viene congetturato il possibile sviluppo di una Singolarit\u00e0 tecnologica, un punto nello sviluppo di una civilt\u00e0, in cui il progresso tecnologico accelera oltre la capacit\u00e0 di comprendere e prevedere degli esseri umani.\nSingolarit\u00e0 e complessit\u00e0.\nLa presenza di situazioni singolari \u00e8 tanto pi\u00f9 probabile quanto pi\u00f9 complesso \u00e8 il sistema. Affrontare il verificarsi di una singolarit\u00e0 in un sistema complesso, inoltre, \u00e8 molto difficile perch\u00e9 risultano meno evidenti le cause da rimuovere per stabilizzare nuovamente il sistema e la percezione del caos si diffonde facilmente contribuendo a ingigantirlo. Lo studio del collasso delle civilt\u00e0 antiche ha indicato che la difficolt\u00e0 di trovare soluzioni in un sistema complesso \u00e8 stata una causa determinante della loro caduta.\nAnche la crisi finanziaria degli anni 2007-2008 ha messo in evidenza i rischi creati dalla diffusione incontrollata di strumenti finanziari complessi. La robustezza e l'adattabilit\u00e0 di un sistema \u00e8 un valore da difendere anche a prezzo di sacrificare una possibile eccessiva ottimizzazione del sistema per ridurne la complessit\u00e0."}
{"id": "280974", "revid": "767487", "url": "https://it.wikipedia.org/wiki?curid=280974", "title": "Tutti insieme appassionatamente", "text": "Tutti insieme appassionatamente (\"The Sound of Music\") \u00e8 un film musicale del 1965 diretto da Robert Wise e tratto dalla celebre commedia musicale teatrale \"The Sound of Music\" di Rodgers e Hammerstein, a sua volta ispirata a \"La famiglia Trapp\" (\"The Story of the Trapp Family Singers\"), romanzo autobiografico di Maria Augusta von Trapp. Nel 1956 la storia era gi\u00e0 stata portata sullo schermo dal film tedesco \"Die Trapp-Familie\" diretto da Wolfgang Liebeneiner. Sembra che il ruolo della protagonista fosse stato inizialmente proposto a Doris Day, allora 43enne.\nIl film ha avuto un grande successo, dovuto non solo alla smagliante presenza della neo diva Julie Andrews, ma anche alle musiche di Richard Rodgers, tra cui figura la famosissima \"My Favorite Things\" e rimane a tutt'oggi al sesto posto della classifica dei film pi\u00f9 visti al cinema di tutti i tempi. Tra i vari brani si ricordano \"Quindici anni, quasi sedici\", \"Edelweiss\", \"Le cose che piacciono a me\", \"Il suono della musica\" e due classici per l'infanzia come \"Do-Re-Mi\" e \"Il pastore che pascolava\".\n\"Tutti insieme appassionatamente\" \u00e8 stato candidato a 10 Oscar, vincendone 5: miglior film, miglior regia, miglior colonna sonora, miglior montaggio e miglior sonoro. La colonna sonora ha raggiunto la prima posizione nella Billboard 200 per due settimane, nella UK Albums Chart per 70 settimane ed in Norvegia per 20 settimane. Nel 1998 l'American Film Institute l'ha inserito al cinquantacinquesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al quarantesimo posto.\nTrama.\nSalisburgo, Austria, 1938. Maria \u00e8 un'orfana da poco entrata in convento come novizia; le altre consorelle, per\u00f2, hanno seri dubbi sulla reale vocazione della ragazza, che ama cantare e ballare ed \u00e8 spesso indisciplinata. Per metterla alla prova, la madre superiora decide di mandarla come governante dei sette figli del comandante della Marina imperiale austriaca, Georg Ritter von Trapp, vedovo da alcuni anni. I sette bambini (Liesl, Friedrich, Louisa, Kurt, Brigitta, Marta e Gretl) dimostrano inizialmente la loro ostilit\u00e0 nei confronti della nuova istitutrice, la dodicesima ai servizi della famiglia, ma dopo una serata in cui si rifugiano nella camera di Maria perch\u00e9 impauriti da un temporale, i loro sentimenti per la novizia cambiano radicalmente.\nQuella sera stessa il comandante riceve un telegramma che lo invita a trascorrere del tempo a Vienna, ospite della sua fidanzata, la baronessa Schraeder, e decide di partire il giorno seguente. Maria cerca di convincerlo a farle avere della stoffa resistente per farne dei vestiti da gioco per i ragazzi, ma riceve un netto rifiuto. Avendo saputo che le tende della sua camera, pur ancora in ottimo stato, sarebbero state sostituite il giorno dopo, Maria decide di usare quella stoffa per ricavare i vestiti dei ragazzi, contravvenendo agli ordini espliciti del comandante. Durante l'assenza di questi, Maria porta i ragazzi a fare una passeggiata per Salisburgo, che culmina con un picnic sui dolci pendii che circondano la citt\u00e0.\nI ragazzi sono felici e si lasciano andare a confidenze, grazie alle quali Maria capisce che i tiri mancini che avevano allontanato tutte le altre istitutrici avevano il solo scopo di attirare l'attenzione del padre e decide di trovare un modo pi\u00f9 innocuo e piacevole per ottenere quell'attenzione. Passano settimane durante le quali Maria porta spesso i ragazzi a spasso per la citt\u00e0 e per i monti, facendoli giocare ed insegnando loro canzoni da cantare all'arrivo della baronessa Schraeder. Al suo ritorno a casa il comandante rimane deluso dall'assenza dei ragazzi, che poi scopre essere andati in gita in barca. La barca si rovescia proprio davanti a lui, quando i ragazzi, avendolo visto, si alzano tutti insieme e si agitano per salutarlo. Georg, scandalizzato all'idea che i suoi figli siano andati in giro per Salisburgo \"abbigliati con drappi da tendaggio\", ordina a Maria di andarsene; ma saranno proprio le dolci voci dei suoi figli a fargli cambiare idea: \u00abLei ha riportato la musica in questa casa\u00bb sono le parole che rivolge a Maria e che la convincono a rimanere.\nLa baronessa chiede a Georg di organizzare un ballo durante il quale lei potr\u00e0 conoscere i suoi amici; durante la serata di gala Georg balla sulla terrazza una danza tipica austriaca con Maria, che arrossisce vistosamente. I bambini cantano una canzone per salutare gli ospiti, prima di andare a dormire, a seguito della quale il comandante discuter\u00e0 aspramente con Herr Zeller, un ufficiale tedesco che, infastidito dall'ostentazione della bandiera austriaca, gli fa presente che l'Anschluss \u00e8 alle porte. La baronessa, intanto, avendo intuito l'interesse del comandante per Maria, riesce a manipolare quest'ultima per farla fuggire in convento; Maria abbandona quindi i von Trapp alla chetichella e con un laconico biglietto di scuse.\nDopo qualche tempo in cui in casa von Trapp vigono la noia e la tristezza per l'abbandono di Maria, il comandante annuncia ai figli il suo futuro matrimonio con la baronessa; i bambini non accettano la cosa e raggiungono di nascosto il convento con l'intenzione di convincere Maria a tornare. Purtroppo Maria \u00e8 in clausura e non pu\u00f2 e non vuole ricevere visite. Saputo della visita dei ragazzi, la madre badessa manda a chiamare Maria e, rendendosi conto che quest'ultima \u00e8 innamorata del comandante, la convince a tornare con la celebre frase: \u00abNasconderti nel convento non pu\u00f2 risolvere i tuoi problemi. Li devi affrontare!\u00bb. Maria fa ritorno a casa del comandante e la baronessa, vedendosi sconfitta, decide di porre fine lei stessa al fidanzamento, lasciando l'uomo libero di dichiararsi alla donna di cui \u00e8 realmente innamorato e mantenendo intatta tutta la sua dignit\u00e0.\nMaria ed il comandante si sposano nella chiesa del convento ma, durante la loro luna di miele, l'Austria viene invasa dai nazisti. Il comandante von Trapp, tornato a casa, riceve l'ordine di servire la marina tedesca; ma l'amor di patria prevale su tutto ed il comandante organizza la fuga della famiglia in Svizzera (prima in Italia e poi negli Stati Uniti, in base al romanzo originale). Viene per\u00f2 tradito dal suo maggiordomo, che lo teneva d'occhio da tempo. Per salvarsi il comandante finge di partecipare con la sua famiglia al festival canoro di Salisburgo: la famiglia von Trapp conquista la giuria con il bel canto e la platea con il brano popolare \"Edelweiss\", vincendo il primo premio, ma scappando prima di ritirarlo. Il gruppo si rifugia nel convento di Maria da dove, grazie all'aiuto delle suore che sabotano le automobili dei nazisti venuti a perquisire il convento, i von Trapp riescono a fuggire attraversando a piedi i valichi alpini svizzeri.\nDistribuzione.\nData di uscita.\nIl film \u00e8 uscito nelle sale statunitensi il 2 marzo 1965, mentre in Italia il 30 dicembre dello stesso anno.\nDoppiaggio in italiano.\nIl film giunge in Italia alla fine del 1965 con l'abituale cast di doppiatori CDC che curava la stragrande maggioranza dei film dell'epoca. Diversamente dai musical precedenti, i produttori del film chiedono che anche le canzoni vengano doppiate nelle varie lingue straniere. Al compito di tradurre i testi, viene chiamato Antonio Amurri, reduce dal successo dell'adattamento dei testi di \"My Fair Lady\" cui aveva lavorato l'anno precedente insieme a Vito Pallavicini. Molto pi\u00f9 che nel film precedente, in \"Tutti insieme appassionatamente\" Amurri d\u00e0 libero sfogo alla sua fervida fantasia, scrivendo testi talvolta diversi dall'originale. Il complesso vocale di Pietro Carapellucci, con la sua punta di diamante Tina Centi che ancora una volta viene scelta per doppiare nel canto la protagonista, e le voci bianche del coro di Renata Cortiglioni vengono diretti dal maestro Alberto Brandi, che a quei tempi curava anche la direzione musicale di ogni film Disney. Tutte le parti cantate sono affidate a voci diverse da quelle utilizzate per i dialoghi, ad eccezione di Giuseppe Rinaldi che doppia sia i dialoghi che il canto del Comandante Von Trapp (mentre in originale Christopher Plummer \u00e8 doppiato nel canto da Bill Lee). Come in altre versioni straniere del film, anche in quella italiana la canzone \"Climb Ev'ry Mountain\" viene censurata poich\u00e9 non sembrava conveniente che una suora intonasse canti non religiosi (per lo stesso motivo nell'edizione francese e spagnola manca anche la prima canzone delle suore, \"Maria\").\nIn VHS, cos\u00ec come nella copia Rai, il film viene mostrato nella sua versione italiana originale con le canzoni doppiate. Per la messa in onda sulle reti Fininvest/Mediaset, si decide invece di mantenere tutte le canzoni in originale e solo dal Natale 2009, dopo anni di repliche cantate in inglese, queste reti hanno trasmesso la versione doppiata integralmente.\nQuando il film \u00e8 stato distribuito nel primo DVD nel 2002, si \u00e8 usato l'audio d'epoca integrale, ma alcuni pezzi sono rimasti inavvertitamente in inglese a causa di un cattivo mixaggio con la colonna sonora originale (il primo \"Oh!\" di Maria quando raccoglie il velo sulle montagne, le parole durante il \"Salzburg Montage\", il finale cantato ecc.). In generale l'audio non risultava di buona qualit\u00e0 ed era proposto in Dolby Surround 2.0. \"Climb Ev'ry Mountain\" veniva reintegra in inglese con sottotitoli italiani visualizzati automaticamente).\nIl nuovo DVD del 2005 propone un tipo d'audio italiano completamente nuovo, pur trattandosi sempre del doppiaggio d'epoca. Il sonoro \u00e8 ottimamente remixato in Dolby Digital 5.1 a partire da nastri magnetici d'epoca contenenti i soli dialoghi e le canzoni, svincolati dalla colonna internazionale (musica + effetti sonori) portando l'audio ad una qualit\u00e0 cristallina. Inoltre, \"Climb Ev'ry Mountain\" venne doppiata, appositamente per questa versione, dall\u2019allora dodicenne Matteo Gasparri con testo identico a quello da spartito scritto originariamente da Amurri negli anni '60 (titolo italiano: \"Cerca il tuo mondo\").\nAccoglienza.\nIncassi.\nIl budget del film \u00e8 di 8.200.000 dollari mentre l'incasso totale \u00e8 di 286.200.000 dollari.\nInfluenza sulla cultura di massa.\nIn seguito al successo riscosso ad uno speciale \"screening\" al \"London Lesbian &amp; Gay Film Festival\" nel 1999, il film ha inaugurato quello che \u00e8 poi diventato il fenomeno dei \"Sing-a-Long\": proiezioni speciali di film musicali (i pi\u00f9 popolari oltre a questo sono \"The Rocky Horror Picture Show\", \"Mary Poppins\", \"Grease\" e \"Mamma Mia!\") durante le quali il pubblico viene incoraggiato a cantare le canzoni (sottotitolate sullo schermo) come in un \"karaoke\". Da Londra a Los Angeles, da Sydney a New York, il \"Sing-a-Long-a-Sound of Music\" ha donato alla pellicola una nuova vita 40 anni dopo la sua prima uscita.\nDal romanzo autobiografico originale \u00e8 stato tratto in Giappone anche un cartone animato di 40 episodi, giunto in Italia col titolo di \"Cantiamo insieme\" e trasmesso con successo da Italia 1, che ricorda a grandi linee la trama del film. In Italia il musical \u00e8 stato portato sulle scene con la regia di Saverio Marconi nella stagione 2004-2005 da Michelle Hunziker e Luca Ward, e nelle stagioni 2005-2006 e 2006 e 2007 da Alberta Izzo e Davide Calabrese. E nella stagione 2014-2015 dal regista Massimo Romeo Piparo con protagonisti Vittoria Belvedere e nuovamente Luca Ward.\nIl film del 2005 \"Missione tata\" diretto da Adam Shankman con protagonista Vin Diesel, \u00e8 liberamente ispirato a \"Tutti insieme appassionatamente\" tanto che viene citato all'interno della trama stessa come il musical che porta in scena uno dei bambini a cui Vin Diesel fa da tata."}
{"id": "280975", "revid": "30445", "url": "https://it.wikipedia.org/wiki?curid=280975", "title": "Trattato di S\u00e8vres", "text": "Il trattato di S\u00e8vres \u00e8 stato il trattato di pace firmato tra le potenze alleate della prima guerra mondiale e l'Impero ottomano il 10 agosto 1920 presso la citt\u00e0 francese di S\u00e8vres. Di fatto questo trattato non fu mai ratificato per l'opposizione dei nazionalisti turchi e quindi sostituito dal Trattato di Losanna del 1923.\nStoria.\nCon il trattato di S\u00e8vres, l'Impero ottomano, gi\u00e0 drasticamente ridimensionato col trattato di Londra del 1913, si ritrov\u00f2 ridotto ad un modesto Stato entro i limiti della penisola anatolica, privato di tutti i territori arabi e della sovranit\u00e0 sugli stretti del Bosforo e dei Dardanelli. Con esso la Grecia, realizzando la \"Megali Idea\", guadagnava le citt\u00e0 di Adrianopoli e Smirne, da cui i Greci sarebbero stati allontanati nel 1922, nella fase finale della guerra greco-turca e la catastrofe dell'Asia Minore, dalle truppe di Mustafa Kemal.\nIl trattato, inoltre, prevedeva ampie tutele per le minoranze presenti in Turchia e, ai suoi articoli 62-64, garantiva ai Curdi la possibilit\u00e0 di ottenere l'indipendenza all'interno di uno Stato, i cui confini sarebbero stati definiti da una commissione della Societ\u00e0 delle Nazioni designata \"ad hoc\".\nIl trattato ebbe quattro firmatari per conto del governo ottomano. Il trattato non venne ratificato dal Parlamento ottomano poich\u00e9 questo era stato precedentemente abolito il 18 marzo 1920, e quindi non entr\u00f2 mai in vigore. Esso ricevette il sostegno del sultano Mehmed VI, ma fu invece fortemente osteggiato da Mustafa Kemal Pasci\u00e0, il quale vinse la guerra d'indipendenza turca e costrinse le ex potenze alleate a tornare al tavolo negoziale. Le parti firmarono e ratificarono un nuovo accordo col trattato di Losanna nel 1923.\nCondizioni.\nIl trattato consolid\u00f2 la spartizione dell'Impero ottomano seguendo gli accordi segreti stipulati tra le Potenze Alleate e le condizioni negoziate alla conferenza di Sanremo dell'aprile 1920.\nMedio Oriente.\nVenne assicurata l'indipendenza alla Prima Repubblica di Armenia (l'Armenia di Wilson) e al regno dell'Hegiaz. Per il Kurdistan invece si decise di effettuare un referendum per deciderne il destino.\nIl Regno Unito acquis\u00ec l'Iraq, la Transgiordania e la Palestina, territori che gli furono poi assegnati come \"mandato\" della Societ\u00e0 delle Nazioni.\nLa Francia acquis\u00ec il Libano e la Siria, anche questi territori furono poi assegnati come \"mandato\" della Societ\u00e0 delle Nazioni.\nAnatolia.\nL'armistizio di Mudros, seguito dall'occupazione di Smirne, stabil\u00ec il controllo greco su quest'area il 21 maggio 1919, seguito poi dalla dichiarazione di protettorato del 30 luglio 1922. Il trattato assegn\u00f2 Smirne alla Grecia insieme a gran parte della Tracia e una parte dell'Anatolia occidentale.\nAll'Italia fu confermato il possesso delle isole del Dodecaneso (occupate fin dalla guerra italo-turca del 1911-1912, nonostante il Trattato di Ouchy prevedesse la restituzione delle isole all'Impero ottomano). Gran parte dell'Anatolia meridionale e centro-orientale (la costa mediterranea e l'entroterra della Turchia) furono dichiarate zone di influenza italiana.\nAll'Armenia fu assegnata gran parte dell'ex Caucaso ottomano, incluse regioni (ad esempio la provincia di Trebisonda, importante porto sul Mar Nero) nelle quali ormai non c'era una presenza significativa di popolazione armena, dopo i massacri e le deportazioni cui era stata sottoposta.\nLa Francia ricevette la Siria e le zone confinanti dell'Anatolia sud-orientale. La Cilicia, il Kurdistan e gran parte dell'Anatolia centro-orientale vennero dichiarate zone di influenza francese.\nIl Regno Unito ricevette una zona di influenza in Kurdistan in corrispondenza dei confini con l'Iraq.\nLa capitale dell'Impero ottomano, Istanbul, fin\u00ec sotto controllo congiunto britannico-franco-italiano.\nQuesto trattato prevedeva 433 articoli, di cui gli aspetti pi\u00f9 significativi erano i seguenti.\nLa firma di questo trattato fu fortemente contestata da parte dei nazionalisti turchi; infatti coloro che aderirono furono considerati dei traditori e impiccati al loro rientro. Guidati da Mustafa Kemal, i nazionalisti si ribellarono al sultanato di Istanbul e stabilirono un governo separatista ad Ankara. Questo rappresent\u00f2 l'inizio di quella che comunemente viene definita \u201cla guerra d'indipendenza turca\u201d.\nIl ridimensionamento dell'esercito.\nL'esercito ottomano doveva essere limitato a 50.700 uomini, e la marina ottomana poteva mantenere solo sette sloop e sei torpediniere. All'Impero Ottomano fu proibito di creare una forza aerea. Il trattato includeva una commissione interalleata di controllo e organizzazione per supervisionare l'esecuzione delle clausole militari.\nKurdistan.\nLa caduta dell'Impero ottomano e la nascita del moderno Stato della Turchia indussero i curdi a provare a ritagliarsi un proprio Stato nazionale. Si pose per\u00f2 un problema preliminare, in quanto non c'era un consenso generale su quali dovessero essere i confini di questo nuovo Stato, a causa delle differenze tra i territori abitati dalla popolazione curda e i confini politici e amministrativi della regione.\nI confini di un \"Kurdistan\" come entit\u00e0 politica riconosciuta furono proposti da Serif Pasha, il rappresentante della Societ\u00e0 per l'ascesa del Kurdistan alla Conferenza di pace di Parigi.\nLe frontiere del Kurdistan, da un punto di vista etnografico, iniziavano a nord a Ziven, sul confine caucasico, e continuano verso ovest fino a Erzurum, Erzincan, Kemah, Arapgir, Besni e Divick; a est, Ravandiz, Ba\u015fkale, Vezirkale, cio\u00e8 la frontiera della Persia fino al Monte Ararat.\nQuesto caus\u00f2 notevoli controversie tra nazionalisti curdi, poich\u00e9 veniva esclusa la regione del Van. Emin Ali Bedirham propose infatti una soluzione che includesse il Van e uno sbocco al mare nella provincia turca dell'Hatay. Durante una dichiarazione congiunta tra una delegazione curda ed una armena vennero ritirate le rivendicazioni curde su Erzurum e Samsun, ma rimase un contenzioso rispetto alla sovranit\u00e0 su A\u011fr\u0131 e Mu\u015f.\nNessuna di queste due proposte fu accolta dal Trattato di S\u00e8vres, il quale deline\u00f2 un Kurdistan tronco situato laddove ora si trova la Turchia (lasciando fuori i curdi dell'Iran, dell'Iraq britannico e della Siria francese). In ogni caso neanche quest'accordo entr\u00f2 in vigore, dato che il Trattato di S\u00e8vres fu sostituito dal Trattato di Losanna. L'attuale confine turco-iracheno fu negoziato nel 1926. Il trattato prevedeva la divisione dell'Impero ottomano in diverse entit\u00e0, molte delle quali nelle mani delle potenze europee vincitrici della Grande Guerra.\nL'esercito ottomano veniva ridotto a 50.000 unit\u00e0; la marina poteva mantenere solo 13 imbarcazioni e all'impero veniva proibito di avere una forza aerea.\nIl Bosforo, lo stretto dei Dardanelli e il mare di Marmara (i cosiddetti Stretti turchi) furono smilitarizzati e trasformati in territori internazionali.\nInterpretazioni.\nIl principio della riorganizzazione, su base etnica, della carta dell'Europa, accolto dal Trattato in base ai Quattordici punti di Woodrow Wilson, paradossalmente - secondo lo storico britannico Eric Hobsbawm - forn\u00ec una giustificazione alle successive pulizie etniche e, addirittura, all'Olocausto degli Ebrei e al genocidio di molte minoranze europee e asiatiche.\nL\u2019idea del nemico che vuole dividere il paese \u00e8 stata per decenni \u2013 ed \u00e8 tuttora \u2013 parte integrante della psicologia\ncollettiva turca: \u00e8 quella che pu\u00f2 essere definita la \u201csindrome di S\u00e8vres\u201d.\nL'annullamento del trattato.\nIl Trattato di S\u00e8vres fu fortemente contestato da parte dei nazionalisti turchi, che, guidati da Mustafa Kemal Pasci\u00e0, si ribellarono al governo imperiale di Istanbul e stabilirono un governo separatista ad Ankara. Durante la Guerra d'indipendenza turca riuscirono a resistere alle forze di Grecia, Francia e Armenia e si assicurarono un territorio pari a quello dell'attuale Turchia.\nIl movimento nazionalista turco fu riconosciuto dalla comunit\u00e0 internazionale a seguito della firma dei seguenti accordi: Trattato di Mosca del 16 marzo 1921 con l'Unione Sovietica, Accordo di Ankara con la Francia, che pose fine alla guerra franco-turca, Trattato di Alessandropoli e Trattato di Kars, che fissarono i confini esterni.\nLa successione di questi eventi costrinse le Potenze Alleate della Prima guerra mondiale a tornare al tavolo del negoziato con i Turchi ed a firmare nel 1923 il Trattato di Losanna, con il quale veniva annullato e sostituito il Trattato di S\u00e8vres e venivano assegnate ai Turchi l'intera Anatolia, la Tracia orientale con Edirne e le isole egee di Imbro e Tenedo."}
{"id": "280976", "revid": "19474", "url": "https://it.wikipedia.org/wiki?curid=280976", "title": "Balassa-Samuelson", "text": ""}
{"id": "280977", "revid": "124454419", "url": "https://it.wikipedia.org/wiki?curid=280977", "title": "Lavoro domestico", "text": "Il lavoro domestico \u00e8 un tipo di lavoro nell'ambito dello scopo di una residenza. Il lavoro domestico ha una variet\u00e0 di posizioni, come: governanti, custodi, cuochi, baby sitter, autisti, ecc.\nNon bisogna confondere il lavoro domestico con il lavoro a domicilio, nella quale la prestazione \u00e8 resa al domicilio del lavoratore.\nIn Italia.\nDisciplina normativa.\nIl lavoratore domestico, per la peculiarit\u00e0 di prestare la sua attivit\u00e0 all'interno di una famiglia, \u00e8 stato sempre inquadrato da una normativa diversa da quella degli altri lavoratori, cio\u00e8 il lavoro domestico non \u00e8 un lavoro dipendente.\nLa legge 2 aprile 1958 n. 339 (\"Per la tutela del rapporto di lavoro domestico\") indica all'art. 1: \nLa sentenza della Corte costituzionale 23 dicembre 1987 n. 585, ha esteso ai lavoratori con un'attivit\u00e0 lavorativa di meno di 4 ore giornaliere le tutele della suindicata legge.\nPer questo lavoro non sono previsti:\nPur tuttavia, il/la colf \u00e8 un lavoratore subordinato, con diritti e doveri stabiliti dalla legge e dai CCNL di riferimento.\nIl colf ha diritto alle ferie, al TFR, alla tutela del posto in caso di malattia, di infortunio e di maternit\u00e0. In taluni casi ha diritto a trattamenti assistenziali a carico dello Stato, come l'assegno per il nucleo familiare, per la maternit\u00e0 e per la disoccupazione, a patto per\u00f2 che sia stata fatta la comunicazione di assunzione e che sia in regola. Attesa la particolarit\u00e0 del rapporto, il datore di lavoro \u00e8 esonerato dalla tenuta dei libri seguenti:\nIl rapporto di lavoro.\nIl rapporto di lavoro \u00e8 regolamentato dal CCNL sulla disciplina del rapporto di lavoro domestico del 16 febbraio 2007, a valere per il periodo 1\u00ba marzo 2007 - 28 febbraio 2011.\nSecondo l'art. 6 CCNL deve contenere i punti seguenti:\nGli obblighi di legge, a seguito della riforma del 2007/2008, per l'assunzione di un colf sono i seguenti:\n1. comunicazione di assunzione. Entro le ore 24 del giorno di calendario precedente quello di inizio del lavoro va inoltrata al Centro per l'impiego competente per territorio, compilando, in alternativa:\nmediante il sistema delle Comunicazioni obbligatorie, con l'ausilio di un Consulente del lavoro. Tale comunicazione vale quale denuncia di assunzione all'INPS e all'INAIL.\n2. versamento dei contributi previdenziali mediante bollettino postale inviato a domicilio dall'INPS. Si effettua entro il 10 di:\nI contributi versati da Lavoro Domestico sono mediamente compresi fra 1 e 2 \u20ac all'ora, quindi di molto inferiori rispetto ad un Lavoro Dipendente.\n3. comunicazione di proroga, trasformazione dell'orario di lavoro e cessazione del rapporto di lavoro, da inviare entro cinque giorni dall'evento, compilando come predetto un modulo, in alternativa:\nLa legge 28 gennaio 2009 n. 2, all'art. 16\u2013bis comma 11, ha semplificato la normativa di assunzione per i datori di lavoro domestici. L'INPS diventa il destinatario delle comunicazioni di assunzione, della cessazione (dimissioni o licenziamento), della trasformazione e della proroga del rapporto di lavoro del personale domestico: Non \u00e8 pi\u00f9 necessario, come tuttora previsto per gli altri lavoratori, ai sensi dell'art. 9-bis della legge n. 608/1996 come modificata dall'art. 1, comma 1180 della legge n. 296/2006, effettuarle ai Centri per l'impiego.\nL'INPS comunica i dati:\nassolvendo agli obblighi legali nei confronti degli Enti ed Istituti sopra richiamati (art. 4-bis, comma 6, D.Lgs. n. 181/2000).\nPer la comunicazione di assunzione dei colf, le variazioni o l'iscrizione del datore di lavoro sono stati previsti tre modi:\nValgono i termini di recapito suindicati:\nTasse a carico del lavoratore domestico.\nIl lavoratore domestico ha l'obbligo di pagare le tasse autonomamente a fine anno compilando il 730.\nInfatti la busta paga che il lavoratore domestico riceve ogni mese non contiene queste trattenute.\nCertificazione sanitaria.\nIl colf svolgendo la sua attivit\u00e0 in un ambiente domestico ed entrando in contatto anche con bambini, alimenti, ecc. prima di iniziare a lavorare deve presentare al datore di lavoro un certificato medico, effettuato presso la ASL di appartenenza, di assenza di malattie contagiose (art. 2 n. 4, legge 2 aprile 1958, n. 339). Se minore di anni 18 deve indicare anche l'idoneit\u00e0 al lavoro per la qualifica di assunzione. Le visite devono essere ripetute ogni anno (art. 8 legge 17 ottobre 1967 n. 977 smi).\nTali obblighi sono sanzionati: infatti, qualora il colf presti la sua opera senza visita medica e sia maggiorenne, tanto il lavoratore che il datore di lavoro sono puniti con una sanzione amministrativa pecuniaria di 200 \u20ac circa. Qualora invece, il colf sia minorenne la sanzione \u00e8 penale, ed \u00e8 nell'arresto sino a 6 mesi o nell'ammenda fino a 5.000 \u20ac circa, per il solo datore di lavoro.\nInfine, bisogna ricordare che se il lavoratore domestico \u00e8 minore, chi esercita la potest\u00e0 genitoriale deve rilasciare apposita autorizzazione per iscritto, vidimata dal sindaco, per permettere al minore l'effettuazione dell'attivit\u00e0 lavorativa (art. 4 legge 2 aprile 1958, n. 339).\nSanzioni.\nL'impiego del lavoratore domestico che non risulti da registri o altre documentazioni obbligatorie, in pratica senza la comunicazione all'INPS, comporta l'irrogazione di una sanzione da \u20ac 1.500 ad \u20ac 12.000, con una maggiorazione di \u20ac 150 per ogni giorno di cosiddetto lavoro nero. A queste vanno aggiunte le altre sanzioni per le inosservanze relative all'assunzione e alla cessazione del rapporto, se quest'ultima \u00e8 gi\u00e0 intervenuta al momento dell'accertamento.\nNel solo caso in cui sia scaduto almeno un termine per il versamento periodico dei contributi, sono dovute all'INPS le sanzioni civili sul debito contributivo gi\u00e0 maturato, calcolate ai sensi dell'art. 116, l. 388/2000. Nel caso in esame (lavoratori non risultanti da registri o altre documentazioni obbligatorie), tali sanzioni non possono essere inferiori ad un minimo di 3.000 \u20ac (art. 36-bis legge n. 248/2006 s.m.i.). In tal caso le sanzioni civili se inferiori a 3.000 \u20ac, saranno ragguagliate a tale importo. Tale ulteriore aggravio sanzionatorio non ricorre laddove non sia ancora scaduto almeno un termine per i versamenti obbligatori."}
{"id": "280979", "revid": "767487", "url": "https://it.wikipedia.org/wiki?curid=280979", "title": "Sotto accusa", "text": "Sotto accusa (\"The Accused\") \u00e8 un film del 1988 diretto da Jonathan Kaplan.\nIl film, con protagoniste Jodie Foster e Kelly McGillis, \u00e8 ispirato a un fatto autentico avvenuto in un bar di New Bedford, Massachusetts, nel 1983, di cui fu vittima la giovane Cheryl Araujo. Sceneggiatura e colonna sonora della pellicola furono rispettivamente firmate da Tom Topor e da Brad Fiedel. La Foster vinse per la sua interpretazione un Oscar e un Golden Globe come miglior attrice. Il film, che include una sequenza traumatizzante e realistica della violenza a Sarah Tobias su di un flipper, \u00e8 stato uno dei primi lavori di Hollywood a testimoniare cos\u00ec esplicitamente il tema dello stupro.\nTrama.\nSarah Tobias, cameriera in un bar con una pessima reputazione, una sera viene violentata nel locale da tre ragazzi, tra l'incitamento generale di altri avventori. Il procuratore Kathryn Murphy si occupa del caso, e accetta un patteggiamento per lesioni colpose (escludendo cos\u00ec lo stupro) per i tre aggressori. Spinta dalla vittima per\u00f2, con la quale instaura pian piano un rapporto di solidariet\u00e0, si rende conto di aver condotto superficialmente il caso. Con l'aiuto del testimone Ken Joyce, il procuratore decide di portare in tribunale anche tutti gli uomini che hanno istigato i tre alla violenza, accomunati da una notevole avversione per la femminilit\u00e0 della vittima, costretta a subire violenza dopo essere stata convinta a giocare a flipper e ubriacarsi. La causa viene vinta e oltre a far mandare in prigione gli istigatori, ottiene il risultato di far aumentare la pena da scontare ai tre stupratori e la modifica dell'imputazione da lesioni colpose a violenza sessuale."}
{"id": "280982", "revid": "68672630", "url": "https://it.wikipedia.org/wiki?curid=280982", "title": "Metagramma", "text": ""}
{"id": "280983", "revid": "767487", "url": "https://it.wikipedia.org/wiki?curid=280983", "title": "Chi \u00e8 l'altro?", "text": "Chi \u00e8 l'altro? (\"The Other\") \u00e8 un film del 1972 diretto da Robert Mulligan.\nTrama.\nNel Connecticut vivono Alexandra, suo figlio Niles, e la nonna, una russa con facolt\u00e0 medianiche, che insegna al nipotino come capire e identificarsi con le altre creature, umane e animali. Gi\u00e0 dotato di vivida immaginazione, il piccolo Niles rifiuta di credere nella morte del suo fratellino gemello e gli imputa una serie di misteriosi omicidi commessi nei dintorni. A poco a poco le due donne intuiscono la terribile verit\u00e0."}
{"id": "280984", "revid": "767487", "url": "https://it.wikipedia.org/wiki?curid=280984", "title": "Il presidente - Una storia d'amore", "text": "Il presidente - Una storia d'amore (\"The American President\") \u00e8 un film del 1995 diretto da Rob Reiner.\nTrama.\nAndrew Shepherd, presidente degli Stati Uniti, \u00e8 spiritoso, democratico e circondato da uno staff efficiente guidato dal vecchio amico e collega A.J. MacInerney e composto da Lewis Rothschild, consigliere per la politica interna, Robin McCall, l'addetto stampa, Janie Basdin, assistente personale, nonch\u00e9 dall'incaricato dei sondaggi Leon Kodak.\nRimasto vedovo e solo con la figlioletta dodicenne Lucy, Andrew gioca la sua rielezione con due decreti: uno sulla riduzione dell'uso privato delle armi e l'altro, patrocinato da una lobby ecologista che lo ha appoggiato nella nomina.\nEd \u00e8 proprio l'avvocatessa ambientalista ingaggiata dalla lobby, la volitiva Sydney Ellen Wade, che irrompe non solo nella Casa Bianca ma nella vita di Andrew che, attirato dalla franchezza della donna, che commette una gaffe dopo l'altra, se ne innamora.\nMa la \"love story\" provoca le manovre del senatore leader della minoranza, Bob Rumson, il quale scopre che 10 anni prima Sydney Ellen Wade durante un corteo di protesta aveva bruciato la bandiera americana e utilizza questo fatto per screditarne l'immagine.\nL'idillio giunge ad un punto di rottura quando viene dimezzata la portata del trattato sull'ambiente, per il quale Sydney si \u00e8 battuta col suo staff per raggiungere il quorum di voti per la rielezione di Shepherd.\nGli attacchi sempre pi\u00f9 pesanti di Rumson e l'abbandono della donna amata scatenano l'orgoglio dell'uomo che reagisce in diretta televisiva, facendo riportare il decreto alla stesura originaria e promuovendo il disarmo che aveva promesso. La stampa, l'opinione pubblica ed il senato reagiscono in modo entusiasta e Sydney pu\u00f2 riabbracciare l'uomo che ama e che \u00e8 tornata a stimare."}
{"id": "280986", "revid": "767487", "url": "https://it.wikipedia.org/wiki?curid=280986", "title": "L'orgoglio degli Amberson", "text": "L'orgoglio degli Amberson (\"The Magnificent Ambersons\") \u00e8 un film del 1942 fotografato, prodotto, scritto e diretto da Orson Welles, alla sua seconda esperienza registica dopo \"Quarto potere\".\nOrson Welles riveste, oltre al ruolo del regista, anche quello di voce narrante fuori campo, espediente piuttosto nuovo per il periodo.\nTrama.\nLa famiglia Amberson, importante famiglia di Indianapolis alla fine del secolo XIX, \u00e8 ricca e benestante. Il film descrive, attraverso le vicende di alcuni suoi componenti, la sua ascesa e caduta alla vigilia della massiccia industrializzazione americana. Isabel Amberson sposa il ricco e aristocratico Wilbur Minafer, rifiutando per un capriccio di orgoglio la corte di un giovane che eppure ama: Eugene Morgan, intraprendente inventore di automobili di estrazione piccolo-borghese.\nVenti anni pi\u00f9 tardi, dopo la morte del marito a cui \u00e8 sempre stata fedele, Isabel si ritrova a vivere nella vecchia tenuta di famiglia col figlio George, il proprio padre, il fratello Jack e la cognata Fanny (segretamente innamorata di Eugene da sempre). Ironicamente il giovane George si innamora proprio della figlia di Eugene, Lucy, e allo stesso tempo cerca di impedire che sua madre si riavvicini ad Eugene, ora lanciatosi con successo nell'industria automobilistica e anch'egli vedovo. L'orgoglio del figlio sembra ripetere quello della madre venti anni prima: ora \u00e8 lui a non poter sposare Lucy, figlia dell'uomo che insidia l'onore di sua madre Isabel. La vedova, osteggiata nel coronamento del vero amore, ma troppo devota al figlio per opporglisi, muore di consunzione, seguita subito dopo dall'anziano padre.\nIn questa circostanza, emerge che la situazione patrimoniale degli Amberson \u00e8 gravemente compromessa e quella che era un tempo una casata magnificente, ora versa in miseria. George e la zia sono quindi costretti a lasciare la casa di famiglia. Poco dopo il giovane ha un incidente stradale, nel quale si rompe ambedue le gambe. Visitato in ospedale dai Morgan, George chiede perdono a Eugene, riconciliandosi con l'amante della madre.\nProduzione.\nIl film si basava sull'omonimo romanzo di Booth Tarkington, vincitore del Premio Pulitzer. \nLa carriera di Welles venne stroncata dall'insuccesso del film, che lui disconobbe per il rimontaggio da parte dei produttori della Rko Pictures, durante la sua assenza (si trovava in Brasile per girare il documentario \"It's All True\" per rafforzare le relazioni interamericane e scongiurare l'alleanza del paese sudamericano con l'Asse). Essi, preoccupati dall'esito disastroso delle proiezioni-test, massacrarono la pellicola arrivando a tagliarne 43 minuti ed a far girare a Robert Wise un finale pi\u00f9 rassicurante, adatto ai tempi di guerra.\nAnche l'assenza di Welles come attore diminu\u00ec l'appetibilit\u00e0 del film (tanto pi\u00f9 che vi aveva recitato nella versione radiofonica). Eppure negli anni il film verr\u00e0 apprezzato e addirittura preferito, rispetto al precedente, da critici come Andr\u00e9 Bazin. Il suo stile, ricco di dissolvenze e in qualche modo in antitesi a \"Citizen Kane\", pi\u00f9 duro e realistico, per quanto entrambi abbastanza vicini al \"barocco\" nell'uso del grandangolo e nella scelta del piano sequenza, \u00e8 tuttavia in questo film pi\u00f9 calibrato e sobrio, ma di eccellente servizio al lavoro degli attori e al loro inserimento (anche con riprese dal basso) nella scenografia.\nIn seguito Welles vide rescisso il suo contratto con la Rko e pot\u00e9 girare solo un altro film a Hollywood (\"La signora di Shanghai\", 1947), prima di venire scacciato come autore maledetto dal sistema degli studios.\nStile.\nNonostante i tagli, il film contiene alcune importanti innovazioni e un magistrale uso a incastro del tempo e dello spazio tipico di Welles. Il budget pi\u00f9 limitato non permise creazioni virtuosistiche come in \"Quarto potere\", ma restano straordinari i piani sequenza, i grandangoli, la profondit\u00e0 di campo, grazie soprattutto alla collaborazione del direttore della fotografia Stanley Cortez.\nPer la prima volta nel cinema venne sperimentata anche la profondit\u00e0 di campo sonora, cio\u00e8 la presenza contemporanea di pi\u00f9 suoni e voci degli attori, che accavallano i dialoghi rendendoli difficili da distinguere, ma anche straordinariamente simili alla vita reale.\nCelebri sono i titoli di coda letti e non scritti, nei quali Welles si menziona per ultimo.\nEdizione italiana.\nIn Italia il film venne distribuito nel 1946; in questa edizione, al contrario di quella originale, vennero inseriti i titoli di testa, eliminando cos\u00ec gli accrediti narrati a fine film. Nella riedizione televisiva del 1983 si scelse l'utilizzo della copia originale, ridoppiando l'intero film e recuperando gli accrediti finali, narrati da Pino Locchi.\nRiconoscimenti.\nNel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nHome video.\nIn Italia il fim \u00e8 stato distribuito su DVD due volte:"}
{"id": "280987", "revid": "88740", "url": "https://it.wikipedia.org/wiki?curid=280987", "title": "La fabbrica delle mogli (romanzo)", "text": "La fabbrica delle mogli (\"The Stepford Wives\") \u00e8 un romanzo del 1972 scritto da Ira Levin. \u00c8 un thriller satirico con elementi fantascientifici. In Italia \u00e8 stato pubblicato anche con il titolo La donna perfetta.\nDal romanzo sono stati tratti due film, \"La fabbrica delle mogli\" (1975) e \"La donna perfetta\" (2004).\nTrama.\nJoanna Eberhart, insieme al marito Walter, decide di trasferirsi nell'elegante villaggio di Stepford, nel Connecticut.\nL\u00ec stringe amicizia con Bobby e Charmaine, anche loro nuove in citt\u00e0, ma presto si render\u00e1 conto con stupore dello strano comportamento delle donne di Stepford, particolarmente sottomesse.\nForse qualcosa si nasconde dietro le porte chiuse del Circolo degli uomini.\nInfluenza culturale.\nIl nome Stepford \u00e8 stato usato anche nelle storie di Dylan Dog. La prima volta che si sente parlare \u00e8 nel numero 28, \"Lama di Rasoio\": Stepford \u00e8 un sobborgo di Londra fatto costruire da un ingegnere robotico, il dottor Ridley Murray, per volere di Joan Ritt, ex diva del cinema e madre di Tay, un serial killer. A Stepford, Tay \u00e8 libero di sfogare i suoi istinti omicidi e le sue vittime vengono ricostruite il giorno seguente dallo stesso dottor Murray.\nIn lingua inglese, l'espressione \"Stepford wife\" \u00e8 diventata sinonimo di una donna sottomessa alla volont\u00e0 del marito e conforme allo stereotipo servile incarnato dai personaggi del libro."}
{"id": "280989", "revid": "1444886", "url": "https://it.wikipedia.org/wiki?curid=280989", "title": "Sindrome cinese", "text": "Sindrome cinese (\"The China Syndrome\") \u00e8 un film del 1979 diretto da James Bridges.\nLa pellicola tratta dei pericoli dell'energia nucleare, e fu uno dei primi film di Michael Douglas assieme a un'attrice gi\u00e0 affermata (e nota per le sue battaglie ambientaliste) come Jane Fonda e ad una \"vecchia gloria\" di Hollywood, Jack Lemmon.\nIl film fu presentato in concorso al 32\u00ba Festival di Cannes; l'attore Jack Lemmon vinse il premio per la miglior interpretazione maschile.\nTrama.\nDurante un servizio documentaristico su una centrale nucleare da 800\u00a0MW di potenza situata a Ventana, Kimberley Wells (presentatrice televisiva), Richard (operatore televisivo indipendente) ed Hector (assistente al suono) assistono ad un incidente mentre si trovano all'interno dello spazio visitatori adiacente alla sala di controllo della centrale. Mentre Jack Godell, direttore della sala di controllo operativa della centrale, riesce a dominare l'emergenza, Richard riprende furtivamente l'evento con la propria cinepresa.\nTornati in redazione Kimberly informa il direttore della redazione di avere una notizia esclusiva da mandare in onda, ma il direttore della rete televisiva non consente la trasmissione del filmato, perch\u00e9 le riprese senza permesso all'interno delle centrali nucleari sono vietate dal codice penale degli Stati Uniti. Richard disapprova la decisione del direttore Don Jacovich e lo accusa di cedere alle pressioni da parte della societ\u00e0 che gestisce l'impianto; Richard, rivolge a Jacovich parole offensive. La mattina dopo, Richard sottrae il filmato e lo porta a supervisionare da un ingegnere nucleare, il quale gli rivela che durante l'incidente si era arrivati molto vicini alla fusione del nocciolo, che, se fosse avvenuta, avrebbe provocato un gravissimo incidente nucleare, con la contaminazione dell'intera California a causa della cosiddetta \"sindrome cinese\". Sull'incidente, intanto, indaga una commissione federale che, fra il silenzio generale dei mass media, conclude velocemente le indagini sentenziando che la situazione era stata gestita al meglio e la centrale poteva tornare operativa immediatamente. Kimberly e Richard sono convinti che questa frettolosa chiusura sia stata causata dalle pressioni esercitate dall'azienda proprietaria della centrale.\nIntanto Jack Godell, nel corso di una verifica, si accorge di una perdita di liquido radioattivo dalla pompa che spinge l'acqua di raffreddamento verso il nocciolo. Controllando la documentazione riguardante le verifiche per la sicurezza dell'impianto, si accorge che molte radiografie delle saldature della pompa in questione erano state falsificate, sei anni prima. Godell denuncia al suo diretto superiore una grave mancanza di sicurezza e chiede che l'impianto sia chiuso e messo a norma, ma dato che questa operazione comporterebbe il fermo della centrale ed un costo di milioni di dollari, il suo allarme viene deliberatamente ignorato, e la centrale viene rimessa in esercizio come da programma.\nIn contatto coi giornalisti Kimberly e Richard, Godell si mette d'accordo per far pervenire le radiografie falsificate alla Commissione incaricata di rilasciare i permessi per la costruzione delle centrali nucleari. Ma il collaboratore dei due giornalisti incaricato di svolgere tale compito viene seguito dai sicari dell'azienda proprietaria della centrale, che con il loro pick-up lo fanno uscire di strada, facendo sparire le radiografie dal luogo dell'incidente.\nAvvertito di ci\u00f2 da Kimberly, Godell cerca di raggiungere egli stesso la sede della Commissione per testimoniare, ma durante il tragitto si accorge di essere pedinato, e per seminare i suoi inseguitori guida fino alla centrale nucleare, dove essi non possono entrare. Qui scopre che il reattore \u00e8 stato portato quasi al 100% della potenza, e cerca di far capire ai suoi colleghi che in tali condizioni di insicurezza arrivare al massimo della potenza poteva significare incorrere di nuovo in un incidente, ma questi non gli danno ascolto e gli consigliano di tornare a casa per rilassarsi pensando fosse ubriaco. Esasperato, sottrae la pistola alla guardia, fa uscire dalla sala di controllo tutti, compreso il suo amico e collega Ted Spindler, e si chiude dentro, minacciando di liberare gas radioattivi se non gli fosse stata concessa la possibilit\u00e0 di essere immediatamente intervistato in diretta televisiva, cos\u00ec da far finalmente uscire dall'ombra le irregolarit\u00e0 da lui riscontrate. I dirigenti dell'azienda, davanti alle minacce di Godell, sono costretti ad accettare le sue richieste: il tecnico rivela in diretta televisiva che la centrale aveva rischiato un grave incidente, ma viene preso dall'emozione e non riesce ad esporre con chiarezza il reale stato di insicurezza della centrale e quindi il motivo del suo gesto. Nel frattempo, l'amministratore delegato dell'azienda aveva chiamato una squadra speciale della Polizia per forzare la porta della sala di controllo, e aveva ordinato a Evan di provocare un allarme, in modo tale da distrarlo. Nel momento opportuno il collegamento delle telecamere viene fatto saltare e gli uomini della polizia entrano con la forza nella sala controllo, uccidendo Godell a colpi di arma da fuoco. In quel mentre la pompa difettosa entra effettivamente in avaria rischiando nuovamente il disastro, ma ancora una volta viene scongiurato il peggio.\nApprofittando della confusione all'uscita della centrale, i dirigenti dell'azienda cercano di sminuire l'accaduto davanti alla folla di giornalisti accorsa sul luogo, dichiarando che un impiegato psicologicamente instabile e ubriaco si era appropriato della sala di controllo utilizzando un'arma, e per evitare rischi era stato prima assecondato e poi neutralizzato; inoltre, durante l'avvenimento la centrale aveva subito solo leggeri danni e non c'era mai stato un rischio di fusione. Proprio quando l'interesse dei giornalisti presenti sembrava affievolirsi, e la figura di Godell destinata a passare alla cronaca come quella di un folle, Kimberly Wells attira l'attenzione su Ted, il quale dichiara al pubblico televisivo che Godell diceva il vero e che dovr\u00e0 esserci un'inchiesta.\nProduzione.\nContesto.\nCome molti film statunitensi dell'epoca (per esempio \"Tutti gli uomini del presidente\", \"Brubaker\", \"Silkwood\"), questo \u00e8 un film impegnato o di denuncia, in questo caso rispetto sia alla questione nucleare \u2013 da sempre al centro di proteste e contestazioni \u2013 sia riguardo al ruolo che i \"mass media\" giocano, in maniera determinante, nella formazione dell'opinione pubblica, specie quando sono sottoposti a censura o autocensura o pubblicano notizie menzognere.\nIl film usc\u00ec nelle sale americane il 16 marzo 1979, 12 giorni prima dell'incidente di Three Mile Island, e questa eccezionale coincidenza fu una delle ragioni del grande successo del film.\nLa sindrome cinese.\nIl titolo fa riferimento a una teoria secondo la quale, in caso di un incidente ad una centrale elettrica nucleare, in cui ci sia la fusione del nocciolo del reattore, niente riuscirebbe a fermarlo: fonderebbe fino alla base della centrale e oltre, perforando la crosta terrestre, \u00abin teoria fino alla Cina\u00bb. Nella spiegazione data nel film, l'effetto sarebbe impossibile perch\u00e9, qualora il nocciolo fuso raggiungesse la falda acquifera sotterranea, esploderebbe nell'atmosfera, creando una nuvola radioattiva che con la ricaduta, a seconda della direzione del vento, ucciderebbe tutti nei dintorni provocando nei contaminati, a distanza di tempo, il cancro a tutti i sopravvissuti.\nCome per\u00f2 si \u00e8 osservato nell'incidente di Three Mile Island, il nocciolo, parzialmente fuso, non perfor\u00f2 il pavimento degli edifici, non raggiunse la falda acquifera sotterranea e non esplose: il combustibile fuso si raccolse sul fondo del recipiente a pressione, mentre nel caso del disastro di \u010cernobyl' non ci fu la fusione del nocciolo, ma l'esplosione di natura chimica del reattore, con conseguente espulsione del materiale radioattivo. L'evoluzione dei due incidenti risult\u00f2 molto diversa rispetto a quanto \"previsto\" dal film ed ebbe conseguenze per l'esterno molto differenti in conseguenza della presenza o assenza di strutture di contenimento adatte."}
{"id": "280991", "revid": "339392", "url": "https://it.wikipedia.org/wiki?curid=280991", "title": "Weishaupt", "text": ""}
{"id": "280992", "revid": "599013", "url": "https://it.wikipedia.org/wiki?curid=280992", "title": "Il volo della fenice", "text": ""}
{"id": "280994", "revid": "119087350", "url": "https://it.wikipedia.org/wiki?curid=280994", "title": "Protocollo AAA", "text": "Un protocollo AAA, nella telematica, e in particolare nelle reti di telecomunicazione o di computer, indica un protocollo che realizza le tre funzioni di autenticazione, autorizzazione e accounting.\nL'espressione non si riferisce dunque ad un protocollo in particolare, ma ad una famiglia di protocolli che, anche in modi diversi ovvero con implementazioni diverse, offrono i servizi citati.\nAutenticazione.\nL'autenticazione \u00e8 il processo mediante il quale un'entit\u00e0 (come un agente) dimostra la propria identit\u00e0 ad un'altra. Normalmente la prima entit\u00e0 \u00e8 un client (utente, server), mentre la seconda \u00e8 un server. L'autenticazione avviene attraverso l'inserimento di una proposta d'identit\u00e0 (ad es.il nome utente) e la dimostrazione di essere in possesso delle credenziali che ne consentono la verifica. Le credenziali possono essere: una password, un token unico, un certificato digitale oppure la chiamata ad un numero di telefono indicato dall'utente.\nAutorizzazione.\nL'autorizzazione si riferisce alla concessione di privilegi specifici ad un'entit\u00e0 o ad un utente, in base al profilo autenticato, ai privilegi richiesti, allo stato corrente del sistema. Le autorizzazioni possono anche essere basate su restrizioni di tipo temporale, di tipo geografico o sul divieto di accessi multipli simultanei da parte dello stesso utente. Nella maggior parte dei casi il privilegio concesso consiste nell'utilizzo di un determinato tipo di servizio. Esempi di servizi sono il filtraggio e l'assegnazione dell'indirizzo IP, l'assegnazione degli indirizzi locali, l'assegnazione dei parametri di qualit\u00e0 del servizio, l'allocazione della larghezza di banda e la crittografia.\n\"Accounting\".\nIl termine \"Accounting\" (contabilizzazione) si riferisce al monitoraggio del consumo di risorse di rete da parte degli utenti. Tale attivit\u00e0 \u00e8 finalizzata alla programmazione dei fabbisogni futuri (dimensionamento, allocazione, ottimizzazione delle risorse di sistema), alla fatturazione dei consumi, alla profilazione degli utenti web e delle loro abitudini d'uso. L\"'accounting\" pu\u00f2 avvenire in:"}
{"id": "280995", "revid": "1369234", "url": "https://it.wikipedia.org/wiki?curid=280995", "title": "Zibaldone", "text": "Lo Zibaldone, o con il titolo completo Zibaldone di pensieri, \u00e8 un diario personale che raccoglie una grande quantit\u00e0 di appunti, riflessioni e aforismi, scritti tra il luglio/agosto 1817 e il dicembre 1832 da Giacomo Leopardi, per un totale di 4526 pagine.\nStoria.\nIl titolo deriva dalla caratteristica della composizione letteraria, in quanto mistura di pensieri, come per l'omonima vivanda emiliana che \u00e8 costituita da un amalgama vario di molti ingredienti diversi; il termine pu\u00f2 essere utilizzato per descrivere un mucchio confuso di persone. Il vocabolo era usato come titolo di opere anche prima in un'accezione non dissimile, ovvero di raccolta disordinata di pensieri, testi e concetti. Tuttavia dopo la composizione di Leopardi il termine \u00e8 usato universalmente per indicare annotazioni su quaderni o diari, di pensieri sparsi. \"Zibaldone\" pu\u00f2 essere usato anche in modo dispregiativo per discorsi o scritti senza filo logico, disordinati, fatti di idee eterogenee.\nDopo la morte del poeta (nel 1837) il fascio di carte era rimasto presso l'amico Antonio Ranieri, il quale lo tenne per oltre cinquant'anni con altri manoscritti, lasciandolo in un baule a sua volta finito in eredit\u00e0 a due donne di servizio. Dopo la morte di Ranieri e un processo per stabilirne la propriet\u00e0, gli studiosi poterono finalmente avere accesso all'autografo che \u00e8 oggi conservato presso la Biblioteca Nazionale di Napoli.\nEdizioni.\nL'opera \u00e8 stata pubblicata per la prima volta in sette volumi, durante il triennio 1898-1900, a cura di una commissione di studiosi presieduta da Giosu\u00e8 Carducci con il titolo \"Pensieri di varia filosofia e di bella letteratura\" dall'editore Le Monnier. L'edizione carducciana, ora di pubblico dominio, si pu\u00f2 scaricare dall'Internet Archive (vedi alla sezione Collegamenti esterni) \nLe edizioni successive di una certa importanza filologica sono quelle di Francesco Flora (2 volumi del 1937-38, ma in edizioni successive ne fece anche una scelta ridotta), poi la stessa rivista da Walter Binni ed Enrico Ghidetti (nel 1969) e finalmente l'edizione critica a cura di Giuseppe Pacella (in 3 volumi, presso Garzanti, 1991) sulla base della quale sono impostate quella di Lucio Felici (1997, con premessa di Emanuele Trevi), quella, riveduta, di Rolando Damiani (nella collana \"I Meridiani\", Arnoldo Mondadori Editore, 1997 e 19992) e quella tematica stabilita sugli indici leopardiani (uscita, a cura di Fabiana Cacciapuoti, dal 1997 al 2003).\nUn'edizione fotografica del manoscritto curata da Emilio Peruzzi \u00e8 stata pubblicata in 10 volumi tra il 1989 ed il 1994. Un'altra edizione dell'autografo, a cura di Fiorenza Ceragioli e Monica Ballerini, \u00e8 stata pubblicata in CD-ROM nel 2009.\nNel 2013, in volume unico e con una importante introduzione, \u00e8 stata pubblicata, per cura di Franco d'Intino e Michael Caesar, la prima traduzione integrale in inglese: \"Zibaldone, The Notebooks of Giacomo Leopardi\", sotto gli auspici del \"Leopardi Centre in Birmingham\": nei Penguin Classics in Gran Bretagna, e da Farrar, Straus and Giroux negli USA. \nAntologie di passi scelti sono state pubblicate a cura di Giuseppe De Robertis (1922), Valentino Piccoli (1926), Giuseppe Morpurgo (1934 e 1946), Guido Marpillero (1934), Flavio Colutta (1937), Giuseppe Petronio (1938), Francesco Biondolillo (1945), Anna Maria Moroni (1972, con una fondamentale introduzione di Sergio Solmi, a sua volta curatore di una scelta nel 1977), Carlo Prono (1976), Mario Andrea Rigoni (1997) e Vincenzo Gueglio (1998). Anche Vincenzo Cardarelli ne cur\u00f2 una scelta antologica che fece pubblicare nel 1921 a cura de \"La Ronda\" con il titolo \"Il testamento letterario di Giacomo Leopardi\".\nContenuto.\nSi tratta di \"annotazioni di varia misura e ispirazione\", spesso scritte in prosa diretta e pertanto caratterizzate da un tono di provvisoriet\u00e0, da uno stile per lo pi\u00f9 asciutto; a volte brevissime, a volte ampie e articolate per punti. Eppure la loro importanza \u00e8 fondamentale, in quanto contengono un notevole insieme di temi e spunti che spesso costituirono ispirazione per i \"Canti\", le \"Operette morali\", e, soprattutto i \"Pensieri\". In qualche caso, invece, queste pagine vedono riflettersi quanto gi\u00e0 detto altrove, o riportano commenti su libri letti, osservazioni su incontri o esperienze ecc. Sono di particolare interesse le numerosissime pagine che elaborano gli elementi essenziali della poetica e del pensiero di Leopardi, di cui il lettore pu\u00f2 cogliere l'intimo dinamismo e il procedere per successivi momenti problematici. Tra l'11 luglio e il 14 ottobre 1827 Leopardi stesso ne redasse un indice tematico (evidentemente incompleto, visto che continu\u00f2 a scriverlo fino al 4 dicembre 1832).\nLa prima pagina \u00e8 infatti datata \"luglio o agosto 1817\" (data ricostruita dal Leopardi successivamente alla sua decisione di datare gli appunti da p.\u00a0100, ovvero in data 8 gennaio 1820), l'ultima \"Firenze, 4 dicembre 1832\". Il maggior numero delle 4.525 pagine venne scritto tuttavia fra il 1817 e il 1823 per un totale di pi\u00f9 di 4.000 pensieri elaborati. Lo studioso Claudio Colaiacomo lega il dislivello di frequenza della scrittura ai vari viaggi e alla sedentariet\u00e0 del poeta la cui \"scrittura dello \"Zibaldone\" appare legata essenzialmente ad un'immagine dell'esistenza come claustrazione o reclusione, quale fu quella nella quale spesso l'autore si present\u00f2 nelle sue lettere, e che al di l\u00e0 del suo fondamento biografico immediato, costituisce il segno di una volont\u00e0 di integrale letterarizzazione dell'esistenza\".\nI temi trattati sono: la religione cristiana, la natura delle cose, il piacere, il dolore, l'orgoglio, l'immaginazione, la disperazione e il suicidio, le illusioni della ragione, lo stato di natura del creato, la nascita e il funzionamento del linguaggio (con anche diverse annotazioni etimologiche), la lingua adamica e primitiva, la caduta dal Paradiso, il bene e il male, il mito, la societ\u00e0, la civilt\u00e0, la memoria, il caso, la poesia ingenua e sentimentale, il rapporto tra antico e moderno, l'oralit\u00e0 della cultura poetica antica, il talento, e, insomma, tutta la filosofia che sostiene e nutre la propria poesia.\nIl \"dolore\" \u00e8 la legge della realt\u00e0 ed \u00e8 universale. Esso riguarda \"non gli individui, ma le specie, i generi, i regni, i globi, i sistemi, i mondi\" (\"Zibaldone\", 3). Il ricordo ha un'importanza fondamentale in quanto fa emergere una folla di sensazioni, sentimenti, riflessioni, arricchendoli del fascino della lontananza, che le immerge in un'atmosfera di vago, di indefinito, impreciso. (\"Zibaldone\", 6). La ricordanza poetica diventa memoria di emozioni e sensazioni della prima et\u00e0. Si tratta di un atteggiamento che sar\u00e0 anche alla base degli \"Idilli\" (\"Zibaldone\", 8).\nIl \"ricordo\" ha, come detto, un'importanza fondamentale nella poesia leopardiana: \"La rimembranza \u00e8 essenziale e principale nel sentimento poetico, non per altro se non perch\u00e9 il presente, qual ch'egli sia, non pu\u00f2 essere poetico; e il poetico, in uno o in altro modo si trova sempre consistere nel lontano, nell'indefinito, nel vago\" (\"Zibaldone\", 6). Questi concetti sono il punto di partenza dell'idillio \"L'infinito\" e l'anelito a un'esperienza interiore che vada al di l\u00e0 del mondo limitato della nostra esperienza sensibile. La ricordanza \u00e8 lo stato d'animo poetico soprattutto perch\u00e9 ci permette di recuperare la dimensione fantastica e commossa che nella prima adolescenza l'uomo ha assunto di fronte alla vita: l'adolescenza \u00e8 l'et\u00e0 in cui si viene formando la nostra sensibilit\u00e0. \"La sensazione presente non deriva immediatamente dalle cose, non \u00e8 un'immagine degli oggetti, ma della immaginazione fanciullesca; una ricordanza, una ripetizione, una ripercussione o riflesso della immagine antica. [...] In maniera che, se non fossimo stati fanciulli, tali quali siamo ora, saremmo privi della massima parte di quelle poche sensazioni indefinite che ci restano, giacch\u00e9 non le proviamo se non rispetto e in virt\u00f9 della fanciullezza\" (\"Zibaldone\", 7).\nLa \"poesia\" \u00e8 poi identificata da Leopardi con il \"senso dell'indeterminato\" e con le emozioni interiori cui corrispondono alcune particolari parole evocatrici di immaginazioni e rimembranze infinite: \"lontano\", \"antico\", \"notte\", \"notturno\", \"oscurit\u00e0\", \"profondo\", ecc. (\"Zibaldone\", 9)."}
{"id": "280996", "revid": "438678", "url": "https://it.wikipedia.org/wiki?curid=280996", "title": "Prima o poi me lo sposo", "text": "Prima o poi me lo sposo (\"The Wedding Singer\") \u00e8 una commedia romantica americana del 1998 diretta da Frank Coraci, scritta da Tim Herlihy, prodotta da Robert Simonds per 18 milioni di dollari e incassato 80,2 milioni di dollari negli Stati Uniti e 123,3 milioni di dollari nel mondo. Il film \u00e8 interpretato da Adam Sandler, Drew Barrymore e Christine Taylor. Racconta la storia di un cantante di matrimoni che si innamora di una cameriera.\nIl film \u00e8 stato successivamente adattato in un musical teatrale con lo stesso nome, debuttando a Broadway nell'aprile 2006 e terminando a Capodanno dello stesso anno. Jon Lovitz avrebbe ripreso il suo ruolo di Jimmie Moore nell'episodio omonimo di The Goldbergs, ambientato durante gli eventi di Prima o poi me lo sposo, con Sandler, Barrymore e Billy Idol che compaiono attraverso l'uso di filmati d'archivio.\nTrama.\nNel 1985, Robbie Hart \u00e8 un cantante per matrimoni a Ridgefield, nel New Jersey, il cui matrimonio con la sua fidanzata Linda si sta avvicinando. Egli incontra e fa amicizia con Julia Sullivan, una nuova cameriera nella sala ricevimenti dove lavora, e promette di cantare al suo matrimonio, anche se il suo fidanzato, uomo d'affari e investitore di obbligazioni Glenn Gulia, non ha ancora fissato una data.\nIl giorno del matrimonio di Robbie, sua sorella Kate lo informa mentre aspetta all'altare che Linda ha cambiato idea sul matrimonio, lasciandolo emotivamente devastato e umiliato. Pi\u00f9 tardi quel giorno, Linda fa visita a Robbie e rivela di essersi innamorata di lui per le sue ambizioni di essere una rock star, e odia l'idea di essere sposata solo con un cantante di matrimonio. Robbie sprofonda nella depressione, preoccupando i suoi amici e la sua famiglia. Il suo migliore amico Sammy lo convince a tornare al lavoro, ma d\u00e0 una performance disastrosa e decide di rinunciare ai concerti di matrimonio e rinnega la sua promessa di cantare per Julia quando Glenn finalmente fissa un appuntamento. Tuttavia, Julia lo convince ad aiutarla con la pianificazione e la loro amicizia sboccia. Mentre Robbie trascorre del tempo con Julia, inizia a rendersi conto di quanto sia superficiale Linda. Durante un doppio appuntamento con Julia, Glenn e la cugina di Julia, Holly, Robbie viene a sapere da Glenn che tradisce Julia frequentemente e ha intenzione di continuare dopo che si sono sposati.\nJulia e Robbie sono sempre pi\u00f9 confusi dai loro sentimenti sempre pi\u00f9 profondi l'uno per l'altro. Quando Holly dice a Robbie che Julia sta per sposare Glenn per i suoi soldi, lui persegue senza successo un lavoro in una banca. Julia \u00e8 costernata dal suo materialismo, e quando lui l'accusa dello stesso, lei si arrabbia con lui. Depresso, decide di seguire l'esempio di Sammy di avere solo relazioni superficiali con le donne, in risposta a cui Sammy confida di essere infelice e incoraggia Robbie a dire a Julia come si sente. Nel frattempo, Julia confida a sua madre di essersi disinnamorata di Glenn e di aver sviluppato dei sentimenti per Robbie, e scoppia a piangere pensando di diventare la \"signora Julia Gulia\". Robbie arriva per dichiarare i suoi sentimenti e la vede attraverso la finestra della sua camera da letto nel suo abito da sposa, dove si guarda felicemente allo specchio fingendo di aver appena sposato Robbie, ma Robbie presume che stia pensando a Glenn.\nCon il cuore spezzato, Robbie esce per ubriacarsi e trova Glenn nel bel mezzo della sua festa di addio al celibato pre-matrimonio, a braccetto con un'altra donna. Dopo uno scambio acceso, Glenn prende a pugni Robbie e lo prende in giro. Robbie barcolla a casa e trova Linda che lo aspetta con voglia di riconciliarsi e sviene. La mattina seguente, lei risponde alla porta e si presenta come sua fidanzata a Julia mortificata. Corre da Glenn, che sta dormendo sugli eventi della notte precedente, e gli dice che vuole sposarsi immediatamente. Si offre felicemente di portarla a Las Vegas.\nRobbie si sveglia e, dopo essersi scrollato di dosso i postumi della notte precedente, rifiuta la superficiale riconciliazione di Linda e la caccia via. Alla festa del 50\u00ba anniversario di matrimonio della sua vicina Rosie, alla quale dava lezioni di canto, si rende conto di voler invecchiare con Julia e, incoraggiato da Rosie, decide di seguirla. Proprio in quel momento, Holly arriva e lo informa dell'incontro di Julia con Linda, quindi Robbie si precipita all'aeroporto e ottiene un biglietto di prima classe per Las Vegas.\nDopo aver raccontato la sua storia ai suoi empatici compagni di viaggio, tra cui Billy Idol, scopre che Glenn e Julia sono sullo stesso volo. Con l'aiuto di Billy e del personale di volo, Robbie, canta all'altoparlante, una canzone che ha scritto, intitolata : \"Grow Old With You\", dedicata a Julia. Mentre Robbie entra nella cabina principale cantando, Glenn cerca di aggredirlo solo per essere ostacolato e spinto in un bagno dagli assistenti di volo con l'aiuto di Billy e di un fan sovrappeso. Robbie e Julia ammettono il loro amore reciproco e si scambiano un bacio. Billy, impressionato dalla canzone di Robbie, si offre di parlare di lui ai dirigenti della sua casa discografica.\nSuccessivamente, Robbie e Julia si sposano e i compagni della band di Robbie si esibiscono al loro matrimonio.\nColonna sonora.\nCi sono due colonne sonore per \"The Wedding Singer\", chiamate \"The Wedding Singer\" e \"The Wedding Singer Volume 2\", distribuite entrambe nel 1998. Il film contiene molte scene di canto ai matrimoni, con le canzoni eseguite dagli attori. Gli album della colonna sonora, per la maggior parte, contengono le versioni originali delle canzoni. Solo per \"Rapper's Delight\" \u00e8 stata usata la versione del film (cantata da Ellen Dow), proposta in combinazione col disco originale.\nL'elenco delle canzoni del primo album \u00e8:\nL'elenco delle canzoni del secondo album \u00e8:\nCanzoni che vengono ascoltate nel film, ma non sono incluse nella colonna sonora sono:\nAccoglienza.\nIl film, girato con un budget di 18 milioni di dollari, ne ha incassati a livello mondiale. Nella classifica USA \u00e8 il secondo incasso del 1998, con dollari, dopo \"Titanic\".\nIl film ha ricevuto generalmente critiche positive. Rotten Tomatoes gli d\u00e0 un punteggio di 67% basato sulle recensioni di 61 critici, con un punteggio medio di 6.1/10."}
{"id": "280998", "revid": "767487", "url": "https://it.wikipedia.org/wiki?curid=280998", "title": "Professione pericolo", "text": "Professione pericolo (\"The Stunt Man\") \u00e8 un film diretto da Richard Rush.\nTrama.\nCameron, un reduce della guerra del Vietnam, ricercato dalla polizia, \u00e8 costretto, allo scopo di rendersi irreperibile, ad unirsi alla troupe del regista Eli Cross, che, al corrente della sua situazione, lo impiega, nonostante la sua totale inesperienza nel campo, come stuntman, in situazioni al limite dell'impossibile.\nEgli riuscir\u00e0 a conquistare la sua fiducia e ad imparare velocemente il mestiere, innamorandosi anche di Nina, l'attrice protagonista del film."}
{"id": "281001", "revid": "104458", "url": "https://it.wikipedia.org/wiki?curid=281001", "title": "Kazuyoshi Funaki", "text": "Biografia.\n. Esord\u00ec nella Coppa del Mondo di salto con gli sci il 20 dicembre 1992 a Sapporo (27\u00b0). Due anni pi\u00f9 tardi ottenne la prima vittoria in Coppa del Mondo, il 10 dicembre 1994 sul trampolino normale di Planica.\nLe stagioni dal 1997 al 1999 furono le pi\u00f9 ricche di risultati per Funaki: ai Mondiali del 1997 vinse l'argento nella gara a squadre, come membro del quartetto giapponese, e concluse la stagione al terzo posto nella classifica generale di Coppa del Mondo.\nL'anno seguente a gennaio vinse prima il prestigioso Turneo dei quattro trampolini, poi divent\u00f2 campione del mondo di volo con gli sci. A febbraio, ai XVIII Giochi olimpici invernali che si disputavano in patria, a Nagano, vinse la medaglia d'oro sul trampolino lungo K120 ; vinse inoltre l'argento nel trampolino normale K90 e guid\u00f2 il quartetto giapponese alla vittoria nella gara a squadre. . A fine stagione fu secondo nella classifica generale di Coppa del Mondo dietro allo sloveno Primo\u017e Peterka, il miglior piazzamento finale della sua carriera.\nAi Mondiali del 1999 si laure\u00f2 campione del mondo sul trampolino normale K90 e fu di nuovo argento nella gara a squadre. Nelle stagioni successive Funaki fatic\u00f2 a ottenere risultati di rilievo, soprattutto a livello individuale; ai XIX Giochi olimpici invernali di fu 9\u00b0 nel trampolino normale, 7\u00b0 nel trampolino lungo, 5\u00b0 nella gara a squadre. Con il quartetto giapponese vinse comunque l'argento nella gara a squadre ai Campionati mondiali di sci nordico 2003.\nRiconoscimenti.\nNel 1999 venne premiato con la Medaglia Holmenkollen, uno dei pi\u00f9 importanti riconoscimenti dello sci nordico, e il duo austriaco Christoph und Lollo gli dedic\u00f2 una canzone, \"Funaki\", contenuta nell'album \"Schispringerlieder\"."}
{"id": "281004", "revid": "767487", "url": "https://it.wikipedia.org/wiki?curid=281004", "title": "La grande fuga", "text": "La grande fuga (\"The Great Escape\") \u00e8 un film del 1963 diretto da John Sturges. \u00c8 basato sul libro di Paul Brickhill, pilota australiano della Royal Australian Air Force, il cui Supermarine Spitfire venne abbattuto in Tunisia nel marzo 1943. Brickhill fu successivamente internato in Germania al campo di concentramento per ufficiali Stalag Luft III a Sagan (ora \u017baga\u0144, in Polonia, ma allora nella tedesca Bassa Slesia), dove partecip\u00f2 alla realizzazione di un tunnel destinato all'evasione dal campo.\nPaul Brickhill scrisse altri testi da cui furono tratti i film: \"I guastatori delle dighe\" e \"Il cielo \u00e8 la mia meta\" (storia di Sir Douglas Bader) da cui \u00e8 tratta la pellicola \"Bader il pilota\".\nTrama.\nUn gruppo di prigionieri inglesi viene rinchiuso in un campo di prigionia tedesco gestito dalla Luftwaffe, creato per ospitare tutte le \"mele marce\" raccolte dai vari campi dopo vari tentativi di fuga; il comandante del campo, un aviatore, si impegna a creare condizioni \"umane\" per disincentivare i prigionieri dal ritentare l'evasione. Fin dal primo giorno iniziano i tentativi di fuga, mai coronati da successo. Tra i prigionieri figura lo \"squadron leader\" (tradotto letteralmente come caposquadriglia, equivalente a maggiore) Roger Bartlett, chiamato in codice X1, sospettato a ragione dai tedeschi di essere a capo di una organizzazione dedita a favorire e organizzare le fughe per creare disordine e destabilizzazione tra le forze tedesche. Portato al campo dalla Gestapo con l'avviso che in caso di ulteriore fuga X1, se ripreso, sarebbe stato eliminato. Dopo un colloquio con il \"group captain\" (nel doppiaggio italiano il grado della RAF viene tradotto con l'italiano \"maggiore\" anche se equivale a colonnello) Ramsey, comandante dei prigionieri e ufficiale alleato pi\u00f9 alto in grado, Bartlett decide di effettuare un tentativo di fuga massiccio, basato sulla realizzazione di tre tunnel (denominati \"Tom\", \"Dick\" e \"Harry\") che dovrebbero consentire l'evasione di circa 250 prigionieri.\nL'organizzazione della fuga viene pianificata e realizzata meticolosamente, grazie anche all'individuazione di alcune figure chiave, tra cui uno scassinatore, uno specialista in tunnel (il tenente Velinski), un falsario, un falegname e un sarto; inoltre viene messa in piedi una massiccia rete di collaboratori che predispone documenti, abiti civili, cartine, biglietti ferroviari, razioni di viveri e quanto altro si renda necessario. Durante i festeggiamenti organizzati dai prigionieri americani per ricordare il Giorno dell'Indipendenza il \"tunnel\" \"Tom\" viene per\u00f2 scoperto dalle guardie dello Stalag. Tra gli americani, il capitano Virgil Hilts, esperto pilota di bombardieri decide di tentare la fuga da solo, ma si metter\u00e0 al servizio dell'organizzazione dopo l'uccisione di un prigioniero suo amico, lo scozzese Archibald Ives al quale erano saltati i nervi alla scoperta del tunnel e si era avventato verso i reticolati finendo sotto il fuoco di una torretta di guardia.\nPer non rischiare ulteriori ritardi, l'organizzazione concentra le proprie forze su un solo tunnel, il pi\u00f9 avanzato. Durante la notte prescelta per la fuga, si scopre che l'uscita del tunnel risulta troppo arretrata rispetto al previsto, ovvero a circa otto metri dai primi alberi che circondano il campo di concentramento. Non \u00e8 comunque possibile rimandare il tentativo, poich\u00e9 tutti i documenti e biglietti riportano la data del giorno stesso, pertanto la fuga ha inizio e decine di prigionieri iniziano ad inoltrarsi nel bosco vicino. Sono 76 i prigionieri che riescono a uscire dal campo attraverso il tunnel Harry prima che le guardie, sentito un rumore prodotto da un prigioniero, diano l'allarme e blocchino il tunnel facendo irruzione nel locale di ingresso. Un paio di prigionieri vengono catturati allo sbocco del tunnel.\nDiretti verso diverse destinazioni, quali la Francia, la Svizzera e la Spagna, i prigionieri in fuga vengono braccati dalla Gestapo e dalla Wehrmacht; molti espedienti davvero ingegnosi vengono messi in atto dai fuggiaschi ed alcuni sono uccisi, ma la maggior parte di loro viene nuovamente catturata, compresi Bartlett e i suoi uomini. Bartlett, nonostante la padronanza del francese, viene smascherato, sebbene alla stazione ferroviaria venga salvato in un primo momento dal sacrificio del capitano di corvetta Eric Ashley-Pitt. Soltanto in due riescono a raggiungere una nave, scendendo lungo il fiume in una barca. In cinquanta saranno passati per le armi dalla Gestapo. Anche il tenente Colin Blythe rimarr\u00e0 ucciso, dopo che l'aereo rubato da lui e dal suo compagno di fuga precipita per un guasto. 11 prigionieri ripresi dalla Wehrmacht e dalla Luftwaffe sono riportati al campo, oltre a questi anche Hilts, protagonista di una rocambolesca fuga in moto fino al confine svizzero, finita sui reticolati dopo alcuni salti acrobatici. Il comandante del campo viene destituito e probabilmente subir\u00e0 un processo sommario. Nella realt\u00e0 saranno diversi dei fuggiaschi a riparare oltre i confini controllati dai tedeschi.\nProduzione.\nCast.\nCharles Bronson, che prima di essere un attore era stato un minatore, diede alcuni consigli al regista John Sturges su come scavare in maniera eccellente durante le riprese. Donald Pleasence, durante la Seconda guerra mondiale, venne realmente catturato e fatto prigioniero dai tedeschi. Richard Attenborough, lo s\"quadron leader\" Roger Bartlett \"Big X\", era stato inquadrato nella RAF come parte della Film Unit e in questa veste partecip\u00f2 a varie missioni sulla Germania al posto del mitragliere di coda; durante l'addestramento si procur\u00f2 un danno permanente all'orecchio ma venne nominato sergente.\nIl ruolo dei prigionieri statunitensi fu molto ampliato dalla produzione, anch'essa statunitense, e non vi fu nella realt\u00e0 nessuna fuga in moto o in aeroplano; i prigionieri che realizzarono la fuga erano in realt\u00e0 tutti inglesi o dell'Impero britannico.\nRiprese.\nIl film fu girato interamente in Europa, con un intero set che riproponeva lo Stalag Luft III costruito vicino a Monaco di Baviera. Gli esterni per le sequenze della fuga furono girati nella contea del Reno e nelle aree presso il Mare del Nord, alcune scene della fuga a piedi degli attori Gordon Jackson e Richard Attenborough furono girate a F\u00fcssen, mentre le scene sulla motocicletta Triumph TR6 Trophy (verniciata di nero senza gli stemmi laterali per renderla pi\u00f9 simile alle moto tedesche della Wehrmacht) guidata da Steve McQueen furono girate tutte nei dintorni di Pfronten-Berg con la bella chiesa di Sankt Nikolaus che, in alcune scene prima del salto del reticolato, appare spesso sullo sfondo. Il salto del reticolato con la moto non fu effettuato da Steve McQueen, che era un pur valido motociclista, ma da Bud Ekins, suo amico e compagno di squadra nel team USA di moto Enduro di quegli anni.\nTutti gli interni furono girati presso gli studi della Bavaria Film a Monaco. Quando gli interni del Bavaria Studio si dimostrarono troppo piccoli, la squadra di produzione ottenne il permesso dal governo tedesco di girare in un parco nazionale. Al termine delle scene gli alberi danneggiati furono rimessi in sesto dalla troupe stessa.\nDistribuzione.\nLa pellicola \u00e8 stata presentata in anteprima mondiale il 20 giugno 1963 a Londra.\nData di uscita.\nAlcune date di uscita internazionali nel corso del 1963 sono state:\nAccoglienza.\nBotteghino.\nSi \u00e8 classificato al 6\u00ba posto tra i primi 100 film di maggior incasso della stagione cinematografica italiana 1963-1964.\nCritica.\nLa critica ha accolto positivamente la pellicola apprezzando, soprattutto, la capacit\u00e0 di non concedere un attimo di tregua nonostante la lunga durata. Questo grazie al buon lavoro del regista che ha saputo miscelare sapientemente azione, guerra e avventura. Tra le tante e brave stelle presenti viene attribuita una nota di merito al simpatico e coraggioso personaggio interpretato da Steve McQueen."}
{"id": "281006", "revid": "767487", "url": "https://it.wikipedia.org/wiki?curid=281006", "title": "Perch\u00e9 un assassinio", "text": "Perch\u00e9 un assassinio (\"The Parallax View)\" \u00e8 un film di genere thriller politico del 1974 diretto da Alan J. Pakula e interpretato da Warren Beatty, Hume Cronyn, William Daniels e Paula Prentiss.\nIl film \u00e8 stato adattato da un romanzo del 1970 di Loren Singer ed \u00e8 il secondo film della \"trilogia della paranoia\" di Pakula, insieme a \"Una squillo per l'ispettore Klute\" (1971) e \"Tutti gli uomini del presidente\" (1976). Oltre ad essere l'unico film della trilogia a non essere stato distribuito dalla Warner Bros. Pictures, \"Perch\u00e9 un assassino\" \u00e8 anche l'unico dei tre a non essere stato candidato per un Premio Oscar.\nTrama.\nA tre anni dall'assassinio del senatore Carroll (candidato alla Presidenza degli Stati Uniti) per mano di un cameriere, la Commissione d'inchiesta ha concluso che non vi \u00e8 stata alcuna cospirazione politica. Lee Carter, reporter televisiva ai tempi del delitto, non ne \u00e8 affatto convinta poich\u00e9 molti colleghi, testimoni della tragedia, sono rimasti coinvolti in sospetti incidenti mortali. Joe Frady - anche lui giornalista e a sua volta presente alla morte di Carroll - si decide ad agire soltanto quando anche Lee muore in oscure circostanze.\nSeguendo esili indizi, Frady scopre l'esistenza della Parallax Corporation, un gruppo manovrato da frange deviate del governo, che addestra killer professionisti da impiegare a scopi eversivi. Frady, sotto falso nome, riesce ad entrare nell'organizzazione e a raccogliere le prove decisive del complotto, ma non si accorge della trappola che nel frattempo gli viene tesa: la Parallax, scoperta la sua identit\u00e0, vuole servirsi di lui per farne il capro espiatorio di un attentato contro un altro scomodo senatore dalle idee troppo progressiste, candidato alla Casa Bianca.\nIl senatore Hammond viene effettivamente ucciso da un killer della Parallax e la colpa ricade sul giornalista che, mentre tenta di fuggire per mettersi in salvo, viene ucciso dagli agenti governativi. Sei mesi dopo, la Commissione d'inchiesta riferisce che Frady, agendo da solo, ha ucciso Hammond per paranoia e patriottismo fuorviato.\nProduzione.\nLa particolare fotografia anamorfica, con lenti lunghe, inquadrature non convenzionali e messa a fuoco superficiale, \u00e8 stata supervisionata da Gordon Willis.\nRiprese.\nLo Space Needle di Seattle \u00e8 visto estesamente nella prima sequenza dell'assassinio. La scena del fiume \u00e8 stata girata alla Gorge Dam, sul fiume Skagit (Ross Lake National Recreation Area) nello stato di Washington. La scena dell'aeroporto \u00e8 stata girata all'aeroporto Hollywood Burbank, in California.\nLa maggior parte delle immagini utilizzate nel montaggio degli assassini erano di personaggi anonimi o sfondi patriottici, con individui storici occasionali come Richard Nixon, Adolf Hitler, Papa Giovanni XXIII e Lee Harvey Oswald. Il montaggio utilizza anche un disegno di Thor della Marvel.\nCritica.\n\"Perch\u00e9 un assassinio\" \u00e8 uno dei film di Alan Pakula di minor successo al botteghino, ma tra i pi\u00f9 elogiati dalla critica. Bench\u00e9 al momento della sua uscita avesse ricevuto reazioni contrastanti dalla critica, la maggior parte di carattere negativo, la ricezione del film \u00e8 stata pi\u00f9 positiva nel corso degli ultimi anni."}
{"id": "281023", "revid": "212348", "url": "https://it.wikipedia.org/wiki?curid=281023", "title": "Il re leone", "text": "Il re leone (\"The Lion King\") \u00e8 un film d'animazione del 1994, diretto da Roger Allers e Rob Minkoff, prodotto dalla Walt Disney Feature Animation e distribuito dalla Walt Disney Pictures. 32\u00ba Classico Disney, fu il quinto film uscito nel Rinascimento Disney. Fu prodotto da Don Hahn, e ha una sceneggiatura accreditata a Irene Mecchi, Jonathan Roberts e Linda Woolverton. Nel cast vocale originale risaltano Matthew Broderick, Jeremy Irons, James Earl Jones, Moira Kelly, Rowan Atkinson, Whoopi Goldberg e Jim Cummings. La storia ha luogo in un regno di leoni in Africa, e fu influenzata dall'opera teatrale di William Shakespeare \"Amleto\". Il film racconta la storia di Simba, un giovane leone che dovr\u00e0 prendere il posto di suo padre Mufasa come re. Tuttavia, dopo che Scar, lo zio di Simba, uccide Mufasa, il principe deve impedire allo zio di conquistare le Terre del Branco e vendicare suo padre.\nVenne distribuito il 15 giugno 1994 con una reazione positiva da parte della critica, che elogi\u00f2 il film per la sua musica e la storia. Si guadagn\u00f2 anche una rara valutazione \"A+\" da CinemaScore. Con un incasso totale di oltre 968 milioni di dollari in tutto il mondo, \u00e8 il film d'animazione tradizionale di maggior incasso cinematografico nella storia, il film d'animazione in 2D di maggior successo negli Stati Uniti, e il 39\u00ba lungometraggio nella classifica dei film con maggiori incassi nella storia del cinema. \"Il re leone\" ottenne due Oscar per la sua realizzazione nella musica e il Golden Globe per il miglior film commedia o musicale. Le sue canzoni, con una colonna sonora originale di Hans Zimmer, furono scritte dal compositore Elton John e il paroliere Tim Rice. Il film venne dedicato al presidente della Disney Frank Wells, che era morto in un incidente in elicottero il 3 aprile 1994.\nUn adattamento di Broadway del film debutta nel 1997, vincendo sei Tony Awards, tra cui quello al miglior musical. Il film ha avuto un sequel direct-to-video, \"Il re leone II - Il regno di Simba\" (1998), uno spin-off, \"Il re leone 3 - Hakuna Matata\" (2004), due serie televisive animate, \"Timon e Pumbaa\" e \"The Lion Guard\", e un omonimo remake fotorealistico in computer grafica nel 2019.\nNel 2016 venne scelto per la conservazione nel National Film Registry della Biblioteca del Congresso.\nTrama.\nNelle vaste \"Terre del Branco\", in Africa, governate dai leoni, tutti gli animali si radunano presso l'imponente Rupe dei Re per celebrare la nascita del futuro re Simba, figlio del sovrano Mufasa e di sua moglie Sarabi, che viene presentato dal vecchio e saggio mandrillo Rafiki. Il fratello minore di Mufasa, Scar, che non si presenta volutamente alla cerimonia, facendo infuriare Mufasa, \u00e8 geloso del cucciolo, che lo scalza di diritto dalla linea di successione al regno a cui lui aspirava. Mesi dopo, Simba \u00e8 cresciuto, diventando un curioso ed energico leoncino, sempre in cerca di nuove avventure. Mufasa lo porta a visitare il regno, spiegandogli l'andamento del Cerchio della Vita, facendogli capire quali siano le responsabilit\u00e0 di un re e spiegandogli che i leoni e gli animali del regno non devono spingersi nei luoghi non illuminati dal sole.\nUn giorno Simba si reca dallo zio Scar, che lo istiga a visitare un cimitero di elefanti, luogo proibito e pericoloso. Il leoncino porta con s\u00e9 Nala, la sua migliore amica, e, dopo aver distratto Zazu, il bucero maggiordomo di corte che li accompagna, i due cuccioli si avviano al cimitero. Giunti sul posto, vengono attaccati dalle tre iene maculate Shenzi, Banzai e Ed: la zona infatti, oltre i confini delle Terre del Branco, \u00e8 il loro territorio. I cuccioli, dopo un inseguimento da parte delle iene, vengono salvati da Mufasa, avvisato in tempo da Zazu, che attacca e mette in fuga le iene. Mufasa, deluso dal comportamento del figlio, lo rimprovera per aver messo in pericolo se stesso e Nala, e gli spiega di nuovo che un re non pu\u00f2 fare tutto ci\u00f2 che vuole ma deve agire con criterio. Una volta fatta la pace, gli assicura che, anche quando non ci sar\u00e0 pi\u00f9, veglier\u00e0 sempre su di lui, assieme ai \"grandi re del passato\", che vegliano su di loro dal cielo. Nel frattempo Scar, raggiunte le iene, sapendo che a loro interessa solo avere animali da predare, promette loro che quando lui diventer\u00e0 re potranno entrare nelle Terre del Branco. Cos\u00ec complotta insieme a loro per uccidere fratello e nipote, in modo da usurpare il trono, e riunisce le iene in un esercito.\nIl giorno dopo, Scar attua il suo piano: conduce Simba all'interno di una gola, mentre le iene inducono una gigantesca mandria di gnu a correre nel crepaccio. Mufasa, avvertito poi dallo stesso Scar, accorre per salvare il figlio, riuscendo a metterlo al sicuro, venendo per\u00f2 travolto dalla mandria di gnu, riesce successivamente, con un balzo, ad aggrapparsi a delle rocce che conducono alla cima. Durante la risalita, giunto sul ciglio della gola, Mufasa chiede aiuto a Scar, che si rifiuta e provoca la morte del fratello rigettandolo brutalmente tra la mandria di gnu impazzita. Simba, che assiste disperatamente alla scena, \u00e8 tuttavia ignaro che l'assassino di suo padre \u00e8 proprio lo zio: pensa infatti che Mufasa abbia semplicemente perso la presa dalle rocce a cui era aggrappato.\nIl cucciolo, raggiunto il corpo senza vita del padre, viene avvicinato dallo zio, che gli addossa la colpa sulla morte del re e gli intima di fuggire lontano, in quanto lo odierebbero tutti. Mentre Simba corre via, Scar ordina alle iene di inseguirlo ed ucciderlo; il cucciolo riesce per\u00f2 a sfuggire alle iene, oltrepassando una selva di rovi, e scappa in esilio verso il deserto. Ormai eliminati sia il fratello che il nipote, Scar si autoproclama re delle Terre del Branco e come prima cosa permette al suo esercito di iene di vivere insieme agli altri animali, con conseguenze disastrose per le Terre del Branco e rompendo il Cerchio della Vita, causando una vera e propria carestia.\nNel frattempo Simba, dopo un lungo cammino nel deserto, sviene. Stanco e disidratato, viene per\u00f2 salvato da Timon e Pumbaa, rispettivamente un suricato e un facocero, che lo prendono con loro e lo portano in una giungla. Il leoncino cresce insieme ai suoi due nuovi amici che gli insegnano l\"'Hakuna matata\" (senza pensieri), per dimenticare cos\u00ec tutte le preoccupazioni.\nAnni dopo, Simba \u00e8 diventato un giovane leone adulto simile a suo padre. Un giorno, Timon e Pumbaa vengono attaccati da una leonessa affamata: Simba interviene per salvarli e, dopo una breve lotta, scopre che la leonessa \u00e8 Nala, la quale credeva, da ci\u00f2 che ha raccontato Scar, che credeva a sua volta di aver eliminato il nipote, che il leone fosse morto. I due leoni, stupiti di ritrovarsi dopo tanto tempo, si innamorano poco dopo, anche se nessuno dei due ha il coraggio di dichiararsi. Nala chiede a Simba di tornare a casa e riprendere il suo posto come legittimo sovrano, raccontandogli della carestia che ha colpito le Terre del Branco. Il giovane leone tuttavia si rifiuta perch\u00e9 ha troppo timore di affrontare il suo passato, e dopo un litigio i due si separano. Nel frattempo Rafiki, che ha avuto delle visioni riguardanti il fatto che Simba fosse ancora vivo, lo raggiunge nella giungla e lo convince ad affrontare il passato mostrandogli lo spirito dell'amato genitore. Simba, incoraggiato dai consigli dello spirito di Mufasa (che gli dice di ricordarsi chi veramente \u00e8), e dal saggio Rafiki, che, con un colpo in testa, gli fa capire che bisogna affrontare il proprio passato, parte alla volta del regno, raggiunto da Nala, Timon e Pumbaa.\nGiunti alle Terre del Branco, diventate ormai un deserto desolato a causa del governo di Scar, Simba e Nala raggiungono la Rupe dei Re: qui Scar ha appena aggredito Sarabi, che gli aveva rinfacciato la superiorit\u00e0 di Mufasa. Simba intima allo zio di cedere il trono o combattere, ma Scar, forte anche della moltitudine di iene dalla sua parte, costringe Simba a rivelare la sua presunta colpevolezza nella morte di Mufasa. Le leonesse sono sconvolte e Scar, incalzando Simba sull'orlo della Rupe, gli fa perdere l'equilibrio, mentre un fulmine colpisce un albero e fa scoppiare un incendio. In procinto di gettare il nipote tra le fiamme, Scar rivela a Simba che \u00e8 stato lui a uccidere Mufasa, convinto che il segreto morir\u00e0 con lui. Ma Simba, infuriato, si getta contro lo zio e lo costringe a rivelare la verit\u00e0. Inizia una grande battaglia tra leoni e iene sulla Rupe, cui prendono parte anche Timon, Pumbaa, Zazu e Rafiki. Simba mette all'angolo Scar, che cerca di addossare la colpa alle iene, che, sentendo le sue parole, si infuriano e indietreggiano, e lo implora di avere piet\u00e0. Simba, non volendosi macchiare dello stesso crimine dello zio, decide di risparmiarlo, mandandolo in esilio e ordinandogli di non tornare mai pi\u00f9. Scar finge di sottomettersi, ma poi attacca il nipote a tradimento. I due leoni combattono e Simba riesce alla fine a gettare gi\u00f9 dal dirupo Scar, che pur sopravvivendo alla caduta, viene circondato, assalito e divorato dalle iene, adirate per il suo tradimento.\nSimba, trionfante e riconosciuto come legittimo sovrano dal resto degli animali, comincia il suo governo alla Rupe e nelle Terre del Branco, che ritornano floride e ricche di vita. Qualche tempo dopo, Rafiki presenta agli animali il cucciolo di Simba e Nala, al fianco di Timon e Pumbaa, e il Cerchio della Vita continua il suo corso.\nProduzione.\nSviluppo artistico.\nL'idea per \"Il re leone\" venne concepito alla fine del 1988 nel corso di una conversazione tra Jeffrey Katzenberg, Roy E. Disney e Peter Schneider su un aereo per l'Europa per promuovere \"Oliver &amp; Company\". Durante la conversazione arriv\u00f2 il tema di una storia ambientata in Africa, e Katzenberg colse subito al volo l'idea. Il produttore Thomas Schumacher, che aveva appena completato \"Bianca e Bernie nella terra dei canguri\", decise di unirsi al progetto, \"perch\u00e9 i leoni sono cool\". L'idea venne poi sviluppata dal vice presidente per gli affari creativi della Walt Disney Feature Animation Charlie Fink. Katzenberg decise di aggiungere elementi che coinvolgono il raggiungimento della maggiore et\u00e0 e la morte, e le idee provenienti da esperienze di vita personali, come ad esempio alcune delle sue prove nella sua strada accidentata in politica, dicendo sul film: \"\u00c8 un po' su me stesso\". Nel novembre dello stesso anno Thomas Disch (autore di \"The Brave Little Toaster\") scrisse un trattamento dal titolo \"King of the Kalahari\", e poi Linda Woolverton trascorse un anno scrivendo bozze della sceneggiatura, che venne intitolata \"King of the Beasts\" e poi \"King of the Jungle\". La versione originale del film era molto diversa dal film finale. La trama era incentrata in una battaglia tra leoni e babbuini, dove Scar era il leader dei babbuini, Rafiki era un ghepardo, e Timon e Pumbaa erano amici d'infanzia di Simba. Inoltre Simba non avrebbe lasciato il regno, ma sarebbe diventato un \"pigro, sciatto, orribile personaggio\" a causa delle manipolazioni di Scar, cos\u00ec da poter essere rovesciato dopo il raggiungimento della maggiore et\u00e0.\nIl regista di \"Oliver &amp; Company\" George Scribner era il regista iniziale del film, venendo poi raggiunto da Roger Allers, che era il caporeparto della storia su \"La bella e la bestia\" nell'ottobre 1991. Allers port\u00f2 con s\u00e9 Brenda Chapman, che sarebbe diventata il capo della storia. In seguito, molti dei membri della squadra di direzione, inclusi Allers, Scribner, Hahn, Chapman e lo scenografo Chris Sanders, fecero un viaggio al Parco nazionale di Hell's Gate in Kenya, al fine di studiare e ottenere un apprezzamento del contesto per il film. Dopo sei mesi di lavoro di sviluppo della storia Scribner decise di lasciare il progetto, poich\u00e9 si scontr\u00f2 con Allers ed i produttori sulla loro decisione di trasformare il film in un musical, dato che l'intenzione di Scribner era di fare un film tipo documentario, pi\u00f9 focalizzato sugli aspetti naturali. Rob Minkoff sostitu\u00ec Scribner, e il produttore Don Hahn si un\u00ec alla produzione. Hahn trov\u00f2 lo script sfocato e privo di un tema chiaro, e dopo aver stabilito il tema principale come \"lasciare infanzia e affrontare le realt\u00e0 del mondo\" chiese una riorganizzazione finale. Allers, Minkoff, Chapman e Hahn quindi riscrissero la storia in due settimane di incontri con i registi Kirk Wise e Gary Trousdale, che avevano appena finito \"La bella e la bestia\". Inoltre il titolo dello script cambi\u00f2 da \"King of the Jungle\" a \"Il re leone\", poich\u00e9 l'ambientazione non era la giungla, ma la savana.\n\"Il re leone\" fu il primo Classico Disney ad essere una storia originale, piuttosto che essere basato su un lavoro gi\u00e0 esistente. I realizzatori dissero che la storia de \"Il re leone\" era stata ispirata dalle storie di Giuseppe e Mos\u00e8 dalla Bibbia e dall\"'Amleto\" di William Shakespeare. Durante l'estate del 1992, il team venne raggiunto dalla sceneggiatrice Irene Mecchi, e un secondo sceneggiatore, Jonathan Roberts, si un\u00ec qualche mese pi\u00f9 tardi. La Mecchi e Roberts si fecero carico del processo di revisione, risolvendo problemi emotivi nello script e aggiungendo attivit\u00e0 comiche per Pumbaa, Timon e le iene. Il paroliere Tim Rice lavor\u00f2 a stretto contatto con il team di scrittura, volando in California almeno una volta al mese, poich\u00e9 le sue canzoni necessitavano di lavorare in continuit\u00e0 narrativa. I testi di Rice - che vennero rielaborati fino alla fine della produzione - furono addirittura appuntati agli storyboard durante lo sviluppo. Le riscritture erano frequenti; l'animatore Andreas Deja disse che le scene completate venivano consegnate solo per poi dover essere rianimate a causa di cambiamenti di dialogo.\nCasting.\nI doppiatori vennero scelti per il loro adeguamento e ci\u00f2 che avrebbero potuto aggiungere ai personaggi - per esempio, James Earl Jones fu scelto perch\u00e9 i registi trovavano la sua voce \"potente\" e simile al ruggito di un leone. Nathan Lane originariamente fece un provino per Zazu, ed Ernie Sabella per una delle iene. Dopo essersi incontrati presso lo studio di registrazione, gli attori, che all'epoca erano co-protagonisti in \"Guys and Dolls\", vennero invitati a registrare insieme come iene. I registi risero delle loro prestazioni e decisero di assegnarli a Timon e Pumbaa. Per le iene, l'intenzione originale era quella di riunire Cheech &amp; Chong, ma mentre Cheech Marin accett\u00f2 di interpretare Banzai, Tommy Chong non era disponibile. Cos\u00ec il suo ruolo venne trasformato in una iena femmina, Shenzi, che venne doppiata da Whoopi Goldberg.\nAnimazione.\nLo sviluppo de \"Il re leone\" inizi\u00f2 in concomitanza con \"Pocahontas\", su cui la maggior parte degli animatori della Walt Disney Feature Animation decise invece di lavorare, credendo che sarebbe stato il pi\u00f9 prestigioso e di successo dei due. Gli sceneggiatori, inoltre, non avevano molta fiducia nel progetto; Brenda Chapman dichiar\u00f2 che era riluttante ad accettare il lavoro, \"perch\u00e9 la storia non era molto buona\", e lo sceneggiatore Burny Mattinson disse al collaboratore Joe Ranft che \"non so chi vorr\u00e0 guardare quello\". La maggior parte dei principali animatori facevano il loro primo importante lavoro di supervisione di un personaggio, o erano molto interessati nell'animare un animale. Tredici di questi supervisori all'animazione, sia in California che Florida, erano responsabili nello stabilire le personalit\u00e0 e il tono per i personaggi principali del film. Le guide all'animazione per i personaggi principali includevano Mark Henn su Simba giovane, Ruben A. Aquino su Simba adulto, Andreas Deja su Scar, Aaron Blaise su Nala giovane, Anthony DeRosa su Nala adulta e Tony Fucile su Mufasa. Quasi 20 minuti del film, tra cui la sequenza di \"Voglio diventare presto un re\", furono animati presso l'impianto dei Disney-MGM Studios. In ultima analisi, pi\u00f9 di 600 artisti, animatori e tecnici contribuirono a \"Il re leone\" nel corso della sua produzione. Settimane prima che il film venisse distribuito, la produzione fu influenzata dal terremoto di Northridge del 1994, che spense lo studio e richiese che gli animatori finissero il proprio lavoro da casa.\nGli animatori dei personaggi studiarono animali reali come riferimento, come era stato fatto per il film del 1942 \"Bambi\". Jim Fowler, noto esperto di fauna selvatica, visit\u00f2 gli studi a pi\u00f9 riprese con un assortimento di leoni e altri abitanti della savana per discutere il comportamento e aiutare gli animatori a dare ai loro disegni un tocco autentico. Le Terre del Branco sono modellate sul parco nazionale del Kenya visitato dalla squadra. Varie lunghezze focali e lenti furono impiegate per differire dalla rappresentazione abituale dell'Africa nei documentari - che impiegano teleobiettivi per filmare la fauna selvatica a distanza. La sensazione epica trasse ispirazione dagli studi concettuali dell'artista Hans Bacher - che, a seguito della richiesta di Scribner di realismo, cerc\u00f2 di raffigurare effetti come il lens flare - e le opere dei pittori Charles Marion Russell, Frederic Remington e Maxfield Parrish. Dal momento che i personaggi non furono antropomorfizzati, tutti gli animatori dovettero imparare a disegnare gli animali a quattro zampe, e la storia e lo sviluppo del personaggio \u00e8 stato fatto attraverso l'uso di riprese pi\u00f9 lunghe seguendo i personaggi.\nL'uso del computer aiut\u00f2 i registi a presentare la loro visione in modo nuovo. L'uso pi\u00f9 notevole di animazione al computer \u00e8 nella sequenza della fuga degli gnu. Molti gnu distinti vennero creati in un programma per computer in 3D, moltiplicati in centinaia, modificati in cel-shading per somigliare all'animazione tradizionale, e vennero loro dati dei percorsi casuali gi\u00f9 dalla montagna per simulare il reale movimento imprevedibile di una mandria. Cinque animatori e tecnici appositamente addestrati trascorsero pi\u00f9 di due anni a creare la sequenza di due minuti e mezzo della fuga. Altri usi dell'animazione al computer vennero fatti attraverso il CAPS, che contribu\u00ec a simulare i movimenti di macchina, come le carrellate, e fu impiegato sugli effetti di colorazione, illuminazione e particelle.\nL'entusiasta accoglienza del pubblico a un primo trailer de \"Il re leone\", che consisteva unicamente della sequenza di apertura con la canzone \"Il cerchio della vita\", sugger\u00ec che il film sarebbe stato un grande successo. Mentre sia \"Il re leone\" che \"Pocahontas\" furono successi commerciali, \"Il re leone\" ricevette recensioni migliori e consegu\u00ec incassi superiori a \"Pocahontas\", uscito un anno dopo.\nColonna sonora.\nIl paroliere Tim Rice, che stava lavorando con il compositore Alan Menken sulle canzoni per \"Aladdin\", venne invitato a scrivere le canzoni, e accett\u00f2 a condizione di trovare un partner compositore. Poich\u00e9 Menken non era disponibile, i produttori accettarono il suggerimento di Rice per Elton John, dopo che l'invito di Rice per gli ABBA era fallito perch\u00e9 Benny Andersson era impegnato con il musical \"Kristina fr\u00e5n Duvem\u00e5la\". John espresse interesse nello scrivere \"canzoni ultra-pop che i ragazzi vorrebbero; poi gli adulti possono andare a vedere quei film e ottenere altrettanto piacere\", citando una possibile influenza de \"Il libro della giungla\", dove sentiva che la musica \"era cos\u00ec divertente e faceva appello a bambini e adulti\".\nJohn e Rice scrissero cinque canzoni originali per questo film (\"Il cerchio della vita\", \"Voglio diventare presto un re\", \"Sar\u00f2 re\", \"Hakuna Matata\" e \"L'amore \u00e8 nell'aria stasera\"), con l'esecuzione del cantante di \"Can You Feel the Love Tonight\" sui titoli di coda. Le versioni IMAX e DVD aggiunsero un altro brano, \"Il rapporto del mattino\", che era basato su una canzone scartata durante lo sviluppo che alla fine era stata inclusa nella versione musical dal vivo del film. La musica del film venne composta da Hans Zimmer, che fu assunto sulla base delle sue opere in due film in contesti africani, \"La forza del singolo\" e \"Un mondo a parte\", e complet\u00f2 la colonna sonora con musica tradizionale africana ed elementi di coro organizzati da Lebo M.\nLa colonna sonora originale del film usc\u00ec il 31 maggio 1994. Fu il quarto album pi\u00f9 venduto dell'anno della Billboard 200 e la colonna sonora pi\u00f9 venduta. \u00c8 l'unica colonna sonora di un film d'animazione ad essere certificata diamante (10x platino). Esiste una registrazione bootleg della completa partitura strumentale di Hans Zimmer per il film, ma non ne \u00e8 mai stata data una versione completa dalla Disney.\nL'uso della canzone \"Il leone si \u00e8 addormentato\" in una scena con Timon e Pumbaa port\u00f2 a controversie tra la Disney e la famiglia del sudafricano Solomon Linda, che compose la canzone (originariamente intitolato \"Mbube\") nel 1939. Nel luglio 2004, la famiglia present\u00f2 una denuncia, in cerca di 1,6 milioni di dollari in royalties dalla Disney. Nel febbraio 2006, gli eredi di Linda raggiunsero un accordo legale con Abilene Musica, che deteneva i diritti in tutto il mondo e che aveva concesso in licenza la canzone della Disney per una riservata cifra di denaro.\nDistribuzione.\nData di uscita.\nLe date di uscita internazionali sono state:\nEdizione italiana.\nL'edizione italiana del film \u00e8 a cura della Royfilm e il doppiaggio fu eseguito presso la International Recording con la collaborazione della Angriservices Edizioni e diretto da Renzo Stacchi su dialoghi di Andrea De Leonardis, mentre testi italiani delle canzoni e direzione musicale sono a cura di Ermavilo. Inizialmente il doppiaggio fu eseguito e missato con Luigi Ferraro e Renato Montanari come voci rispettivamente di Timon e Pumbaa nelle parti parlate, ma Blake Todd (vicepresidente della Disney Character Voices International) insistette per sostituirli ritenendoli troppo differenti vocalmente dagli interpreti delle parti cantate Roberto Stafoggia ed Ermavilo (accreditato come Augusto Giardino). Todd scelse lo stesso Ermavilo come voce di Pumbaa, mentre Stacchi scelse Tonino Accolla per Timon, e tutte le scene in cui sono presenti i personaggi vennero ridoppiate (anche nelle parti cantate) con minime modifiche nei dialoghi. Il fatto venne alla luce nel 2003 in occasione dell'uscita dell'edizione DVD, che a causa di un errore di missaggio presenta il doppiaggio preliminare anzich\u00e9 quello definitivo (a differenza di quanto indicato nei titoli di coda). Nella canzone \"Il rapporto del mattino\", che sostituisce una breve scena di dialogo nell'edizione estesa distribuita in home video nel 2003, Simba canta con la voce di Gabriele Patriarca (che interpret\u00f2 lo stesso ruolo ne \"Il re leone 3 - Hakuna Matata\"), mentre Gianni Musy doppia alcune frasi supplementari di Mufasa; la canzone fu adattata da Lorena Brancucci.\nEdizioni estere.\nQuando il film venne distribuito nelle sale cinematografiche di tutto il mondo nel 1994, contava complessivamente 28 doppiaggi in altrettante lingue, ivi compreso uno speciale doppiaggio in lingua zulu, realizzato in onore dell'ambientazione del film. Si tratta ad oggi del solo doppiaggio in lingua zulu mai realizzato ed \u00e8 rimasto per lungo tempo l'unico caso di doppiaggio eccezionale appositamente creato per un film, dedicato alla cultura che aveva funto da ispirazione: bisogner\u00e0 aspettare il 2016 per vedere con il film \"Oceania\" un doppiaggio speciale in lingua tahitiana, seguito nell'arco di pochi mesi da una versione in m\u0101ori e una in hawaiano; sulla scia del loro successo, nel 2019 il film \"Frozen II - Il segreto di Arendelle\" ha visto la realizzazione di un nuovo doppiaggio speciale, questa volta in lingua sami settentrionale.\nAccoglienza.\nIncassi.\n\"Il re leone\" incass\u00f2 \u00a0$ in Nord America e una stima di \u00a0$ in altri territori per un totale mondiale di \u00a0$. A marzo 2020, occupa il cinquantesimo posto nella classifica dei film con maggiori incassi nella storia del cinema, risultando l'undicesimo film d'animazione con maggiore incasso e il terzo Classico Disney con maggiore incasso (dopo \"Frozen - Il regno di ghiaccio\" e \"Zootropolis\").\n\u00c8 anche il film di maggior incasso del 1994 in tutto il mondo. Dopo la sua uscita iniziale, dove guadagn\u00f2 768,6 milioni di dollari, si classific\u00f2 come il secondo maggiore incasso di tutti i tempi in tutto il mondo, alle spalle di \"Jurassic Park\". Mantenne il record per il lungometraggio animato di maggior incasso (in Nord America, al di fuori del Nord America e in tutto il mondo), fino a quando non venne superato dai film animati al computer \"Alla ricerca di Nemo\" (2003), \"Shrek 2\" (2004), \"L'era glaciale 3 - L'alba dei dinosauri\" (2009), \"Toy Story 3 - La grande fuga\" (2010) e \"Frozen - Il regno di ghiaccio\" (2013). Durante la sua riedizione in 3D, \"Il re leone\" \u00e8 risalito fino alla terza posizione. \u00c8 anche il pi\u00f9 grande film d'animazione degli ultimi 50 anni in termini di biglietti venduti.\nUscita cinematografica originale.\n\"Il re leone\" ebbe una distribuzione limitata in Nord America il 15 giugno 1994, uscendo in soli due cinema, El Capitan Theatre di Los Angeles e il Radio City Music Hall di New York City. Incass\u00f2 comunque \u00a0$ in tutto il week-end del 17-19 giugno, rimanendo al decimo posto della classifica del box office. La media di \u00a0$ per cinema si pone come la pi\u00f9 grande mai realizzata durante un fine settimana.\nLa distribuzione estesa segu\u00ec il 24 giugno 1994 in 2.550 cinema. \"Il re leone\" incass\u00f2 40,9 milioni di dollari - che all'epoca era il quarto pi\u00f9 grande incasso in un fine settimana di apertura e la somma pi\u00f9 alta per un film Disney - in cima al box office del week-end. Entro la fine della sua uscita iniziale, nella primavera del 1995, aveva guadagnato \u00a0$, diventando il secondo maggior incasso del 1994 in Nord America dietro \"Forrest Gump\". Al di fuori del Nord America incass\u00f2 455,8 milioni di dollari durante la sua uscita iniziale, per un totale mondiale di 768,6 milioni di dollari.\nRiedizioni.\nIMAX e large-format.\nIl film venne riedito il 25 dicembre 2002 per i cinema IMAX e large-format (in Italia nell'agosto 2003). Nel suo primo fine settimana incass\u00f2 2,7 milioni di dollari da 66 cinema, una media di \u00a0$ per cinema. Questa uscita si concluse con \u00a0$ il 30 maggio 2003.\nConversione in 3D.\nNel 2011 \"Il re leone\" \u00e8 stato convertito in 3D per una riedizione cinematografica limitata di due settimane e successiva distribuzione in Blu-ray 3D. Il film ha iniziato al primo posto venerd\u00ec 16 settembre 2011 con 8,9 milioni di dollari e ha chiuso la settimana con 30,2 milioni di dollari, classificandosi primo al box office. Ci\u00f2 ha reso \"Il re leone\" la prima riedizione a guadagnarsi il primo posto al box office americano del week-end dopo quella di \"Guerre stellari - Il ritorno dello Jedi\" nel marzo 1997. Il film ha anche ottenuto il quarto posto tra i fine settimana d'apertura di settembre nella storia. Si \u00e8 mantenuto molto bene nel suo secondo fine settimana, guadagnando ancora il primo posto al box office con un calo del 27% a 21,9 milioni di dollari. La maggior parte degli osservatori del botteghino si aspettavano che il film cadesse circa al 50% nel suo secondo weekend e credevano inoltre che \"L'arte di vincere\" sarebbe stato al primo posto. In Italia la riedizione 3D \u00e8 uscita l'11 novembre.\nDopo il suo primo successo al botteghino, molti cinema hanno deciso di continuare a proiettare il film per pi\u00f9 di due settimane, anche se la sua versione Blu-ray 3D era prevista per due settimane e mezza dopo la sua uscita nelle sale. In Nord America la riedizione 3D ha lasciato le sale il 12 gennaio 2012 con un incasso di \u00a0$. Al di fuori del Nord America ha incassato 83,4 milioni di dollari. Il successo della riedizione 3D de \"Il re leone\" ha fatto pianificare alla Disney e alla Pixar le riedizioni cinematografiche in 3D di \"La bella e la bestia\", \"Alla ricerca di Nemo\", \"Monsters &amp; Co.\" e \"La sirenetta\" tra il 2012 e il 2013. Tuttavia, nessuna delle riedizioni dei primi tre film ha ottenuto il grande successo de \"Il Re Leone 3D\" e la riedizione de \"La sirenetta\" \u00e8 stata infine annullata. Nel 2012 Ray Subers di \"Box Office Mojo\" ha scritto che la ragione per cui la versione 3D de \"Il re leone\" ha avuto successo \u00e8 perch\u00e9 \"l'idea di una riedizione 3D era ancora fresca ed emozionante, e \"Il re leone 3D\" ha risentito dell'imminente uscita in Blu-ray del film. Il pubblico \u00e8 stato colpito con tre riedizioni in 3D dall'inizio dell'anno, il che significa che il valore della novit\u00e0 si \u00e8 decisamente indebolito\".\nCritica.\nSu Rotten Tomatoes, il 93% delle 130 recensioni \u00e8 positivo, con un punteggio medio di 8,40/10. Il consenso critico del sito web recita: \"Emozionante, riccamente disegnato e splendidamente animato, \"Il re leone\" si erge nel pantheon Disney dei classici film per famiglie\". Si \u00e8 anche classificato al 56\u00b0 posto nella loro \"Top 100 Film di animazione\". Metacritic, che utilizza una media ponderata, ha assegnato al film un punteggio di 88 su 100 basato su 30 critici, indicando \"consensi universali\".\nIl critico cinematografico del \"Chicago Sun-Times\" Roger Ebert gli diede 3 stelle e mezza su 4, e defin\u00ec il film \"un lungometraggio animato superbamente disegnato\", e nella sua recensione scrisse: \"La saga di Simba, che nelle sue origini profondamente sepolte deve qualcosa alla tragedia greca e certamente ad \"Amleto\", \u00e8 un'esperienza di apprendimento e un intrattenimento\". Nel programma televisivo \"Siskel &amp; Ebert\" il film venne elogiato, ma ricevette una reazione mista rispetto ai film Disney precedenti. Sia Gene Siskel che Roger Ebert diedero al film un \"Pollice in su\", ma Siskel disse che non era buono come i film precedenti tipo \"La bella e la bestia\", ed era \"un film buono, ma non grande\". Hal Hinson del \"Washington Post\" lo defin\u00ec \"un impressionante, quasi scoraggiante risultato\" e sentiva che il film era \"spettacolare in un modo che \u00e8 quasi diventato un luogo comune con i Classici Disney\", ma era meno entusiasta verso la fine della sua recensione dicendo: \"Shakespeare nel tono, epico nella portata, sembra pi\u00f9 appropriato per gli adulti che per i bambini. A dire la verit\u00e0, anche per gli adulti \u00e8 decisamente strano\". Owen Gleiberman, critico cinematografico per l\"'Entertainment Weekly\", elogi\u00f2 il film e scrisse che \"ha la risonanza di restare non solo un cartone animato formidabile, ma un film emotivamente pungente\".\nIl critico cinematografico del \"Rolling Stone\" Peter Travers elogi\u00f2 il film e sent\u00ec che era \"una miscela estremamente divertente di musica, divertimento e stupefacenti emozioni, sebbene non manchi il cuore\". Lo staff di \"TV Guide\" scrisse che \"il film ha alcune delle pi\u00f9 spettacolari animazioni della Disney finora - in particolare nella fuga degli gnu - e forti performance vocali, soprattutto dall'abile comico di Broadway Nathan Lane. Tuttavia, soffre di una trama curiosamente sottosviluppata\". James Berardinelli, critico cinematografico per \"ReelViews\", elogi\u00f2 il film dicendo: \"Con ogni nuova uscita animata, la Disney sembra espandere un po' di pi\u00f9 i suoi gi\u00e0 ampi orizzonti. \"Il re leone\" \u00e8 il pi\u00f9 maturo (in pi\u00f9 di un senso) di questi film, e c'\u00e8 stato chiaramente uno sforzo cosciente per compiacere gli adulti quanto i bambini. Fortunatamente, per quelli di noi che generalmente stanno lontani dai 'cartoni', ci sono riusciti\".\nControversie.\nAlcuni elementi del film vennero considerati somiglianti a una famosa serie TV anime degli anni sessanta, \"Kimba, il leone bianco\", con personaggi aventi analogie, e varie scene individuali che sono quasi identiche per composizione e inquadratura. Matthew Broderick credeva inizialmente di stare in realt\u00e0 lavorando a un remake di \"Kimba\", dal momento che aveva familiarit\u00e0 con l'originale giapponese. La posizione ufficiale della Disney \u00e8 che le somiglianze sono tutte coincidenze.&lt;ref name='Lion king/Kimba'&gt;&lt;/ref&gt; Yoshihiro Shimizu, della Tezuka Productions, che cre\u00f2 \"Kimba, il leone bianco\", sment\u00ec le voci che allo studio era stato pagato il prezzo del silenzio dalla Disney, ma spieg\u00f2 che aveva rifiutato i solleciti all'interno del settore di citarli in giudizio perch\u00e9 \"siamo una piccola, debole societ\u00e0. Non ne sarebbe valsa la pena comunque... gli avvocati della Disney sono tra i primi venti del mondo!\" In un'intervista del 2014 Roger Allers, uno dei registi del film, dichiar\u00f2 che per tutto il tempo in cui lavor\u00f2 al film il nome di Kimba non venne mai menzionato: \u00abSe fossi stato ispirato da Kimba l'avrei affermato pubblicato come fonte\u00bb.\nFurono sollevate delle proteste contro una scena in cui sembra che la parola \"SEX\" (\"sesso\") potrebbe essere stata incorporata nella polvere che vola in cielo quando Simba si sdraia pesantemente, che l'attivista conservatore Donald Wildmon afferm\u00f2 essere un messaggio subliminale destinato a promuovere la promiscuit\u00e0 sessuale. Gli animatori del film dichiararono che le lettere significano \"SFX\" (una comune abbreviazione di \"effetti speciali\"), venne intesa come un'innocente \"firma\", creata dal team di animazione degli effetti.\nI biologi delle iene protestarono contro la rappresentazione dell'animale: un ricercatore cit\u00f2 in giudizio gli studi Disney per diffamazione, e un altro - che aveva organizzato la visita degli animatori presso la Field Station per la ricerca comportamentale dell'Universit\u00e0 della California, dove avrebbero osservato e disegnato iene in cattivit\u00e0 - consider\u00f2 il boicottaggio de \"Il re leone\" come un modo per aiutare a preservare le iene in natura.\nPromozione.\nDopo l'uscita, \"Il re leone\" venne accompagnato da una vasta campagna di marketing che incluse tie-in con Burger King, Mattel, Kodak, Nestl\u00e9 e Payless ShoeSource e vario merchandise, contando 186 prodotti in licenza. Nel 1994 la Disney guadagn\u00f2 circa un miliardo di dollari con prodotti basati sul film, di cui 214 milioni solo per i giocattoli de \"Il re leone\" durante il Natale 1994.\nEdizioni home video.\nVHS.\nLa prima edizione VHS del film usc\u00ec in Italia nell'ottobre 1995. La seconda e ultima edizione VHS usc\u00ec il 15 ottobre 2003, insieme alla prima edizione in DVD, come terzo titolo delle Walt Disney Platinum Editions.\nDVD.\nLa prima edizione DVD del film usc\u00ec il 15 ottobre 2003, come terzo titolo delle Walt Disney Platinum Editions. Il DVD presentava il film nell'edizione restaurata e rimasterizzata uscita l'anno precedente nei cinema IMAX e large-format, con il doppiaggio preliminare e la canzone inedita \"Il rapporto del mattino\".\nLa seconda edizione DVD del film \u00e8 uscita il 30 novembre 2011, insieme alla prima edizione BD, come quarto titolo delle Walt Disney Diamond Editions. In questa edizione \u00e8 stata ripristinata la versione cinematografica originale del film (restaurata e rimasterizzata) con relativo doppiaggio italiano.\nBlu-ray.\nLa prima edizione BD del film \u00e8 uscita il 30 novembre 2011, come quarto titolo delle Walt Disney Diamond Editions. Il BD \u00e8 disponibile in due edizioni: con il Blu-ray 3D o con il DVD; entrambe includono anche l'e-copy (con audio Dolby Digital 2.0 in italiano e inglese). La prima \u00e8 disponibile anche in un cofanetto con le edizioni speciali BD dei sequel.\nAltri media.\nVideogiochi.\nInsieme all'uscita cinematografica, tre differenti videogiochi basati su \"Il re leone\" vennero pubblicati da Virgin Interactive nel dicembre 1994. Il titolo principale venne sviluppato da Westwood Studios, e pubblicato per computer PC e Amiga e le console SNES e Sega Mega Drive. Dark Technologies cre\u00f2 la versione per Game Boy, mentre Syrox Developments gest\u00ec la versione per Sega Master System e Game Gear.\nUn altro adattamento della Torus Games, ', che racconta la storia dei primi due film della trilogia, venne pubblicato nel 2000 per Game Boy Color e PlayStation. Timon e Pumbaa apparvero anche in ', un gioco per PC del 1995 (una raccolta di rompicapo) della 7th level, in seguito portato su SNES dalla Tiertex Design Studios.\nSimba \u00e8 un'invocazione ricorrente nella serie \"Kingdom Hearts\" della Square Enix, e \"Kingdom Hearts II\" dispone di un mondo giocabile de \"Il re leone\" conosciuto come \"Le Terre del Branco\", con una trama vagamente legata alla seconda parte del film originale. Tutti i personaggi principali ad eccezione di Zazu e Sarabi appaiono. Simba si trova anche nel titolo per Nintendo DS \"Disney Friends\".\nMusical.\nUn omonimo adattamento in musical inizi\u00f2 in anteprima a Minneapolis nel luglio del 1997, e debutt\u00f2 a Broadway nell'ottobre 1997 al New Amsterdam Theatre. Vinse sei Tony Awards tra cui quello al miglior musical. Lo spettacolo si trasfer\u00ec al Minskoff Theatre nel 2006 e ad oggi \u00e8 ancora in esecuzione. Ora \u00e8 il settimo spettacolo pi\u00f9 longevo di Broadway nella storia. Il successo finanziario dello show port\u00f2 ad altre produzioni in Nord America e in tutto il mondo.\nUna rivista musicale live-action di 30 minuti sul film, \"Festival of the Lion King\", venne inaugurata nell'aprile 1998 nel parco Disney's Animal Kingdom al Walt Disney World di Orlando, in Florida, e nel settembre 2005 nell'Adventureland a Hong Kong Disneyland. \u00c8 dotato di pupazzi animatronici di Simba e Pumbaa e un attore in costume da Timon, cos\u00ec come altri attori dal vivo. Non segue la trama del film, ma incorpora i numeri musicali nella partecipazione del pubblico e numeri di ginnastica.\nSequel.\nNel 1998, un sequel dal titolo \"Il re leone II - Il regno di Simba\" venne pubblicato in VHS. Il film \u00e8 incentrato sulla figlia di Simba, Kiara, che si innamora di Kovu, un leone maschio che \u00e8 stato cresciuto in un branco dei seguaci di Scar, i Rinnegati.\nIl 2004 vide l'uscita di un prequel/midquel direct-to-video del film, \"Il re leone 3 - Hakuna Matata\". Nel film Timon e Pumbaa stanno guardando \"Il re leone\" in un cinema, quando decidono di raccontare il loro incontro e ci\u00f2 che hanno fatto durante gli eventi del film originale.\nRemake.\nNel settembre 2016 viene annunciato che il film avr\u00e0 un remake in animazione digitale, con l'omonimo titolo, diretto dal regista Jon Favreau uscito il 19 luglio 2019. La sceneggiatura \u00e8 stata affidata a Jeff Nathanson, mentre l'inizio della produzione \u00e8 stato fissato per maggio 2017."}
{"id": "281024", "revid": "292162", "url": "https://it.wikipedia.org/wiki?curid=281024", "title": "Faraglione", "text": "Un faraglione \u00e8 uno scoglio roccioso a forma di picco che emerge dall'acqua del mare nei pressi della costa. Sono causati dall'azione erosiva del moto ondoso delle acque poco profonde. Tale attivit\u00e0, che prende il nome di abrasione marina, \u00e8 largamente preparata e agevolata da diversi fenomeni che possono interessare le zone costiere, essi comprendono: l'alterazione chimica delle rocce a contatto con l'acqua salata, la disgregazione meccanica operata dagli agenti esogeni e l'azione degli organismi perforatori (quali, ad esempio, i molluschi litodomi).\nDescrizione.\nL'azione del moto ondoso \u00e8 particolarmente efficace lungo le coste con acque poco profonde, laddove le onde di oscillazione per attrito col fondo si trasformano in onde di traslazione. Si originano cos\u00ec i frangenti, che sono in genere tre volte pi\u00f9 alti dell'onda in mare aperto e possono arrivare, nei periodi di forte burrasca, fino ad altezza di una cinquantina di metri. Con il moto di trasporto delle masse d'acqua, essi demoliscono le rocce, non solo per l'enorme pressione (fino a 30.000 kg/cm\u00b3), ma anche con l'aiuto dei materiali che lanciano contro la costa, dando luogo ad incisioni, nicchie, caverne, arcate, guglie o scogli particolari come i faraglioni, le cui forme caratteristiche dipendono in larga misura dalla resistenza che le rocce possono opporre a questa opera distruttiva.\nLa notevole forza d'urto dei frangenti agisce con particolare forza sulle fessure, sui giunti di stratificazione, sui punti di debolezza delle rocce rappresentati da cambiamenti litologici, aprendo varchi e fratture che si allargano progressivamente: l'acqua, spinta violentemente in queste aperture, comprime le masse d'aria in esse contenute e ritirandosi determina la loro rapida espansione con forza addirittura esplosiva. Le rocce, subendo questa duplice azione di compressione e decompressione, vengono dapprima fratturate, quindi separate e strappate in blocchi e frammenti di tutte le dimensioni.\nI faraglioni nel mondo.\nNel mar mediterraneo sono noti diversi faraglioni, ma in tutto il mondo ne sono presenti, come ad esempio i Dodici apostoli, in Australia, divenuti una popolare attrazione turistica.\nSotto, alcuni esempio di faraglioni nel mondo:"}
{"id": "281029", "revid": "125739168", "url": "https://it.wikipedia.org/wiki?curid=281029", "title": "Per vincere domani - The Karate Kid", "text": "Per vincere domani - The Karate Kid (\"The Karate Kid\") \u00e8 un film del 1984 diretto da John G. Avildsen.\n\u00c8 il primo capitolo della tetralogia di Karate Kid. Oltre a segnare la fama di Ralph Macchio (nel ruolo del giovane protagonista Daniel LaRusso) il film ha messo in risalto altri attori, primo fra tutti Noriyuki \"Pat\" Morita che per questa interpretazione ha avuto una candidatura come miglior attore non protagonista agli Oscar del 1985.\nIl grande successo commerciale apr\u00ec la strada ad alcune imitazioni, tra cui l'italiano \"Il ragazzo dal kimono d'oro\", e riaccese la passione del pubblico cinematografico verso le pellicole di arti marziali, dopo il grande successo che i prodotti cinematografici con Bruce Lee avevano riscosso negli anni '70; Karate Kid funzion\u00f2 anche come veicolo di diffusione del karate e delle arti marziali in generale, che da questa pellicola, negli Stati Uniti come nel resto dell'Occidente, ricevettero un grande impulso e si svilupparono notevolmente.\nPer l'home video il film \u00e8 stato distribuito col titolo The Karate Kid - Per vincere domani.\nTrama.\nDaniel LaRusso, un sedicenne americano di origini italiane, si trasferisce con la madre dal New Jersey in California. Il giorno del loro arrivo, il ragazzo conosce l'addetto alle manutenzioni del loro nuovo appartamento, un gentile, eccentrico e umile immigrato di Okinawa di nome Nariyoshi Miyagi.\nA una festa sulla spiaggia, Daniel conosce la bionda e attraente Ali Mills, una cheerleader della scuola superiore di Encino. Johnny Lawrence, ex ragazzo di Ali, \u00e8 il miglior studente di un dojo di karate chiamato \"Cobra Kai\", il quale cerca malamente di parlare con la ragazza, rompendo anche la sua radio, e quando Daniel prova a intervenire viene facilmente sopraffatto e umiliato da Johnny, fisicamente pi\u00f9 prestante. Il primo giorno di scuola di Daniel nel suo nuovo liceo, il ragazzo ha una rissa con Bobby Brown, altro allievo del Cobra Kai, col risultato di essere tagliato fuori dalla squadra di calcio. In un altro episodio di bullismo, Daniel viene spinto in un fosso e rompe la sua bicicletta, che verr\u00e0 successivamente riparata da Miyagi. A una festa di Halloween, il ragazzo cercher\u00e0 di vendicarsi dei suoi persecutori giocando uno scherzo a Johnny, ma viene scoperto e inseguito dal bullo e i suoi complici; dopo essere stato catturato, viene picchiato selvaggiamente ma Miyagi interviene salvandolo, respingendo i cinque attaccanti facilmente e dimostrando un'insospettabile abilit\u00e0 nel karate.\nDaniel chiede a Miyagi di insegnargli a combattere, ma l'uomo rifiuta, accettando invece di accompagnarlo al dojo del Cobra Kai per risolvere il conflitto. Incontrano il sensei John Kreese, un ex militare veterano del Vietnam, che insegna ai propri allievi a essere aggressivi e senza piet\u00e0 nei confronti degli avversari. Egli respinge l'offerta di pace offertagli da Miyagi, chiedendo invece un incontro tra Daniel e gli altri studenti del Cobra Kai; Miyagi propone di far entrare il ragazzo nel Torneo di Karate Under 18, dove affronter\u00e0 i membri del Cobra Kai, ma a patto che Daniel venga lasciato in pace durante il periodo di allenamento. Kreese accetta, ma avverte che, in caso non si presentassero, le molestie riprenderanno nei confronti diretti di Daniel e Miyagi.\nMiyagi inizia l'allenamento a patto che Daniel non faccia domande sui suoi metodi, qualunque cosa gli venga chiesta di fare. Dopodich\u00e9, quando Daniel accetta, gli assegna diversi lavori umili e faticosi che sembrano non avere nulla a che fare con il karate. Daniel si arrabbia sempre di pi\u00f9, pensando che stia venendo sfruttato per fare faccende domestiche; tuttavia, quando Miyagi attacca Daniel in una dimostrazione pratica, il ragazzo si difende grazie alla memoria muscolare dei compiti. Il loro legame si solidifica sempre di pi\u00f9 e, mentre gli allenamenti continuano, Daniel apprende della doppia perdita di Miyagi della moglie e del figlio neonato per complicazioni al parto, mentre lui combatteva in un reggimento di fanteria nella Seconda Guerra Mondiale. Attraverso l'insegnamento del maestro, inoltre, il ragazzo impara importanti lezioni di vita come la necessit\u00e0 dell'equilibrio personale, che si riflette nel principio secondo cui l'allenamento nelle arti marziali non riguarda tanto la disciplina del corpo, quanto dello spirito.\nAl torneo, Daniel raggiunge inaspettatamente le semifinali. Dopo che ha sconfitto un avversario particolarmente bravo, Kreese si preoccupa che il ragazzo possa arrivare in finale e sconfiggere Johnny. Pertanto, ordina a uno dei suoi allievi di procurare un infortunio a Daniel con un colpo scorretto al ginocchio. Daniel viene portato in uno spogliatoio dove convince Miyagi a usare una particolare tecnica di soppressione del dolore per poter continuare a combattere. Daniel, cos\u00ec, riesce a battere Johnny con il particolare \"colpo della gru\", che aveva visto precedentemente fare da Miyagi; il ragazzo viene portato in trionfo da tutti, con Johnny che, in lacrime, accetta la vittoria dell'avversario e gli consegna il premio.\nProduzione.\nIl budget del film fu di 8 milioni di dollari e l'incasso negli Stati Uniti ha superato i 90 milioni. Il film usc\u00ec negli Usa il 22 giugno 1984. In Italia arriv\u00f2 il 25 ottobre.\nRiprese.\nLe riprese si sono svolte principalmente in California dal 31 ottobre al 16 dicembre 1983.\nFra le principali location si possono ricordare:\nAltre scene fuori la California vennero realizzate:\nCast.\nPrima di Pat Morita, per il ruolo del maestro Miyagi erano stati selezionati Toshir\u014d Mifune e Mako. Il primo tuttavia, non venne preso in considerazione per la vena che avrebbe dato al personaggio, il secondo espresse interesse al ruolo, ma dovette rinunciarvi per \"Conan il distruttore\".\nPer il ruolo di Daniel invece vennero considerati Sean Penn, che rifiut\u00f2 per cercare film meno adolescenziali, Charlie Sheen e C. Thomas Howell, che vennero scartati, e Kyle Eastwood, spinto dal padre Clint, ma scartato anch'egli, scatenando nel leggendario attore una vendetta per la quale impose di eliminare la Coca-Cola da ogni futuro film della Columbia Pictures. Altri attori considerati furono Emilio Estevez, Nicolas Cage, Anthony Edwards, Tom Cruise ed Eric Stoltz.\nRalph Macchio in un'intervista ha rivelato che il personaggio inizialmente doveva chiamarsi Danny Weber, ma fu lui stesso a suggerire di chiamarlo LaRusso.\nPrima di William Zabka, il ruolo di Johnny Lawrence venne proposto a Crispin Glover.\nDemi Moore si propose per il ruolo di Ali, ma il regista le prefer\u00ec Elisabeth Shue, che interruppe gli studi ad Harvard per prendere parte al film.\nValerie Harper venne considerata per il ruolo di Lucille, la madre di Daniel, ma alla fine la parte and\u00f2 a Randee Heller.\nTecniche marziali.\nAlcune delle tecniche di karate viste nel film (\"dai la cera, togli la cera\", \"dipingi steccato\") sono tipiche del G\u014dj\u016b-ry\u016b, uno dei principali stili del karate di Okinawa.\nLa tecnica della gru, anche se \u00e8 stata utilizzata in maniera cinematografica (la sua applicazione \u00e8 in realt\u00e0 diversa), \u00e8 caratteristica della scuola Shorei a cui appartiene il G\u014dj\u016b-ry\u016b.\nMentre il karate del Cobra Kai si avvicina al karate di Chuck Norris, Chun Kuk Do.\nSequel.\nFilm.\nIl film ha avuto quattro sequel, i primi due dei quali vedono nuovamente Ralph Macchio nel ruolo di Daniel LaRusso. Per questo ruolo Macchio divenne un idolo dei teenagers e inizi\u00f2 a comparire sulle copertine di diverse riviste come \"Tiger Beat\". Pat Morita, che per la sua interpretazione di Miyagi ricevette una nomination all'Oscar come miglior attore non protagonista, invece torn\u00f2 in tutti e tre i sequel.\n\"The Karate Kid - La leggenda continua\".\nSi tratta del quinto film della serie The Karate Kid, di cui segna il reboot.\nPur avendo alcuni punti in comune con il primo film, questa pellicola \u00e8 un remake, in quanto trama, personaggi ed ambientazione si differenziano. Inoltre, a dispetto del titolo, nel film non si usa il karate, ma il kung fu.\nI sequel sono:\nSerie televisiva.\nNel 2018 \u00e8 stato sviluppato un sequel/spin-off intitolato \"Cobra Kai\", con il ritorno di Ralph Macchio e William Zabka che riprendono i ruoli di Daniel LaRusso e Johnny Lawrence. La serie, ambientata 34 anni dopo il film originale \u00e8 incentrata su Johnny Lawrence che riapre il dojo Cobra Kai in cerca di redenzione. \nReboot.\nIl film \u00e8 stato oggetto di un reboot intitolato \"The Karate Kid - La leggenda continua\", uscito nell'estate 2010, il quale per\u00f2 non tratta dell'arte marziale del karate, ma di quella del kung fu.\nSerie animata.\nNel 1989 venne realizzata una serie animata intitolata \"Karate Kid\" ed ispirata alla serie di film.\nOpere derivate.\nDal film \u00e8 stato sviluppato un videogioco intitolato \"The Karate Kid\", per piattaforma NES."}
{"id": "281031", "revid": "117188784", "url": "https://it.wikipedia.org/wiki?curid=281031", "title": "La lunga marcia (romanzo)", "text": "La lunga marcia \u00e8 un romanzo di Stephen King pubblicato sotto lo pseudonimo di Richard Bachman. Fu incluso nella collezione \"The Bachman Books\" dopo che King rivel\u00f2 pubblicamente di essere Bachman. Ambientato in un presente alternativo, la trama si svolge intorno ai partecipanti a una terrificante gara di marcia, organizzata annualmente in una versione distopica degli Stati Uniti d'America. Le differenze tra questi USA ed i nostri sono vaghe, ma sembrerebbero indicare che sono stati battuti nella seconda guerra mondiale.\nPur non essendo il primo romanzo di King a essere pubblicato, \"La lunga marcia\" fu il primo da lui scritto, avendolo cominciato nel 1966\u201367 durante il suo primo anno alla University of Maine e cio\u00e8 otto anni prima che \"Carrie\" (il suo primo) fosse pubblicato. Il romanzo esce in Italia per la prima volta il 21 luglio 1985 nella collana fantascientifica \"Urania\" (n. 1001).\nTrama.\nCento ragazzi, pescati a caso da un grandissimo elenco di volontari iscritti dopo aver sostenuto una selezione con prove fisiche e test psicologici, vengono scelti per partecipare ad una gara annuale di marcia, denominata vagamente come \"La Lunga Marcia\". Principale regola della gara \u00e8 mantenere un'andatura di almeno 4 miglia (6 chilometri) l'ora: ogni qual volta il partecipante rallenta il passo, riceve un'ammonizione. Dopo la prima ammonizione, se il concorrente, entro trenta secondi, non riprende l'andatura corretta, riceve una seconda ammonizione; analogamente ottiene una terza ed ultima ammonizione, in seguito alla quale, trascorsi i trenta secondi senza aver ripreso il ritmo, il partecipante viene fucilato sul posto da dei soldati che, a bordo di un cingolato, seguono la gara. Una singola ammonizione pu\u00f2 essere cancellata marciando per un'ora senza ricevere altri richiami.\nAltre regole vengono apprese nel corso del racconto; cos\u00ec per esempio si scopre che sono concessi tutti i tipi di contatto fisico tra i partecipanti quali pacche sulle spalle o strette di mano o altre manifestazioni di affetto o solidariet\u00e0; anche i contatti con il pubblico son consentiti purch\u00e9 il concorrente rimanga all'interno della \"strada\"; il pubblico inoltre non pu\u00f2 invadere la carreggiata di marcia n\u00e9 a piedi n\u00e9 con autoveicoli. Ovviamente poi, a nessun concorrente \u00e8 consentito abbandonare la strada n\u00e9 interferire con l'operato dei soldati o spingere o sgambettare un avversario. S\u00e9 il danno recato ad un avversario pu\u00f2 essere sanzionato con una ammonizione (ad entrambi i concorrenti), ogni altra trasgressione, anche ad opera del pubblico, \u00e8 punita con la fucilazione immediata. Infine, per sopportare i giorni di marcia ininterrotta, ai concorrenti vengono forniti, ogni 24 ore, cinturoni contenenti tubetti di alimenti concentrati che ogni partecipante pu\u00f2 gestire come crede, ben sapendo che la successiva distribuzione avverr\u00e0 solo alle 9 del mattino seguente, ovviamente senza interrompere la marcia. Invece per quanto riguarda l'acqua l'Organizzazione si rivela pi\u00f9 \"clemente\": infatti quando un concorrente termina una borraccia ne pu\u00f2 ricevere, a richiesta, immediatamente un'altra, senza limiti.\nL'ambientazione \u00e8, come al solito nei romanzi di Stephen King, il Maine ma il contesto storico \u00e8 frutto di fantasia, in un'America che ha subito una deriva totalitaria (non spiegata, ma solo accennata) e nella quale vige un regime dittatoriale di stampo militare. L'evento della Lunga Marcia \u00e8 organizzato e gestito da una persona nota come \"Il Maggiore\", ovvero un alto ufficiale dell'esercito che probabilmente \u00e8 l'equivalente dittatoriale del Presidente degli Stati Uniti in questa realt\u00e0 alternativa. Il Maggiore, infatti, risponde in pieno al clich\u00e9 del despota in pieno stile dei totalitarismi del XX secolo: una figura forte, carismatica e affascinante agli occhi di un popolo stregato e lobotomizzato dalla TV, forte di un consenso creato anche a suon di epurazioni di chi non si allinea al potere. La gente segue la marcia nella speranza di veder eliminati dei concorrenti o per poter raccogliere \"souvenir\" (pezzi di scarpe rotte, borracce, perfino escrementi) di concorrenti che dopo pochi chilometri potrebbero essere eliminati.\nLa Lunga Marcia \u00e8 l'evento televisivo dell'anno e i partecipanti, spinti da motivi pi\u00f9 disparati a rischiare la vita (non ultimo la gloria del momento), si ritrovano a rappresentare \"ciccia da cannone\" per la propaganda mediatica del Maggiore. \nLa marcia viene realizzata a partire dal confine del Maine ed il Canada fino alla costa Est degli Stati Uniti con tappa finale a Boston, sebbene il traguardo non venga praticamente mai raggiunto nelle diverse edizioni in quanto la marcia si conclude quando rimane un unico partecipante, ovvero quando tutti gli altri 99 sono stati eliminati.\nAl vincitore viene assegnato tutto ci\u00f2 che desidera per il resto della sua vita. Questo premio a prima vista potrebbe sembrare il vero motivo che spinge ogni anno 100 ragazzi a rischiare la vita, ma \u00e8 solo il pretesto che serve a giustificare nella mente di ogni giovanissimo partecipante un disagio interiore, una mancanza di scopi reali nella vita. La Marcia diventa lo scopo, un obiettivo facile da desiderare, ma una volta in gara tutto si riveler\u00e0 per quello che \u00e8: una lotta per la vita, per non essere eliminati, la voglia di non essere uccisi sotto gli occhi del pubblico in delirio.\nProtagonista del romanzo \u00e8 Ray Garraty, un sedicenne. Vedendo morire tutti gli altri 99 partecipanti, con alcuni dei quali ha stretto forti legami d'amicizia durante la marcia, subisce alla fine della stessa un crollo nervoso, dovuto anche alla morte di Stebbins, ambiguo concorrente e figlio illegittimo del Maggiore (come si apprende per bocca dello stesso ragazzo verso la fine della storia, poche ore prima che egli muoia). Alla fine del romanzo, Ray crede di vedere una figura scura che lo chiama da lontano: credendo che vi sia ancora qualcuno in gara, continua a camminare, fino a quando il Maggiore non lo ferma. Nelle ultime righe, si legge che Ray ha trovato la forza di correre per provare a raggiungere la figura scura.\nIl finale, come in molti altri romanzi di Stephen King, rimane dunque in sospeso. Alcuni suggeriscono che la figura scura sia la morte, altri semplicemente che Ray sia svenuto. Altri ancora suggeriscono che la figura sia Randall Flagg, un personaggio comune a molti racconti di Stephen King. Questa ipotesi \u00e8 per\u00f2 smentita dal fatto che \"La lunga marcia\" \u00e8 stato scritto molto prima rispetto alla prima apparizione di Flagg.\nA caratterizzare il romanzo \u00e8 l'esplorazione che King fa della lenta corsa verso la morte. Egli descrive le cadute psicologiche dei marciatori mentre li spinge al limite della sopportazione umana e testa la loro voglia di vivere. I temi sviluppati sono molti, in particolare l'istinto di sopravvivenza e lo stress mentale e fisico. \nLa corsa \"Hands on a Hardbody\" svolta annualmente in Texas (ed il film con lo stesso titolo) esplorano idee simili.\nAd un livello pi\u00f9 profondo, viene suggerito che la trama sia una metafora della vita stessa, con tutti i problemi e le tribolazioni. Ogni partecipante alla gara continua a camminare, o muore (un detto americano dice \"Fa schifo diventare vecchi, ma \u00e8 meglio delle alternative\"). Come nella vita, ogni partecipante trova ragioni differenti per continuare ad inseguire quello che la vita offre. E come nella vita, alcuni semplicemente rinunciano ed accettano di esseri uccisi (equivalente al suicidio). Ed ancora, \u00e8 solo la promessa di una vita migliore che d\u00e0 forza ai corridori."}
{"id": "281032", "revid": "438678", "url": "https://it.wikipedia.org/wiki?curid=281032", "title": "Storia di un soldato", "text": "Storia di un soldato (\"A Soldier's Story\") \u00e8 un film del 1984 diretto da Norman Jewison, basato sull'omonimo dramma di Charles Fuller, premiato con il Premio Pulitzer nel 1982.\nRacconto drammatico sulle disparit\u00e0 tra bianchi e neri anche in tempo di guerra nell'US Army, passando dalla segregazione razziale alle leggi Jim Crow.\nTrama.\nUn capitano afroamericano viene messo a capo delle indagini sull'omicidio di un sergente di colore, veterano della prima guerra mondiale, avvenuto nei pressi di una base militare in Louisiana verso la fine della seconda guerra mondiale.\nIndagando sul passato di un uomo apparentemente \"fantasma\", l'ufficiale \u00e8 costretto a subire i pregiudizi e i rancori che la popolazione e gli stessi commilitoni gli dimostrano, soprattutto perch\u00e9 \u00e8 il primo uomo di colore che viene visto ricoprire la sua carica ed il suo grado.\nProduzione.\nIl film \u00e8 l'adattamento del dramma \"A Soldier's Play\", di Charles Fuller, portato a Broadway nel 1981 e vincitore di un premio Pulitzer come \"Miglior dramma teatrale\" l'anno successivo.\nJewison ebbe difficolt\u00e0 nel reperire finanziamenti e nel trovare delle case cinematografiche disposte a occuparsi del progetto. Il regista ha raccontato che studi come Warner Bros., Universal Pictures, United Artists e Metro-Goldwyn-Mayer declinarono l'invito dopo aver letto la sceneggiatura con protagonista un afroamericano e i problemi del razzismo all'epoca della seconda guerra mondiale.\nTuttavia la Columbia Pictures mostr\u00f2 un'apertura sin dal primo contatto, concedendo per\u00f2 a Jewison un budget limitato per evitare una perdita grave in caso di flop al botteghino. L'eventualit\u00e0 della mancanza di incassi era il principale motivo per il quale le altre case produttrici avevano rifiutato di finanziare il film.\nJewison invi\u00f2 la sceneggiatura a Frank Price, dirigente della Columbia, che approv\u00f2 il progetto giudicandolo a dir poco estasiante, ma la storia non sembrava una di quelle destinare a fare successo commerciale e proprio per questo offr\u00ec al regista una produzione con 5.000.000$ di budget, senza uno stipendio per il regista. In difesa di Jewison intervenne la Directors Guild of America, che ritenendo obbligatorio pagare un regista per il suo lavoro, riusc\u00ec a procurargli un salario seppur molto basso.\nRiprese.\nIl film \u00e8 stato interamente girato in Arkansas, tra le location si citano la base Lamar Porter Athletic Field, Clarendon e Little Rock.\nPer alcune riprese ha avuto una parte attiva l'allora governatore Bill Clinton, che entusiasta della storia ha aiutato Jewison a convocare molti uomini in servizio presso la Guardia Nazionale, poich\u00e9 il regista non poteva permettersi ulteriori spese per pagare comparse o soldati extra.\nLe riprese sono state ultimate nella regione Fort Chaffee, sede dell'omonima base militare e Fort Smith.\nRiconoscimenti.\nI principali riconoscimenti vengono per\u00f2 assegnati ad altri film in concorso, in particolare ad \"Amadeus\" di Milo\u0161 Forman, e \"Storia di un soldato\" ottiene un Edgar Award al miglior film, un Los Angeles Film Critics Association Awards al miglior attore non protagonista (Adolph Caesar) e il Gran Premio della Giuria al Moscow International Film Festival."}
{"id": "281033", "revid": "125172862", "url": "https://it.wikipedia.org/wiki?curid=281033", "title": "Sassolungo", "text": "Il Sassolungo (\"Langkofel\" in tedesco, \"Saslonch\" in ladino) \u00e8 la vetta principale del massiccio omonimo, collocato tra la Val Gardena e la Val di Fassa, nelle Dolomiti.\nCaratteristiche.\nIl toponimo - attestato sin dal 1770 nella forma di \"Lang Kofel\" - significa \"pietra lunga\" ed \u00e8 da comprendere quando si guarda la montagna da nord-est e confrontandola con il Sasso Piatto. Quest'ultimo \u00e8 anche l'unica cima raggiungibile tramite sentiero fra le otto che compongono il gruppo, caratterizzato da versanti scoscesi lungo la quasi totalit\u00e0 del perimetro. Nel 1992 Ivo Rabanser apre anche una via sulla parete nord, vicino alla via Sold\u00e0, estremamente difficile chiamata \"via Monumento\", che si sviluppa per 1000 m, con difficolt\u00e0 fino al VII e A3.\nUna leggenda locale vuole che il massiccio sia il luogo di sepoltura di un gigante punito dai suoi simili per aver derubato gli uomini dando la colpa agli animali di bosco. I pinnacoli noti come le \"Cinque Dita\" sarebbero l'ultima parte del corpo visibile. Ulteriori cime sono la Punta Grohmann, la Torre Innerkofler e il Dente.\nSul lato est, in una nicchia, \u00e8 collocata una Madonna in legno alta tre metri opera dello scultore Flavio Pancheri.\nD\u00e0 il nome alla pista da sci \"Saslong\" della Val Gardena che scende dai suoi piedi, sede ogni anno dell'omonima discesa libera della coppa del mondo di sci alpino.\nAscensioni.\nLa vetta del Sassolungo venne raggiunta la prima volta il 13 agosto 1869 dal viennese Paul Grohmann e dalle guide Franz Innerkofler e Peter Salcher. Precedentemente c'erano stati vari tentativi, il pi\u00f9 deciso dei quali da parte di Waitzenbauer e la guida Johann Pinggera di Solda.\nIl percorso dei primi salitori coincide solo per un tratto relativamente breve con l'attuale \"via normale\": dapprima essa percorre una stretta cornice sul fianco sud-ovest, detta Cengia dei Fassani, che aiuta a raggiungere il Ghiacciaio del Sassolungo. Poi per canaloni accede alla conca detta l'Anfiteatro e per una cresta irta di torri raggiunge la cima. \u00c8 una delle vie normali pi\u00f9 difficili e complesse delle Dolomiti che richiede fino a 5 ore, con diversi tratti di III e III+; quasi in cima \u00e8 situato il piccolo Bivacco Giuliani.\nNel 1911 Angelo Dibona apre una via attraverso le gole della parete nord-ovest (verso il Salame), che raggiunge la vetta del Campanile Ovest. La \"via Dibona\" \u00e8 una delle massime realizzazioni della fortissima guida ampezzana, con uno sviluppo di oltre 1100 m, e difficolt\u00e0 di V+, notevoli per l'epoca dell'apertura. Oggi \u00e8 una via quasi sconosciuta.\nNel 1918 E. Pichl e R. Walzer percorrono lo spigolo nord del Campanile Nord, oggi via divenuta classica, con un notevole sviluppo (ca. 1400 m) lungo gole e camini fino alla vedetta Pichl, la forcella sottostante il campanile e poi ne percorre la cresta seguendo il percorso pi\u00f9 logico (difficolt\u00e0 fino al IV+).\nLa parete Nord del Campanile Nord \u00e8 stata scalata nell'agosto del 1936, da Gino Sold\u00e0 e Franco Bertoldi. Una ripetizione avvenne solo nel 1951, da parte di Jean Couzy e Gerard Neff. Reinhold Messner fu il primo ad eseguire una \"solitaria\" nel 1969. Kurt Walde e Toni Zuech realizzarono la prima invernale nel 1985. La \"via Sold\u00e0\" \u00e8 forse la pi\u00f9 grande realizzazione della cordata di Valdagno, temuta a causa delle condizioni ambientali in cui \u00e8 posta. Essa si sviluppa sul fianco destro (orogr.) della Gola nord-est fino alle rocce del Campanile, che viene superato per un grande diedro (1050 m, VI).\nIl pilastro nord-ovest \u00e8 stato aperto nel 1966 da Pietro Sommavilla e Giovanni Viel.\nLungo la parete nord-est, Ivo Rabanser e Marco Furlani realizzano nel 1993 la via denominata \"Pilastro Magno\": 950 metri di dislivello con difficolt\u00e0 di VI grado.\nNel gennaio 2013, le guide alpine catores Adam Holzknecht e Hubert Moroder hanno realizzato la prima salita di \"La Legrima\", maestosa linea di ghiaccio e misto sulla parete nord."}
{"id": "281034", "revid": "438678", "url": "https://it.wikipedia.org/wiki?curid=281034", "title": "La commedia umana (film 1943)", "text": "\"La commedia umana (The Human Comedy)\" \u00e8 un film del 1943 diretto da Clarence Brown, tratto dall'omonimo romanzo di William Saroyan pubblicato a New York nel 1943.\nTrama.\nDrammatica esistenza di una famiglia americana, durante la seconda guerra mondiale, con un figlio militare che si trova sul fronte europeo. Viene raggiunta improvvisamente dalla notizia della morte del suo amato familiare, portata da un commilitone gravemente ferito ed invalido che prender\u00e0 il posto del figlio morto nell'affetto della famiglia.\nProduzione.\nLe riprese del film, prodotto dalla Metro-Goldwyn-Mayer (MGM), durarono dal 2 settembre a met\u00e0 novembre 1942.\nDistribuzione.\nIl copyright del film, richiesto dalla Loew's Inc., fu registrato il 10 marzo 1943 con il numero LP11934.\nVenne presentato in prima a New York il 2 marzo 1943."}
{"id": "281036", "revid": "767487", "url": "https://it.wikipedia.org/wiki?curid=281036", "title": "Nessuno mi salver\u00e0", "text": "\"Nessuno mi salver\u00e0 (The Sniper)\" \u00e8 un film del 1952 diretto da Edward Dmytryk.\nTrama.\nUn cecchino uccide giovani brune mentre la polizia tenta di confrontarsi con la psicologia dell'aggressore sconosciuto."}
{"id": "281039", "revid": "228587", "url": "https://it.wikipedia.org/wiki?curid=281039", "title": "I fratelli Karamazov (disambigua)", "text": ""}
{"id": "281042", "revid": "767487", "url": "https://it.wikipedia.org/wiki?curid=281042", "title": "Renegade - Un osso troppo duro", "text": "Renegade - Un osso troppo duro \u00e8 un film \"road\" diretto nel 1987 dal regista E.B. Clucher (Enzo Barboni), interpretato da Terence Hill (Luke) e da suo figlio Ross (Matt).\nTrama.\n\"Renegade\" Luke attraversa l'America con la sua Jeep e col suo cavallo Joe Brown, quando il suo vecchio amico Moose, ingiustamente rinchiuso in carcere, lo chiama per affidargli il figlio adolescente Matt. Moose gli chiede anche di aiutarlo a prendere possesso di un suo terreno, difendendolo dalla minaccia di Henry Lawson, un losco affarista che sta cercando di impadronirsi di tutta una vallata incontaminata.\nLungo la strada Luke e Matt sono protagonisti di molte avventure, tra le quali quella con due camionisti che continuano a inseguirli; un attacco ad un motel, un gioco con carte e coltello in un pub, un impedimento da parte di una banda di motociclisti capeggiata da \"Passerotto\", risolto in amicizia grazie a Matt \"Ricamino\". Successivamente vengono fermati dal corrotto sceriffo.\nUna volta giunti a destinazione, Green Haven Valley, ricevono una lettera per la compravendita dell'immobile. Successivamente ricevono un saluto e un invito dalla comunit\u00e0 locale degli Amish, dai quali per\u00f2 vengono messi in guardia da Lawson.\nLuke va quindi ad affrontare Lawson di persona, e riconoscendolo scappa buttandosi da una finestra; Luke si trascina dietro gli uomini di Lawson finch\u00e9 non viene bloccato. A quel punto \u00e8 lo stesso Lawson ad entrare in scena: Henry Lawson \u00e8 in realt\u00e0 Danny Kovach, il capitano del loro plotone in Vietnam; durante un servizio di scorta ad un carico di morfina per gli ospedali da campo, Kovach organizz\u00f2 un'imboscata che cost\u00f2 la perdita del carico e di vari soldati; Luke venne ferito e cadde in un fiume, Moose si gett\u00f2 in acqua per salvarlo, e Kovach, credendoli morti, non dovette far altro che buttare le sue piastrine per fingersi morto; pi\u00f9 tardi riemerse come l'affarista Henry Lawson, ma quando Moose vinse il terreno che lui voleva a poker lo fece incastrare per non essere scoperto.\nUna volta arrivati i motociclisti prima e la polizia poi, per Lawson/Kovach \u00e8 finita. Matt e gli Amish ricostruiscono la casa saltata in aria per ordine di Lawson e Luke, annunciato che Moose uscir\u00e0 presto, sale sulla Jeep e tenta di accendere pi\u00f9 volte il motore che stenta ad avviarsi.\nProduzione.\nLa pellicola \u00e8 stata realizzata in Arizona fra: Flagstaff, Phoenix e Sedona.\nColonna sonora.\nLa colonna sonora comprende alcune canzoni dei Lynyrd Skynyrd: \"Simple Man\" e \"Call Me The Breeze\", ed un brano di Nicolette Larson dal titolo \"Let me be the one\"."}
{"id": "281047", "revid": "438678", "url": "https://it.wikipedia.org/wiki?curid=281047", "title": "Karamazov", "text": "Karamazov (\"The Brothers Karamazov\") \u00e8 un film del 1958 diretto da Richard Brooks, tratto dal romanzo \"I fratelli Karamazov\" di F\u00ebdor Dostoevskij.\nDistribuzione.\n\u00c8 stato presentato in concorso all'11\u00ba Festival di Cannes."}
{"id": "281049", "revid": "114475000", "url": "https://it.wikipedia.org/wiki?curid=281049", "title": "Premio Italia", "text": "Il premio Italia \u00e8 un riconoscimento della fantascienza e del fantasy in lingua italiana. Istituito nel 1972 e assegnato annualmente dal 1975, rappresenta la celebrazione dell'apprezzamento del fandom italiano per la produzione nazionale dell'anno precedente.\nLe categorie sono cambiate negli anni, includendo romanzi, racconti, curatori di riviste, fanzine, illustratori, ecc.\nNegli anni \u00e8 cambiato diverse volte anche il metodo di votazione, che in alcuni periodi \u00e8 stato aperto a tutti gli appassionati, in altri periodi a larghe giurie, con diversi sistemi di calcolo dei voti.\nIl premio Italia viene tradizionalmente assegnato nel corso della cena conclusiva dell'Italcon, il Convegno Italiano del Fantastico e della Fantascienza.\nEdizioni.\n1972 - Italcon 1 - Eurocon - Trieste.\nOrganizzazione: CCSF (Venezia e Trieste)\nVotazione aperta a tutti; dall'1/1/1970 al 31/12/1971. I voti inviati dai lettori della Libra Editrice, raccolti da Ugo Malaguti e successivamente inviati all'Organizzazione, non vengono considerati perch\u00e9 inviati dopo la scadenza. La Libra rifiuta i premi.\n1975 - Italcon 2 - SFIR V - Ferrara.\nOrganizzazione: Altair IV\nVotazione aperta a tutti; dall'1/1/1972 al 31/12/1974\nEugenio Marchi [Presidente del Circolo ALTAIR IV]"}
{"id": "281050", "revid": "647919", "url": "https://it.wikipedia.org/wiki?curid=281050", "title": "I fratelli Karamazov (film)", "text": ""}
{"id": "281052", "revid": "287204", "url": "https://it.wikipedia.org/wiki?curid=281052", "title": "I fratelli Karam\u00e0zov (film)", "text": ""}
{"id": "281058", "revid": "767487", "url": "https://it.wikipedia.org/wiki?curid=281058", "title": "I fratelli Karamazoff", "text": "I fratelli Karamazoff \u00e8 un film del 1947 diretto dal regista Giacomo Gentilomo, tratto dal romanzo di F\u00ebdor Dostoevskij \"I fratelli Karamazov\", ultimo della produzione letteraria dello scrittore russo.\nLe musiche di Renzo Rossellini furono premiate nel 1948 con il Nastro d'argento alla migliore colonna sonora.\nDistribuzione.\nIl film fu distribuito nelle sale cinematografiche italiane il 4 dicembre 1947."}
{"id": "281062", "revid": "1784938", "url": "https://it.wikipedia.org/wiki?curid=281062", "title": "Johann Adam Weishaupt", "text": "Biografia.\nIstruzione e formazione.\nNel 1753 rimane orfano del padre, George Weishaupt, e viene adottato dal padrino di battesimo, il Barone Johann Adam Ickstatt (1702-1776), rettore dell'Universit\u00e0 di Ingolstadt e membro del \"Privy Council\". Nato e cresciuto a Ingolstadt, in Baviera, ottenne il ruolo di professore di diritto canonico nel 1772. Sebbene fosse stato educato dai Gesuiti e fosse certamente influenzato dalla discrezione, la lealt\u00e0 e l'obbedienza gerarchica della Societ\u00e0 di Ges\u00f9 e per un certo periodo ne fosse stato anche un membro, la sua nomina a professore di diritto naturale e canonico all'Universit\u00e0 di Ingolstadt nel 1775 (primo laico a ricoprire questo incarico) fu per i Gesuiti una vera offesa. Egli ruppe i rapporti con loro e divenne sempre pi\u00f9 di idee liberali sia in politica sia in religione, a favore del deismo e contro gli stati e le religioni organizzate.\nLa fondazione degli \"Illuminati\".\nCon l'aiuto del barone Adolph Knigge, il 1\u00ba maggio 1776 Weishaupt form\u00f2 l\"'Ordine dei Perfettibilisti\", che in seguito fu conosciuto con il nome di Ordine degli Illuminati. All'interno dell'ordine assunse lo ieronimo di Spartacus. Sebbene l'ordine non fosse propriamente n\u00e9 egalitario n\u00e9 democratico, la sua missione era quella di stabilire un nuovo ordine delle cose che portasse all'abolizione dei governi e delle religioni.\nWeishaupt fu iniziato in Massoneria nella Loggia \"Theodor zum guten Rath\", a Monaco nel 1777 dal barone Adolph Knigge. Fu molto osteggiato il suo progetto di \u00ab...illuminazione, rischiarare la comprensione con il Sole della ragione, che disperder\u00e0 le nubi della superstizione e del pregiudizio\u00bb. Presto, per\u00f2, svilupp\u00f2 per proprio conto dei misteri gnostici allo scopo di perfezionare la natura umana attraverso l'educazione, per raggiungere lo stato di natura, libero dai governi e dalle religioni organizzate. Cerc\u00f2 anche di incorporare il suo Illuminismo in quello della Massoneria. Il razionalismo radicale di Weishaupt non aveva molte probabilit\u00e0 di successo, con la sua idea di spazzare via le nazioni e le religioni, la propriet\u00e0 privata e il matrimonio, usando il vocabolario della rivoluzione francese.\nL'esilio e la morte.\nAlcuni scritti di Weishaupt, intercettati nel 1784, furono considerati sediziosi dalle autorit\u00e0 nazionali e portarono allo scioglimento dell'Ordine da parte dell'Elettore di Baviera Carlo Teodoro, nel 1784. Weishaupt perse il suo incarico all'Universit\u00e0 di Ingolstadt e costretto a fuggire dalla Baviera. Ripar\u00f2 nella citt\u00e0 di Gotha, e durante tale periodo ricevette l'aiuto del duca Ernesto II di Sassonia-Gotha-Altenburg. Mor\u00ec a Gotha nel 1811, ma i suoi ultimi anni sono avvolti nell'oscurit\u00e0, tanto che alcune fonti ritengono che sia morto nel 1830.\nInfluenza sul pensiero moderno.\nMalgrado la difficolt\u00e0 di trasformare l'utopia in pratica, l'opera politica di Weishaupt ebbe tuttavia importanti influenze sulle dottrine di alcune componenti del socialismo utopistico, del comunismo e della creazione di un organismo superiore alle nazioni (quale possono essere oggi le Nazioni Unite), su ambienti della Rivoluzione francese e, in particolare, sulla Comune di Parigi, tra cui va ricordato Filippo Buonarroti, che fu un attivo ideologo e continuatore delle dottrine del Weishaupt.\nInfatti l'opera politica, teorica e pratica di Weishaupt, oltre ad avere avuto un importante impatto sui contemporanei e sui continuatori pi\u00f9 immediati, ha esercitato un profondo influsso anche su aspetti del socialismo utopistico e del pensiero di Karl Marx, specialmente in rapporto al superamento dello stato nazionale e dell'individuazione di questo come strumento dell'affermazione dell'egemonia di alcune classi sociali che costringono le classi subalterne all'oscurantismo e alla subalternit\u00e0. I riflessi di questa tesi sono rinvenibili in echi moderni come il Manifesto di Ventotene e nella moderna idea di federalismo.\nPresente, sebbene secondario, l'aspetto magico dell'opera di Weishaupt, che realizza un paradosso commistionando l'occulto con l'Illuminismo, di cui \u00e8 dimostrata la costruzione sociale secondo il meccanismo di una societ\u00e0 segreta articolata in base allo schema in dieci gradi del diagramma gnostico-cabalistico, ripresa nel XX secolo dalla tradizione ermetica della Golden Dawn. Weishaupt sosteneva comunque che la conoscenza fosse una conquista del raziocinio e della logica. Difatti, tutto ci\u00f2 che ci ha lasciato di scritto ce lo descrive come un razionalista e un materialista, che non ammetteva la possibilit\u00e0 di accedere alla conoscenza usando l'ermetismo o la magia. Anzi, le pratiche esoteriche di genere erano, per lui, \u201cchimere\u201d, \"superstizioni\u201d, come le religioni rivelate.\nNonostante ci\u00f2, egli viene spesso indicato come un iniziato o un mago. \u00c8 per\u00f2 vero che giocava volentieri con simboli, immagini e terminologie misteriche, cosa spiegabile col fatto che si doveva muovere in un ambiente (le societ\u00e0 segrete) dove l'esoterismo era una pratica molto diffusa. Per\u00f2 ci\u00f2 non nega lo spirito essenzialmente anti-mistico del pensiero di Weishaupt, pensiero che andr\u00e0 ad ispirare il socialismo utopistico. A riprova di ci\u00f2, nel marzo del 1785 l'ordine dei Rosacroce, conservatori e \"mistici\" profondi cultori di cabala ed ermetismo, fecero pressione (con successo) per la soppressione degli Illuminati di Baviera, al contrario radicali improntati al pensiero di Rousseau\nQuesti aspetti hanno riconquistato larga notoriet\u00e0, tra l'altro, per via della larga fama degli scritti di Aleister Crowley. In relazione a questi sviluppi basti pensare alle varie teorie del complotto, tra cui le pi\u00f9 famosa la teoria del complotto del Nuovo ordine mondiale, l'esistenza del gruppo Bilderberg e alcuni studiosi di tali ultimi, come il giornalista britannico David Icke.\nOpere.\nScrisse, durante l'esilio a Gotha, una serie di opere sull'Illuminismo, tra le quali:"}
{"id": "281064", "revid": "125987219", "url": "https://it.wikipedia.org/wiki?curid=281064", "title": "Kazuyoshi Miura", "text": "Con 55 anni compiuti, \u00e8 il calciatore pi\u00f9 anziano nella storia del calcio professionistico, avendo superato nel 2018 il portiere inglese Kevin Poole che si ritir\u00f2 dal calcio giocato a 51 anni nel 2014.\nBiografia.\nFiglio di Nobu Naiya, persona implicata con la yakuza, utilizza il cognome della madre. Suo fratello maggiore \u00e8 Yasutoshi, anch'egli calciatore e suo compagno di squadra in pi\u00f9 occasioni. Nel 2012 ha anche giocato a calcio a 5. \n\u00c8 sposato con Risako, attrice e produttrice televisiva.\nCarriera.\nCalcio.\nIl periodo brasiliano.\nNel 1982 a 15 anni parte da solo per il Brasile e viene ingaggiato da una squadra professionistica del posto, il Clube Atl\u00e9tico Juventus. Nel 1985 partecipa al campionato Under-21 dello Stato di San Paolo in Brasile, divenendo cos\u00ec il primo giapponese di quel torneo. L'anno successivo viene ingaggiato dal Santos. Al termine del campionato passa al Palmeiras per giocare un torneo in Giappone (la Kirin Cup) come tesserato professionista brasiliano.\nNel 1987 firma con la squadra brasiliana Sociedade Esportiva Matsubara, il campionato successivo passa invece al Clube de Regatas Brasil. Nel 1988 viene ingaggiato nel XV de Jau (nel campionato di San Paolo) dove tra l'altro segna contro il Corinthians diventando il primo giapponese a segnare al Corinthians. Nel 1989 \u00e8 sotto contratto col Coritiba FC e vince il campionato dello Stato di Paran\u00e1. Nel 1990 ritorna al Santos con cui disputa il suo ultimo campionato in Brasile.\nIl ritorno in Giappone.\nDal 1990 al 1994 torna in Giappone nelle file dello (rinominatosi in Verdy Kawasaki in seguito all'acquisizione dello status di squadra professionistica) vincendo campionati, coppe e premi vari nonch\u00e9 entrando nella squadra olimpica e poi nazionale giapponese vincendo vari tornei continentali asiatici ed intercontinentali (Campionato Asia-Africa).\nL'avventura italiana.\nNel 1994 firma un contratto con il , diventando il primo calciatore giapponese a giocare in Italia. Il pi\u00f9 forte giocatore nipponico all'epoca arriv\u00f2 in Italia grazie a degli sponsor giapponesi che versavano un contributo in denaro alla societ\u00e0 a ogni presenza del giocatore.\nHa segnato col Genoa il 4 dicembre 1994 il gol del momentaneo vantaggio genoano nel derby stracittadino, poi vinto dai blucerchiati per 3-2, divenendo il primo calciatore giapponese ad aver giocato e segnato in Italia. Durante il campionato subisce una grave frattura al volto dopo un'entrata di Franco Baresi nei primi minuti del primo tempo della prima partita di campionato contro il , rimanendo in campo fino alla fine del primo tempo.\nNel 1995, durante la sua permanenza in Italia, si assenta dal Genoa per partecipare con la sua Nazionale alla Kirin Cup, che poi vince. Al suo rientro nei rossoblu perde il posto in squadra e cos\u00ec a fine campionato lascia l'Italia con 21 presenze.\nNuovamente in patria.\nNella stagione successiva (1995-1996) Miura ritorna nel suo paese e firma con i . L\u00ec gioca fino al 1998 conquistando numerosi campionati, Coppe dell'Imperatore, Kirin Cup e una decina di premi, titoli di capocannoniere, onorificenze sportive, attestati di Miglior giocatore asiatico e Miglior giocatore giapponese. Nello stesso anno ottiene con la sua Nazionale la prima e storica qualificazione al Mondiale. Veniva regolarmente chiamato a partecipare a tutti gli incontri della squadra \"FIFA World Stars\".\nDal 2001 al 2005 gioca nel , ove per due stagioni ritrova come compagno di squadra del fratello Yasutoshi. Nella stagione 2005 ha giocato con la maglia blu-celeste del , squadra australiana che tra l'altro ha disputato la Coppa del Mondo per Club 2005 svoltasi proprio in Giappone a dicembre. Nel dicembre 2014, all'et\u00e0 di 47 anni, firma un contratto annuale con lo , squadra militante nella Serie B nipponica, la J. League Division 2. Il 12 novembre 2015 rinnova ancora per un anno il suo contratto con la squadra nipponica.\nIl 12 marzo 2017 ha stabilito il nuovo primato per il pi\u00f9 anziano marcatore della storia del calcio, decidendo, a 50 anni e 14 giorni, la partita vinta dalla sua squadra, lo Yokohama, per 1-0 contro il Thespa Kusatsu. L\u201911 gennaio 2019 rinnova il contratto per un altro anno.\nIl 5 agosto 2020 stabilisce un nuovo record: grazie ai 63 minuti disputati in una partita di Coppa del Giappone, diventa l'unico giocatore ad aver disputato partite professionistiche in 5 decenni differenti: 1980, 1990, 2000, 2010, 2020, stabilendo un primato, probabilmente, insuperabile.\nIl 23 settembre 2020, a 53 anni, 6 mesi e 28 giorni, batte il primato come calciatore pi\u00f9 anziano della J-League, entrando in campo nella partita tra Yokohama e , battendo il precedente record di Masashi Nakayama che era di 45 anni, 2 mesi e 1 giorno.\nL'11 gennaio 2021 viene annunciato dallo Yokohama FC il suo rinnovo per una ulteriore stagione. A distanza di un anno esatto, l'11 gennaio 2022 viene ceduto in prestito ai , compagine militante in quarta serie giapponese.\nNazionale.\nCalcio.\nEsordisce con la Nazionale del Giappone nel il 26 settembre 1990 ai Giochi asiatici nella vittoria per 3-0 contro il Bangladesh. Segner\u00e0 il suo primo gol contro la Corea del Nord in un'amichevole, segnando la rete del 4-1, sempre in un'altra amichevole vinta per 3-1 contro gli Stati Uniti segner\u00e0 la sua prima doppietta in nazionale.\nCon la nazionale giapponese vincer\u00e0 la prima storica Coppa d'Asia nel 1992 segnando la rete del 1-0 vincendo contro l'Iran. Nell'edizione del 1993 della Coppa delle nazioni afro-asiatiche sar\u00e0 autore del gol del 1-0 nel secondo tempo supplementare battendo il Costa d'Avorio. Prender\u00e0 parte alle qualificazioni asiatiche per il Mondiale 1994, segnando per la prima volta quattro reti in una partita, vincendo per 8-0 contro il Bangladesh, inoltre aprir\u00e0 le marcature nel pareggio per 2-2 contro l'Iraq, nella partita decisiva per la qualificazione dove purtroppo era necessaria la vittoria, mancando l'obbiettivo in quella che fu ricordata come l\"'Agonia di Doha\".\nNegli anni successivi otterr\u00e0 dei buoni risultati vincendo alcune amichevoli di prestigio, segnando una doppietta nella vittoria per 3-0 contro l'Ecuador, in quella per 5-3 contro l'Uruguay e in quella per 4-3 contro la Croazia, inoltre far\u00e0 un gol anche nella vittoria per 3-2 battendo il Messico.\nNelle qualificazioni per il Mondiale 1998 segner\u00e0 quattro reti vincendo contro l'Uzbekistan, e ne segner\u00e0 sei vincendo per 10-0 contro il Macau. Bench\u00e9 il Giappone ottenga la sua prima qualificazione ai mondiali di calcio, Miura non verr\u00e0 convocato. La sua ultima partita in nazionale sar\u00e0 nella vittoria contro la Giamaica segnando la rete del 4-0\nCalcio a 5.\nIl 3 settembre 2012 viene convocato dal Giappone per i mondiali.\nStatistiche.\nPresenze e reti nei club.\n\"Statistiche aggiornate al 11 gennaio 2022.\""}
{"id": "281066", "revid": "108174019", "url": "https://it.wikipedia.org/wiki?curid=281066", "title": "Jean Chantavoine", "text": "Ha ricoperto la carica di segretario generale del Conservatorio Nazionale Superiore di Musica di Parigi, ha pubblicato diversi studi sulla musica romantica (\"Il romanticismo nella musica europea\", 1955) e biografie di Beethoven, Liszt, Saint-Sa\u00ebns, Mozart."}
{"id": "281067", "revid": "96550409", "url": "https://it.wikipedia.org/wiki?curid=281067", "title": "DMCL", "text": "Il DMCL (Device Media Control Language) nell'informatica, \u00e8 un linguaggio di controllo dei supporti di memorizzazione dei dati, attraverso il quale la struttura fisica del database viene riferita alle specifiche unit\u00e0 di memoria di massa utilizzate dal sistema di elaborazione dati."}
{"id": "281068", "revid": "767487", "url": "https://it.wikipedia.org/wiki?curid=281068", "title": "Spy (film 1996)", "text": "Spy (\"The Long Kiss Goodnight\") \u00e8 un film del 1996 diretto da Renny Harlin, e sceneggiatura di Shane Black.\nTrama.\nSamantha Caine \u00e8 un'amnesiaca: ha dimenticato il suo passato, compresa l'identit\u00e0 del padre di sua figlia. Dopo un incidente, la sua memoria inizia a tornare insieme alle sue abilit\u00e0; scopre infatti d'essere stata un micidiale agente segreto della CIA col nome di Charly Baltimore. Aiutata da un investigatore privato, cui aveva dato il compito d'indagare sul suo passato, ridiventa una macchina da guerra per difendersi dai sicari che la braccano."}
{"id": "281069", "revid": "628767", "url": "https://it.wikipedia.org/wiki?curid=281069", "title": "Chuquicamata", "text": "Chuquicamata, detta anche Chuqui, \u00e8 la miniera di rame a cielo aperto pi\u00f9 grande del mondo. Sita in Cile nella Regione di Antofagasta, a 15 km a nord di Calama e a 245 km a nord-est del capoluogo Antofagasta.\nDi forma ellittica, \u00e8 lunga 4,5 km e larga 2,5 km, ha una superficie di circa 800 ha e supera i 1000 m di profondit\u00e0.\nNel 1879, a seguito della Guerra del Pacifico, questa regione pass\u00f2 in mano al Cile.\nL'impresa statunitense Guggenheim Bros vi produsse la prima barra di rame il 18 maggio 1915 e successivamente cambi\u00f2 vari nomi tra cui: Chile Copper Co., Anaconda Co. e Chilex Exploration Co. Verso la fine degli anni sessanta l'estrazione mineraria venne nazionalizzata.\nQuando inizi\u00f2 l'estrazione intensiva di rame nella regione arrivarono migliaia di minatori in cerca di opportunit\u00e0.\nLa citt\u00e0 di Chuquicamata, che era stata costruita nelle vicinanze, si sta inesorabilmente spopolando e morendo: la miniera, che continua ad allargarsi, sta raggiungendo la zona occupata dalle case. Per questo la Codelco, che dirige la miniera, sta costruendo nella periferia della citt\u00e0 di Calama, nuove case per trasferire la popolazione costituita quasi ed esclusivamente da suoi lavoratori.\nLa miniera ha quasi esaurito la capacit\u00e0 produttiva come miniera a cielo aperto, tanto che nel 2012 sono iniziati i lavori di costruzione della miniera sotterranea. I tunnel principali di accesso e trasporto sono stati assegnati alla impresa italiana Astaldi.\nNei media.\nLa miniera di Chuquicamata compare nel film biografico su Che Guevara del 2004 \"I diari della motocicletta\", nella scena in cui un giovane Che si scaglia contro l'uomo che sceglie i futuri minatori, accusandolo di non avere rispetto per la miseria di quelle persone."}
{"id": "281074", "revid": "838137", "url": "https://it.wikipedia.org/wiki?curid=281074", "title": "Linguaggio di interrogazione", "text": "In informatica un linguaggio di interrogazione (o in inglese query language o data query language DQL) \u00e8 un linguaggio usato per creare query sui database e sui sistemi informativi da parte degli utenti. Serve per rendere possibile l'estrazione di informazioni dal database, attraverso il relativo DBMS, interrogando la base dei dati e interfacciandosi dunque con l'utente e le sue richieste di servizio.\nEsempi.\nAlcuni esempi di linguaggi di interrogazione sono:\nDQL per SQL standard.\nIL DQL (\"data query language\" \u2013 linguaggio di interrogazione dei dati) secondo lo standard SQL comprende i comandi per leggere ed elaborare i dati presenti in un database, strutturato secondo il modello relazionale. Questi dati devono essere stati precedentemente inseriti attraverso il Data Manipulation Language (DML) in strutture o tabelle create con il Data Definition Language (DDL), mentre il Data Control Language (DCL) stabilisce se l'utente pu\u00f2 accedervi.\nSelect.\nCol comando \"select\" abbiamo la possibilit\u00e0 di estrarre i dati, in modo mirato, dal database.\nSintassi del comando select.\nSELECT [ ALL | DISTINCT | TOP ] lista_elementi_selezione\nFROM lista_riferimenti_tabella\n[ WHERE espressione_condizionale ]\n[ GROUP BY lista_colonne [HAVING Condizione] ]\n[ ORDER BY lista_colonne ];\ndove: \nDi default il comando \"select\" agisce con il metodo \"all\", ma specificando \"distinct\" \u00e8 possibile eliminare dai risultati le righe duplicate.\nLa clausola \"ORDER BY\" serve per ordinare i risultati in base a uno o pi\u00f9 campi.\n\"Limit\" (o \"top\", a seconda delle implementazioni) limita il numero delle righe fornite: LIMIT 10 prende le prime 10 righe della mia tabella. \u00c8 anche possibile scartare un certo numero di righe all'inizio dei risultati aggiungendo un parametro a \"LIMIT\" o la clausola \"OFFSET\".\nL'SQL standard non prevede alcun ordinamento se non si specifica la clausola \"ORDER BY\", pertanto senza di essa anche \"LIMIT\" ha un effetto imprevedibile.\nUn esempio \u00e8 il seguente:\n SELECT DISTINCT cognome, nome, citta_residenza\n FROM utenti\n WHERE anni &gt; = 18\n ORDER BY cognome\nQuesta \"query\" estrae l'elenco di tutti gli utenti maggiorenni ordinando l'output in base al cognome.\nLa definizione di \"select\" \u00e8 comunque molto pi\u00f9 ampia, prevede molte altre opzioni ma in linea di massima con queste opzioni si compongono la maggior parte delle interrogazioni.\n SELECT DISTINCT *\n FROM utenti\nl'asterisco permette di includere nella selezione tutte le colonne della tabella \"utenti\"\nCon le select \u00e8 possibile anche eseguire dei calcoli:\nSelect DISTINCT cod_art, prezzo_unit*giacenza AS Totale, giacenza*ingombro AS TotIngombro;\n FROM articoli\nquesto produce dati estratti ma anche dati calcolati.\nLa clausola AS serve per dare un nome alla nuova colonna nella nuova tabella che creer\u00e0 la select.\nMolti DBMS supportano la clausola non standard LIMIT, che deve essere posta per ultima e pu\u00f2 avere tre forme:\n LIMIT &lt;numero_risultati&gt;\n LIMIT &lt;pos_primo_risultato&gt;, &lt;numero_risultati&gt;\n LIMIT &lt;numero_risultati&gt; [OFFSET &lt;pos_primo_risultato&gt;]\n\"numero_risultati\" \u00e8 il numero delle righe da estrarre. \"pos_primo_risultato\" \u00e8 l'indice della prima riga da estrarre. Insieme, possono essere utilizzati per suddividere i risultati in blocchi e leggerli un po' alla volta (per esempio per comodit\u00e0 del DBA, o per la paginazione dei risultati mostrati da una applicazione web).\nJoin.\nUna forma di select composto tra pi\u00f9 tabelle con uno o pi\u00f9 campi comuni si ottiene attraverso la clausola Join.\nSubquery.\nLe subquery possono essere inserite ovunque il linguaggio SQL ammetta un'espressione che restituisce un singolo valore e nella clausola FROM. In questo secondo caso, le subquery sono chiamate anche \"tabelle derivate\" (derived table).\nLe subquery propriamente dette possono restituire un singolo valore, oppure un insieme di risultati, a seconda dei casi. Un esempio piuttosto semplice \u00e8 quello in cui si vogliono estrarre da una tabella i valori numerici superiori alla media. Una sola Select non pu\u00f2 leggere la media e al contempo i valori che la superano. A questo scopo si avr\u00e0 una select che legge la media:\nSELECT AVG(campo1) FROM mia_tabella;\nQuesta query verr\u00e0 inserita nella clausola WHERE della query pi\u00f9 esterna; la subquery viene eseguita per prima:\nSELECT * FROM mia_tabella WHERE campo1 &gt; (SELECT AVG(campo1) FROM mia_tabella);\nCome si vede, da un punto di vista sintattico \u00e8 necessario porre le subquery tra parentesi.\nTabelle derivate.\nLe tabelle derivate sono un caso particolare di subquery: una Select interna estrae i dati che verranno poi interrogati dalla Select esterna.\nL'esempio seguente viene utilizzato a scopo didattico, ma non rappresenta un approccio ottimale. Si supponga comunque di voler estrarre i record per i quali il campo mail non \u00e8 vuoto, scegliendoli tra gli utenti la cui registrazione \u00e8 stata confermata. Ecco come ottenere questo risultato con una tabella derivata:\nSELECT email FROM (SELECT email FROM utenti WHERE conferma = TRUE);\nIn realt\u00e0 le tabelle derivate sono utili laddove non vi sono altri approcci possibili, il che accade quando la query esterna contiene una JOIN."}
{"id": "281078", "revid": "1924342", "url": "https://it.wikipedia.org/wiki?curid=281078", "title": "Renegade", "text": ""}
{"id": "281079", "revid": "125862860", "url": "https://it.wikipedia.org/wiki?curid=281079", "title": "Laboratorio di Zetetica", "text": "Il Laboratorio di Zetetica (dal greco \"z\u00eat\u00eain\", \"cercare\") \u00e8 un centro di ricerca presso l'Universit\u00e9 C\u00f4te-d'Azur \"Sophia Antipolis\" dedito alla verifica sperimentale e alla diffusione di informazione sui fenomeni paranormali.\nScopo e storia.\nLo scopo del laboratorio \u00e8 la disseminazione del metodo scientifico e della zetetica (definita \u201cl'arte del dubbio\u201d, meglio conosciuta come scetticismo scientifico).\nIl Laboratorio \u00e8 stato creato nel giugno 1998 da Henri Broch, professore di fisica presso l'Universit\u00e0 di Nizza, grazie in particolare al contributo finanziario del ricercatore belga Jacques Theodor.\nIl Laboratorio di Zetetica \u00e8 gestito dal Centro d'Analisi Zetetica, un'associazione che pubblica CAZette (una gazzetta abbreviata CAZ). Dal 2005, il centro di ricerca \u00e8 affiliato al Center for Inquiry, un'organizzazione transnazionale che \"lavora per promuovere e difendere la ragione, la scienza e la libert\u00e0 di ricerca in tutte le aree dell'impresa umana\". Henri Broch \u00e8 attualmente il direttore della struttura e ambasciatore di CFI-Transnational; a questa partecipano dieci ricercatori e due dottorandi, e svolge anche attivit\u00e0 didattica nell'ambito dell'Universit\u00e0 \"Sophia Antipolis\".\nMembri d'onore del Laboratorio sono due premi Nobel per la Fisica: Georges Charpak e Pierre-Gilles de Gennes.\nIl Laboratorio \u00e8 anche noto per la International Zetetic challenge, sfida lanciata dal 1987 da Henri Broch, G\u00e9rard Majax e Jacques Theodor a chiunque potesse dimostrare un qualsivoglia fenomeno paranormale. La sfida rivolta ai medium e ai chiaroveggenti \u00e8 rimasta fino al febbraio 2002, e comprendeva un premio di duecentomila euro. Nel corso dei quindici anni, le affermazioni di pi\u00f9 di duecento candidati sono state messe alla prova, con un riscontro nullo di fenomeni paranormali (si veda il sito web del Laboratorio per resoconto e fotografie degli esperimenti).Tutti i 275 (o 264) hanno fallito la prova.\nClaude Maug\u00e9, scettico dell'esistenza degli UFO ha presentato sul sito del laboratorio nel 2004, la sua Teoria Riduzionista Composita per spiegare il fenomeno degli UFO.\nSeguendo l'esempio di Joe Nickell, Henri Broch ha prodotto una replica della Sindone di Torino, dimostrando che il bassorilievo \u00e8 un metodo facile per falsificare la Sindone.\nNel l'ottobre 2007 Richard Monvoisin \u00e8 diventato il primo Dottore in Scienze della formazione in materia di scetticismo scientifico. La sua tesi di dottorato, \u201cPer l'insegnamento del pensiero critico \u2013 zetetica e l'utilizzo delle lacune pseudoscientifiche nei media\u201d, \u00e8 stata diretta da Henri Broch e Patrick L\u00e9vy (Institut du sommeil et de la vigilance, facult\u00e9 de m\u00e9decine, Grenoble 1). Insieme ad altri academici francesi da altre universit\u00e0 a Grenoble, Marseille, Montpellier, ecc., Monvoisin ha fondato il Collectif de recherche transdisciplinaire esprit critique et sciences (Cortecs) (Ricerca Collettiva Interdisciplinare del Pensiero Critico e della Scienza). Dal 2015, il Laboartorio di Zetetica non propone pi\u00f9 corsi sullo scetticismo, che sono stati trasferiti all'Universit\u00e0 Joseph Fourier di Grenoble, dove le lezioni di Monvoisin sullo \u201cscetticismo e l'auto-difesa intellettuale\u201d richiamano fino a 900 studenti."}
{"id": "281082", "revid": "1305772", "url": "https://it.wikipedia.org/wiki?curid=281082", "title": "Filippo IV", "text": "Storia.\nIl nome Filippo IV pu\u00f2 riferirsi ai seguenti sovrani:"}
{"id": "281084", "revid": "1318309", "url": "https://it.wikipedia.org/wiki?curid=281084", "title": "Codelco", "text": "Codelco-Chile (Corporacion Nacional del Cobre de Chile) \u00e8 l'impresa mineraria statale del Cile che utilizza e sfrutta i giacimenti di rame nazionalizzati l'11 luglio 1971. Per la grandezza delle sue installazioni e il volume di produzione \u00e8 considerata una delle compagnie minerarie pi\u00f9 grandi del mondo."}
{"id": "281086", "revid": "767487", "url": "https://it.wikipedia.org/wiki?curid=281086", "title": "Frank Gambale", "text": "Biografia.\n\u00c8 di origine italiana (Paternopoli, in provincia di Avellino, del quale \u00e8 cittadino onorario) e predilige lo stile rock/fusion. Inizi\u00f2 a suonare la chitarra all'et\u00e0 di sette anni. Venne influenzato dal modo di suonare il blues di Jimi Hendrix, di John Mayall, di Eric Clapton e di Jerry Garcia dei Grateful Dead. In seguito, durante l'adolescenza, scopr\u00ec la musica degli Steely Dan, di Michael Brecker e di Chick Corea che gli fornirono il primo approccio jazzistico.\nNel 1982 decise di approfondire lo studio della chitarra presso il Guitar Institute of Technology (GIT) di Hollywood, dove si diplom\u00f2 con successo e rimase come insegnante per 4 anni, durante i quali suon\u00f2 presso molti jazz club locali, scrisse il suo primo libro, \"Speed Picking\", e firm\u00f2 un contratto con l'etichetta \"Legato\" per la registrazione di tre dischi. \nIl successivo incontro con Chick Corea segn\u00f2 una svolta nella sua carriera; iniziarono sei anni di intenso lavoro che lo fecero conoscere al mondo, gli fruttarono 5 dischi, un \u201cGrammy Award\u201d e due \u201cGrammy Nominations\u201d. Di Chick Corea, cui \u00e8 rimasto molto grato e con cui le collaborazioni si sono susseguite negli anni senza interruzione, ha detto: \u201c\"Suonare con lui \u00e8 come se un sogno diventasse realt\u00e0!\"\u201d. Sempre per Chick Corea ha suonato nella \"Chick Corea Elektric Band\" insieme a John Patitucci e Dave Weckl.\nI suoi impegni in ambito musicale sono andati oltre la pura attivit\u00e0 di musicista: case costruttrici di chitarre elettriche e di strumenti elettronici di fama mondiale (come le giapponesi Ibanez e Yamaha) hanno ottenuto la sua consulenza ed il suo nome per progettare e lanciare sul mercato diversi nuovi modelli di chitarre e di accessori elettronici di grande successo.\nOltre a moltissimi altri dischi e collaborazioni con nomi famosi, legati ai pi\u00f9 svariati generi musicali, Frank Gambale ha prodotto video didattici, ha girato il mondo con la sua band, \u00e8 a capo del dipartimento di Chitarra della nuova scuola di musica di Los Angeles chiamata \u201c\"L.A. Music Academy\"\u201d (LAMA), dove partecipa attivamente alla stesura dei programmi, alla selezione degli insegnanti, ed all'insegnamento stesso.\nNonostante tutto questo ha continuato ad essere da tredici anni col gruppo Vital Information, con cui ha composto ed eseguito brani per pi\u00f9 di sette album assieme al batterista Steve Smith, al tastierista Tom Coster ed al bassista Baron Browne e continua la partecipazione al progetto di registrazione di tre dischi in trio col bassista Stu Hamm ed il batterista Steve Smith.\nFrank non rinuncia a nessun impegno legato alla sua attivit\u00e0 artistica, ama il suo lavoro ed \u00e8 felice di lavorare strenuamente; ripete spesso: \u201c\"Non riesco a credere che si possa essere pagati per fare quello che io faccio; vorrei che quello che faccio non si vendesse in nessuna parte del mondo\"\u201d.\nDal 2001 continua una stretta collaborazione tra Frank Gambale e uno dei pi\u00f9 grandi chitarristi classici viventi, Maurizio Colonna, duetto acustico che ha portato alla nascita di ben tre album (2 studio ed uno live) e ad una serie continua di concerti.\nFrank \u00e8 amico di Billy Cobham, e nel 2004 ha partecipato al suo tour \"Spectrum Band\" con Tom Coster e Baron Browne, lo stesso Cobham suona nel disco \"Raison D'etre\"."}
{"id": "281087", "revid": "767487", "url": "https://it.wikipedia.org/wiki?curid=281087", "title": "Cico Falzone", "text": "\u00c8 stato insegnante di musica in scuole e privatamente, e ha partecipato a tourn\u00e9e con vari gruppi e musicisti (tra gli altri Daniel Sentacruz Ensemble e Viola Valentino). Dopo alcuni incontri nel corso del 1989 con il resto della band allora composta da Augusto Daolio, Beppe Carletti, Gian Paolo Lancellotti, Chris Dennis e Dante Pergreffi, il 1\u00ba luglio del 1990 entra a far parte dei Nomadi (assieme a Daniele Campani, attuale batterista della band) in sostituzione dello stesso Dennis. Vive in Emilia-Romagna da parecchi anni.\nNei Nomadi oltre a suonare numerose chitarre esegue cori e controcanti insieme a Sergio Reggioli. Nel 2009, quando per un malore il cantante Danilo Sacco \u00e8 stato costretto a non prendere parte ai concerti, comincia a cantare pi\u00f9 canzoni del solito (generalmente cantava \"Un giorno insieme\", \"Crescerai\" e parte di \"Canzone per un'amica\"); lo stesso, comincia a fare in ogni concerto a partire dal 2012, dopo l'abbandono di Sacco.\nIl 3 luglio 2003 \u00e8 nata la sua seconda figlia, Carolina.\nNell'ottobre del 2013 ha ripreso l'attivit\u00e0 d'insegnante, contemporanea a quella di chitarrista dei Nomadi. Oltre a dare lezioni private tiene seminari in tutta Italia. "}
{"id": "281100", "revid": "1875018", "url": "https://it.wikipedia.org/wiki?curid=281100", "title": "Hercle", "text": "Il dio etrusco Hercle, figlio di Uni e Tinia e venerato con l'appellativo di \"apa\" (padre), equivale al semidio greco Eracle (figlio di Zeus e di Alcmena) ed all'Ercole latino.\nNel mondo italico, e soprattutto nella civilt\u00e0 etrusca, la sua figura aveva caratteristiche legate non soltanto alla sfera eroica e guerresca ma anche alla civilt\u00e0 agropastorale. Da ricerche recenti, infatti, sembra che Hercle fosse considerato il protettore dei pastori.\nA volte era rappresentato adulto mentre beveva latte dal seno di Uni.\nAppare anche come figura di culto legata alle sorgenti d'acqua; a lui era dedicato un santuario a Cerveteri (l'antica Caere) e il suo nome compare in molte scritture etrusche su piatti, vasi e oggetti votivi."}
{"id": "281112", "revid": "228587", "url": "https://it.wikipedia.org/wiki?curid=281112", "title": "PL/I", "text": "PL/I, (Programming Language One) \u00e8 un linguaggio di programmazione progettato nel 1964 per lo sviluppo di applicazioni scientifiche, ingegneristiche o commerciali (il suo principale campo di applicazione \u00e8 l'\"elaborazione dati\"). La sintassi del linguaggio rispecchia quella della lingua inglese ed \u00e8 pensata per poter descrivere e manipolare strutture dati complesse: il PL/I possiede infatti un corredo molto ampio di funzioni, supporta la ricorsione e la programmazione strutturata. I compilatori PL/I sono spesso dei sub-set del linguaggio, indirizzati a specifici settori applicativi.\nStoria.\nIl PL/I \u00e8 stato sviluppato dall'IBM all'interno del progetto degli IBM System/360 (S/360): una famiglia di computer compatibili fra di loro per soppiantare i computer sviluppati in precedenza, molto diversi ed incompatibili fra di loro. I nuovi modelli avrebbero dovuto essere utilizzabili sia in campo scientifico che per applicazioni commerciali.\nLo scopo del PL/I era appunto quello di creare un linguaggio unico che potesse essere utilizzato in entrambi gli ambiti (all'epoca la maggior parte delle applicazioni scientifiche usava il Fortran, mentre il COBOL era utilizzato per le applicazioni commerciali). Un altro obiettivo era quello di creare un linguaggio che possedesse i costrutti di programmazione strutturata, derivati dall'ALGOL, che n\u00e9 il Fortran n\u00e9 il COBOL possedevano. Il PL/I fu progettato, nel corso di alcuni mesi, da un comitato costituito da programmatori dell'IBM e da utenti provenienti dagli USA. L'obiettivo principale era quello di avere il PL/I disponibile in concomitanza col lancio degli S/360, ma sfortunatamente ci\u00f2 non fu possibile.\nOriginariamente il nome del linguaggio avrebbe dovuto essere NPL (\"New Programming Language\"), ma l'acronimo era gi\u00e0 utilizzato dal \"National Physical Laboratory\" in Inghilterra, e pertanto si scelse PL/I in sostituzione.\nIl PL/I non ottenne il successo sperato per vari motivi, il maggiore di quali fu probabilmente la sua complessit\u00e0 che rese molto difficile una sua rapida implementazione. La complessit\u00e0 derivava probabilmente dal fatto che la sua progettazione era opera di un comitato che desiderava soddisfare le esigenze di un pubblico molto eterogeneo. Inoltre il PL/I possedeva caratteristiche molto sofisticate, ma che venivano usate raramente (ad esempio il \"multithreading\"), le quali aggiungevano il loro carico di complessit\u00e0 e costi ai compilatori. La complessit\u00e0 del compilatore fu probabilmente uno dei fattori che furono sottovalutati in fase di definizione del linguaggio. L'ottimizzazione del codice ottenuto era molto difficoltosa a causa della necessit\u00e0 di poter modificare le variabili in modo asincrono, rendendo difficile prevedere come una determinata variabile sarebbe stata modificata a \"run-time\".\nL'inerente complessit\u00e0, il ritardo nell'implementazione, la scarsa qualit\u00e0 dei primi compilatori PL/I scoraggiarono gli utenti che si rivolsero di nuovo al COBOL o al Fortran. Un altro grosso problema fu che, all'epoca, i programmatori Fortran, anzich\u00e9 guardare ai vantaggi che il PL/I poteva offrire loro, continuarono a considerarlo un linguaggio per applicazioni commerciali. Ironicamente i programmatori COBOL considerarono il PL/I un linguaggio per applicazioni scientifiche.\nNonostante ci\u00f2, il PL/I venne comunque utilizzato: il progetto Multics, uno dei primi tentativi di sviluppare un sistema operativo in un linguaggio ad alto livello, utilizzava il PL/I. Un sottoinsieme del PL/I, il PL/M, fu utilizzato per scrivere il CP/M, mentre il dialetto XPL fu utilizzato per scrivere HAL/S, utilizzato sullo \"Space Shuttle\". Un compilatore sviluppato dalla Cornell University per insegnare un dialetto del PL/I, il PL/C, aveva l'interessante caratteristica di non generare mai errori durante la compilazione di un programma: molti errori di sintassi venivano corretti automaticamente, mentre i rimanenti venivano semplicemente convertiti in istruzioni di stampa sullo schermo. Il linguaggio ETSPL (\"Extended Telephone Systems Programming Language\"), progettato per programmare centrali telefoniche, \u00e8 un sottoinsieme del PL/I (di cui ricalca la sintassi) con alcune eccezioni riguardanti principalmente i tipi di variabili. Con questo linguaggio fu programmata negli USA negli anni settanta la centrale telefonica di transito GTD-3 EAX e, in Italia, la sua versione internazionale GTD-3 EAX I. Il primo sistema di prenotazione voli online (SABRE) fu scritto (o almeno si suppone sia stato scritto) in PL/I.\nIl PL/I fu probabilmente il primo linguaggio \"commerciale\" dove il compilatore fu scritto nel linguaggio da compilare (il linguaggio sperimentale NELIAC fu il primo con questa caratteristica, cinque anni prima del PL/I, e molti altri seguirono).\nIl PL/I \u00e8 stato maggiormente usato nei mainframe IBM, ma ne esistono versioni per Microsoft Windows, AIX, OpenVMS, e Unix.\nProgramma di esempio.\nHello, world!\nIl seguente esempio stampa il testo \"Hello world\".\nCuriosit\u00e0.\nDato che il compilatore non vieta l'attribuzione di nomi di variabili uguali a parole riservate (come IF, ELSE e THEN) e che utilizza lo stesso segno ('=') per controllare l'uguaglianza fra due variabili e per eseguire un'operazione di assegnazione \u00e8 possibile scrivere uno \"scioglilingua per compilatori\":\nQuesta parte di codice dovrebbe essere interpretata come: SE la variabile IF \u00e8 uguale alla variabile THEN ALLORA assegna alla variabile THEN il valore della variabile ELSE ALTRIMENTI assegna alla variabile ELSE il valore della variabile IF.\nQuesto fa notare come il codice potesse dare atto a problemi di interpretazione.\nStandard.\nnel 1987 ANSI ha pubblicato\nANSI X3.74-1987 (R1998) \nTitle: Information Systems - Programming Language - PL/I General-Purpose Subset"}
{"id": "281121", "revid": "339392", "url": "https://it.wikipedia.org/wiki?curid=281121", "title": "Rai2", "text": ""}
{"id": "281122", "revid": "124363700", "url": "https://it.wikipedia.org/wiki?curid=281122", "title": "Scoop (disambigua)", "text": ""}
{"id": "281127", "revid": "1305772", "url": "https://it.wikipedia.org/wiki?curid=281127", "title": "Ispettore Manetta", "text": "L'ispettore Manetta (\"Detective Casey\") \u00e8 un personaggio dei fumetti Disney ideato da Floyd Gottfredson nel 1938 ed esordito nei fumetti nella serie di strisce pubblicata sui quotidiani americani nello stesso anno e realizzate da Merrill De Maris insieme a Gottfredson. \u00c8 apparso come protagonista o comprimario in migliaia di storie a fumetti realizzate in vari paesi del mondo.\nGenesi e sviluppo del personaggio.\nAppare per la prima volta nella storia \"Topolino e la banda dei piombatori\" (\"The Plumber's Helper\", 2 luglio - 10 dicembre 1938), come ispettore un po' maldestro e superficiale che indaga sui misteriosi furti in cui sembra implicato Giuseppe Tubi e lo stesso Topolino, in qualit\u00e0 di suo aiutante; non d\u00e0 un contributo particolarmente rilevante alla risoluzione del caso, e riappare nel 1939 in qualit\u00e0 di sottoposto del commissario Basettoni (inaugurando una collaborazione destinata a diventare permanente) nella storia \"Topolino e il mistero di Macchia Nera\" (a partire dal 20 maggio 1939), nella quale emerge definitivamente tutta la sua inettitudine, soprattutto in confronto al saggio e ponderato commissario. Gottfredson riutilizza il personaggio in altre due storie fino al 1944 per poi abbandonarlo, ed esso in seguito apparir\u00e0 pi\u00f9 spesso nelle storie di produzione europea, in particolare italiana. \nTende a portare un po' di rancore verso Topolino, che in un certo senso gli ruba la scena. Burbero e un po' tonto, \u00e8 un fumatore accanito di sigari; si considera abile nei travestimenti, sebbene solitamente non lo sia affatto; almeno in un'occasione per\u00f2 \u00e8 riuscito a ingannare perfino Topolino impersonando una donna. Si vanta di essere un buon poliziotto, ma in realt\u00e0 \u00e8 spesso disattento nelle indagini, finendo per far arrestare innocenti lasciando fuggire il cattivo di turno (ha pi\u00f9 volte sospettato dello stesso Topolino). In realt\u00e0 Manetta ha tutte le carte in regola per fare il poliziotto, bravo sia quando si deve ragionare, sia quando \u00e8 il momento di passare all'azione. Sar\u00e0 poi l'autore a scegliere se valorizzare il Manetta serio o quello comico, a seconda della situazione.\nAlcuni autori, specialmente a partire dagli anni novanta, hanno riservato al personaggio ruoli da protagonista come ad esempio nella storia \"La lunga notte del commissario Manetta\" (1997) di Tito Faraci e Giorgio Cavazzano, che introduce un amico/nemico del personaggio, Rock Sassi, apparentemente un \"duro\", ma in realt\u00e0 stupido quasi quanto lui. \u00c8 stato anche protagonista di una storia particolare, \"Sfida a Topolinia\", un lipogramma, ovvero una storia completamente priva di una lettera (in questo caso la \"e\").\nManetta ha fatto la sua prima e unica apparizione nei cartoni animati all'interno della \"Camminata Disney\", sigla animata realizzata da Romano Scarpa nel 1982 per il programma \"Topolino show\"."}
{"id": "281128", "revid": "1305772", "url": "https://it.wikipedia.org/wiki?curid=281128", "title": "Teatro della Concordia (Monte Castello di Vibio)", "text": "Il Teatro della Concordia di Monte Castello di Vibio, in provincia di Perugia, \u00e8 il pi\u00f9 piccolo teatro all'italiana e uno dei pi\u00f9 piccoli teatri storici. \u00c8 definito con lo slogan \"il pi\u00f9 piccolo del mondo\" in quanto \u00e8 la fedele e riuscita riproduzione in miniatura dei grandi teatri italiani ed europei. Sebbene esistano altri teatri o sale private con un minor numero di posti, come ad esempio il teatrino del Castello di Valvasone, il teatro di Monte Castello di Vibio \u00e8 in effetti \"il pi\u00f9 piccolo\" in quanto \u00e8 l'unica testimonianza architettonica del teatro settecentesco all'italiana di stile goldoniano. Esso possiede infatti i tre elementi fondamentali che Goldoni reclamava per la costruzione dei teatri: palchi di legno, pianta a campana e plafone costruito con la tecnica del camorcanna. In tal senso, come lasciarono scritto le nove famiglie che lo vollero costruire, \"la civilt\u00e0 non si misura a metri quadri e cubatura\".\nL'architettura del Teatro della Concordia \u00e8 quella d'un teatro all'italiana (definita anche goldoniana) riguardante tutta la sua forma, struttura e acustica, sicch\u00e9 esso si distingue chiaramente da un normale teatro di piccole dimensioni. Grazie al lavoro volontario della Societ\u00e0 del Teatro della Concordia, il teatro \u00e8 aperto al pubblico con spettacoli e visite guidate.\nStoria.\nIl teatro fu costruito all'inizio dell'Ottocento, nel periodo dell'occupazione napoleonica, per volont\u00e0 di nove benestanti famiglie locali e fu inaugurato nel 1808. Con la parola \"concordia\" i costruttori desideravano richiamare alla mente gli ideali della rivoluzione francese: libert\u00e0, uguaglianza e fratellanza. Il teatro fu affrescato da Luigi Agretti, pittore spezzino in vacanza nel paesino umbro, all'epoca non ancora quindicenne, il cui padre, Cesare, aveva gi\u00e0 realizzato le decorazioni, il telone e i fondali del teatro.\nNel 1823 i proprietari del teatro fondarono l'Accademia dei soci del Teatro della Concordia, una societ\u00e0 costituita per la gestione del teatro stesso. Nel 1951 il teatro fu chiuso per inagibilit\u00e0. Trent'anni dopo, nel 1981, fu espropriato dal comune e quindi restaurato, anche grazie a finanziamenti comunitari. Il restauro, che ha consentito di conservare la struttura lignea che sorregge i palchi, \u00e8 durato sette anni, sotto la direzione dagli architetti Paolo Leonelli e Mario Struzzi, e si \u00e8 concluso nel 1993. Nello stesso anno, la gestione \u00e8 stata affidata alla neo-costituita Societ\u00e0 del Teatro della Concordia che vi organizza una stagione teatrale annuale. Oltre all'attivit\u00e0 scenica, il teatro \u00e8 utilizzato anche per convegni, riunioni e per matrimoni civili.\nNel 1997 \u00e8 stato gemellato con il Teatro Farnese di Parma, uno dei pi\u00f9 grandi del mondo con i suoi circa 3000 posti.\nIl 7 settembre 2002 il teatro \u00e8 stato celebrato con un francobollo da 0,41 euro emesso dalle poste italiane.\nNel 2008, durante il bicentenario del Teatro della Concordia, \u00e8 stata inaugurata la sala espositiva intitolata a Nello Latini, il primo presidente onorario della Societ\u00e0 del Teatro della Concordia.\nTra gli artisti famosi che danno spettacoli al Teatro della Concordia figurano, per esempio, l'attrice italiana Gina Lollobrigida e la chitarrista austriaca Johanna Beisteiner.\nElementi architettonici.\nLe caratteristiche realizzative e gli elementi architettonici del Teatro della Concordia sono: sala con pianta a campana, realizzazione interamente in legno, tipico boccascena, decorazioni ad affresco che interessano l'intera superficie scoperta compreso il plafone, foyer affrescato, un caff\u00e8 del teatro, dei camerini, graticciata, una sala per le riunioni, scalone d'ingresso esterno, atrio e biglietteria, scala di accesso principale ai due ordini di palchi e una scala secondaria. Solamente 99 sono i posti, suddivisi tra palchi e platea, esattamente 37 in platea e 62 sui 22 palchetti: la sala occupa un'area di 68\u00a0m\u00b2, la scena 50\u00a0m\u00b2 e l'atrio 29\u00a0m\u00b2.\nEsistono anche altri teatri con meno di 100 posti, ad esempio i cosiddetti teatri di corte presenti in molte parti d'Europa, ma il Teatro della Concordia si distingue per essere la fedele e riuscita riproduzione in miniatura dei grandi teatri all'italiana e perci\u00f2 rappresenta una particolarit\u00e0 unica dal punto di vista architettonico, storico e culturale."}
{"id": "281139", "revid": "88740", "url": "https://it.wikipedia.org/wiki?curid=281139", "title": "Balrog", "text": "I Balrog sono creature di Arda, l'universo immaginario fantasy creato dallo scrittore inglese J. R. R. Tolkien. Si tratta di Maiar sedotti da Morgoth, il Principio del Male e primo Oscuro Signore della Terra di Mezzo. Al pari di Sauron, erano i suoi servitori pi\u00f9 potenti.\nIn lingua sindarin, Balrog significa letteralmente \"demone di potenza\", mentre in quenya essi sono chiamati \"Valaraukar\", dal medesimo significato.\nDominano il fuoco, come il loro signore Morgoth. \u00c8 importante precisare che pur essendo spiriti immortali, nella Terra di Mezzo possono essere comunque uccisi per via del fatto che al servizio di Morgoth si sono incarnati in corpi materiali.\nAspetto.\nGli scritti di Tolkien sono vaghi circa l'aspetto preciso dei Balrog. Apparivano frequentemente armati con fruste ardenti e, occasionalmente, con lunghe spade. \nNon si sa se i Balrog abbiano mantenuto la capacit\u00e0 dei Maiar di cambiare aspetto, come Sauron nella Prima Era.\nStoria.\n\"Spiriti di fuoco\", i Balrog facevano parte degli Ainur di grado minore (Maiar) concepiti da Il\u00favatar. Sedotti da Morgoth (il Vala il cui elemento \u00e8 il fuoco) prima ancora della creazione di E\u00e4, discenderanno poi in Arda al servizio dell'Oscuro Signore. L\u00ec combatteranno per lui per tutte le prime ere della storia di Arda fino alla Guerra d'Ira. Durante questa guerra, tutte le armate di Morgoth verranno quasi annientate e Morgoth stesso catturato; i pochi Balrog rimasti a piede libero, si andranno quindi a nascondere negli antri nascosti pi\u00f9 profondi della Terra di Mezzo, rendendoli inaccessibili. Tolkien non ha specificato ulteriormente il loro destino, salvo per quanto riguarda il Flagello di Durin.\nBalrog specifici menzionati.\nIl pi\u00f9 grande e potente tra i Balrog \u00e8 chiamato da Tolkien \"Gothmog\". Questi sar\u00e0 uno dei principali luogotenenti di Morgoth fino al saccheggio di Gondolin, nel quale uccider\u00e0 l'Elfo Ecthelion venendone a sua volta ucciso. Nella sua vita su Arda Gothmog uccide anche due altri personaggi che svolgono ruoli primari: F\u00ebanor e Fingon.\nUn altro Balrog menzionato viene ucciso da Glorfindel, che perde a sua volta la vita nell'atto.\nInfine, in \"Il Signore degli Anelli\" compare un Balrog identificato dai Nani come il \"Flagello di Durin\". Questo Balrog \u00e8 chiamato cos\u00ec perch\u00e9 nell'anno 1981 della Terza Era aveva ucciso Durin VI e suo figlio, per poi scacciare tutti i Nani dalla loro sede nelle miniere di Moria. Questo Balrog verr\u00e0 infine ucciso da Gandalf.\nGothmog.\nNe \"Il Silmarillion\" \u00e8 il \"Signore dei Balrog\" e Comandante Supremo di Angband, nonch\u00e9 uno dei servitori pi\u00f9 fedeli del Signore Oscuro Morgoth.\nSi tratta di un Balrog lui stesso, il pi\u00f9 potente di tutti. Uccise F\u00ebanor nella Dagor-nuin-Giliath (\"Battaglia sotto le stelle\", in data 1497 degli Anni degli Alberi), Fingon nella N\u00edrnaeth Arnoediad (\"Battaglia delle Innumerevoli Lacrime\", 473 della Prima Era del Sole) ed Ecthelion nella caduta di Gondolin (511 della Prima Era del Sole), dal quale fu a sua volta ucciso.\nIl nome \"Goth-mog\" (traducibile come \"lotta e odio\") viene fatto derivare dalla radice quenya \"koso-\", col significato di \"lottare\", e dalla desinenza \"-moko\" (\"odiare\") che divent\u00f2 \"mot\" e, successivamente, \"mog\".\nNei \"Racconti ritrovati\", in un elenco a margine del racconto \"L'avvento dei Valar e la costruzione di Valinor\" viene chiamato \"Kosomot\", ed \u00e8 detto figlio di Melkor e Ulbandi.\nUn riferimento etimologico e genealogico analogo \u00e8 riportato anche nei \"Racconti perduti\": in un lungo elenco di nomi, con relative descrizioni, scritto da Tolkien a complemento del racconto \"La caduta di Gondolin\", \u00e8 presente una voce dedicata a Gothmog che, oltre a riportare riferimenti alle indicazioni dei \"Racconti ritrovati\", afferma che Gothmog \u00e8 figlio di Melkor e dell'orchessa Fluithuin e annota:\nChristopher Tolkien precisa - in una nota a margine dell'elenco - che queste spiegazioni genealogiche vennero successivamente scartate da Tolkien dopo che ebbe abbandonata l'iniziale idea dei \u00abfigli dei Valar\u00bb (ravvisabile ancora nell'impianto dei \"Racconti ritrovati\" relativi alla creazione di Arda).\nFlagello di Durin.\nUn Maia creato da Eru Il\u00favatar, egli, come gli altri Balrog, divenne un alleato di Morgoth prima ancora della creazione di E\u00e4. Dopo questa, discese su Arda insieme al suo padrone, che servir\u00e0 per tutta la Storia di Arda fino alla Guerra dell'Ira; in questa guerra vennero uccisi quasi tutti i suoi conspecifici, ed egli, in qualche modo, fu tra i pochi Balrog che riuscirono a sfuggire alle forze di Valinor, andandosi a nascondere nei cunicoli pi\u00f9 profondi delle Montagne Nebbiose.\nL\u00ec rimase per pi\u00f9 di cinque millenni, indisturbato, fino a che, nell'anno 1981 della Terza Era, i minatori di mithril del Re dei Nani Durin VI, scavando, giunsero ai suoi nascondigli. Durin fu quindi ucciso da questa creatura, alla quale, da allora in poi, si decise di dare il nome \"Flagello di Durin\". I Nani tentarono di combattere il Balrog, ma i suoi poteri erano enormemente pi\u00f9 grandi dei loro; tutti i tentativi da loro compiuti di difendere la colonia di Khazad-d\u00fbm dal mostro fallirono, e anche il Re N\u00e1in I, figlio di Durin VI, assieme a moltissimi suoi sudditi, venne ucciso.\nQuesto costrinse i Nani superstiti a fuggire da quel luogo. Sembra che poi il Flagello sia giunto sino agli Elfi Silvani dell'Agrifogliere, molti dei quali fuggirono a causa del \"Terrore Innominato\", chiamato cos\u00ec in quanto non venne riconosciuto come un Balrog, al tempo. Da allora gli Elfi cominciarono a chiamare il luogo di provenienza del Balrog, Khazad-d\u00fbm, col nome di \"Moria\", \"Pozzo Nero\", e da l\u00ec a 500 anni nessuno os\u00f2 pi\u00f9 disturbare il Balrog.\nAttorno al 2480 della Terza Era, Sauron cominci\u00f2 a tradurre in realt\u00e0 i suoi piani di guerra contro la Terra di Mezzo. Egli invi\u00f2 Orchi e Troll sulle Montagne Nebbiose, perch\u00e9 bloccassero tutti i passi. Alcune di queste creature raggiunsero Moria, e il Balrog permise loro di rimanere mentre vi dimorava.\nNel 2799 T.E., si tenne la Battaglia di Nanduhirion, la pi\u00f9 importante e cruenta battaglia della Guerra tra Nani ed Orchi, davanti ai cancelli orientali di Moria. Questa battaglia vide i Nani vincitori; ma questo non bast\u00f2 a far loro riconquistare l'antica Khazad-d\u00fbm, poich\u00e9 la minaccia del Balrog non poteva essere sconfitta nemmeno con un intero esercito. Nel 2989 T.E, Balin, assieme ad alcuni suoi compagni tent\u00f2 nuovamente la colonizzazione di Moria, la quale fall\u00ec miseramente con la morte di Balin stesso e di gran parte dei suoi seguaci.\nNel gennaio 3019 T.E., infine, la Compagnia dell'Anello attravers\u00f2 i profondi cunicoli di Moria, diretta al Monte Fato. Essa si scontr\u00f2 col Flagello di Durin alla fine del suo viaggio nelle miniere, sul luogo chiamato Ponte di Khazad-d\u00fbm; l'elfo Legolas riconobbe subito il Balrog, avendone memoria nei racconti della sua gente, e lo stregone Gandalf lo sfid\u00f2 personalmente, sapendo bene che i poteri dell'essere potevano essere paragonati solo ai suoi. Infatti sia il Flagello di Durin che Gandalf erano Maiar, e perci\u00f2 appartenevano alla stessa classe.\nQuando il Balrog avanz\u00f2 verso la Compagnia, sul Ponte, Gandalf spezz\u00f2 quest'ultimo, facendo precipitare l'avversario nell'abisso sottostante. Ma nella caduta, egli intrecci\u00f2 la sua frusta attorno alle ginocchia di Gandalf, trascinandolo con s\u00e9. Dopo una lunga caduta, i due atterrarono in un enorme lago sotterraneo, che estinse le fiamme che ricoprivano il corpo del Balrog, indebolendolo molto. Rendendosi conto del suo stato, il Flagello di Durin fugg\u00ec, inseguito da Gandalf, che gli stette alle calcagna per otto giorni, finch\u00e9 essi non salirono fino al picco di Celebdil, la sommit\u00e0 della montagna sotto la quale sorgeva Moria. A questo punto le fiamme del Balrog si rinvigorirono, facendo aumentare il suo potere; ebbe cos\u00ec inizio la Battaglia del Picco, nella quale i due avversari si contrastarono per due giorni e due notti, fino a quando il Balrog, esausto e sconfitto, cadde morto, schiantandosi sul lato della montagna. Anche Gandalf per\u00ec dopo la battaglia, ma fu rimandato poco tempo dopo nella Terra di Mezzo con nuovi poteri, come Gandalf il Bianco.\nAdattamenti cinematografici.\nNel film d'animazione \"Il Signore degli Anelli\" del 1978 di Ralph Bakshi, il Flagello di Durin, di cui non viene menzionato questo nome, somiglia ad un leone bipede alato con una spada infuocata nella mano destra e una frusta nella sinistra. Questa versione \u00e8 forse nata dalle caratteristiche descritte nel libro quali la \"criniera svolazzante\" e il fuoco che si espande come a formare delle grandi ali, ma in tal caso si trattava solo di una figura metaforica: nei suoi scritti infatti, Tolkien non dice mai che i Balrog possiedono o abbiano mai posseduto delle ali.\nNell'adattamento cinematografico di Peter Jackson, invece, appare come una sorta di gigantesco drago bipede alto circa 6 metri, munito di enormi corna ricurve simili a quelle dell'ariete, con grandi ali di pipistrello (stavolta solo lo \"scheletro\" di esse in quanto prive di membrana, e forse pi\u00f9 vicine alla descrizione originale della creatura) e avvolto da foschia e fiamme. Durante lo scontro con Gandalf, che lo chiama anche \"Fiamma di Ud\u00fbn\", evoca prima una spada di fuoco, poi una frusta infuocata, entrambi nella mano destra. Quando infine viene sconfitto nella Battaglia del Picco le fiamme che emette si spengono e la foschia si dissolve."}
{"id": "281141", "revid": "339392", "url": "https://it.wikipedia.org/wiki?curid=281141", "title": "Giulio Raimondo Mazzarino", "text": ""}
{"id": "281142", "revid": "767487", "url": "https://it.wikipedia.org/wiki?curid=281142", "title": "Sant'Anna (Stazzema)", "text": "Sant'Anna \u00e8 una frazione del comune di Stazzema, sita a un'altitudine di 660 m s.l.m., conosciuta storicamente per essere stato il luogo di un massacro nazista durante la seconda guerra mondiale.\nGeografia.\nSant'Anna si trova a un'altitudine compresa tra i 600 e i 650 sul margine meridionale delle Alpi Apuane. Si trova a 5 km a sud-ovest del capoluogo Stazzema e a 24 km a nord-ovest del capoluogo provinciale Lucca. Il paese, che contava una trentina di abitanti nel 2006, \u00e8 raggiungibile solo da sud attraverso una strada che parte da Camaiore, che si snoda come strada panoramica sulle colline della Versilia. Dai vicini paesi di Farnocchia (est), Capezzano (sud-ovest) e Valdicastello (sud) si raggiunge Sant'Anna attraverso le mulattiere. La frazione \u00e8 una localit\u00e0 abitata, senza un vero centro storico. Intorno alla piccola chiesa cinquecentesca di Sant'Anna ci sono 17 case sparse sulle colline, ognuna con il proprio nome. Sant'Anna \u00e8 incorniciata dai monti Gabberi, Lieto, Rocca e Ornato.\nStoria.\nSant'Anna trova le sue origini nel XVI secolo come insediamento di famiglie occupate nella pastorizia, con le colline circostanti utilizzate come pascolo da Farnocchia. Per molto tempo l'agricoltura \u00e8 stata la principale fonte di reddito, con i prodotti quali latte, formaggio, maiali, farina di castagne, oltre alla produzione di legna da ardere e carbone. Un altro pilastro economico era l'industria mineraria, che operava nella regione fin dall'epoca etrusca e, con interruzioni, fino alla fine degli anni 1980: venivano estratti pirite, pirite di rame, galena, limonite, magnetite, ematite, barite e minerali di ferro. Anche la calce \u00e8 stata prodotta in appositi forni da calce.\nIntorno al 1750 il villaggio contava 174 abitanti in 30 famiglie, nel 1784 192 abitanti. Il gettito fiscale di Sant'Anna era di sole 150 lire nel 1784. Negli anni 1930, circa 400 persone vivevano nel villaggio. Su iniziativa del sergente dell'Arma dei Carabinieri Severino Bottari, fu costruita una scuola che sostitu\u00ec l'istruzione domestica che fino ad allora era stata la norma. Per la prima volta, anche le ragazze furono istruite nella scuola, dopo che in precedenza era stata loro negata l'istruzione. L'edificio della scuola fungeva anche da casa dell'insegnante, da sala riunioni per il villaggio e da pronto soccorso.\nL'eccidio nazifascista.\nDalla fine del 1943 fino all'estate dell'anno successivo la popolazione di Sant'Anna e delle borgate limitrofe crebbe notevolmente per l'arrivo degli sfollati in fuga dalla guerra. Il 26 luglio le autorit\u00e0 naziste diedero ordine di evacuare il territorio. Il 12 agosto 1944, tre reparti di SS salirono a Sant'Anna, mentre un quarto chiudeva ogni via di fuga a valle sopra il paese di Valdicastello. In poco pi\u00f9 di mezza giornata, i nazisti rastrellarono tutta la popolazione, uccidendo centinaia di civili (di cui solo 350 poterono essere riconosciuti) con raffiche di mitra, bombe a mano e colpi di rivoltella.\nIn base alle indagini della procura militare di La Spezia, si tratt\u00f2 di un atto terroristico premeditato e curato in ogni dettaglio per annientare la volont\u00e0 della popolazione, soggiogandola al terrore: l'obiettivo era quello di distruggere il paese e sterminare la popolazione per rompere ogni collegamento fra i civili e le formazioni partigiane presenti nella zona.\nMonumenti e luoghi d'interesse.\nIl Parco Nazionale della Pace di Sant'Anna di Stazzema, istituito nel dicembre 2000, ha l'obiettivo di mantenere viva la memoria storica dei tragici eventi dell'estate del 1944 ed educare le nuove generazioni ai valori della pace, della giustizia, della collaborazione e del rispetto fra i popoli e gli individui.\nLa chiesa di Sant'Anna risale alla met\u00e0 del XVI secolo, mentre ulteriori notizie storiche contenute nell'archivio parrocchiale sono state distrutte dall'incendio appiccato dai nazisti. L'interno si presenta semplice e a navata unica con abside quadrangolare. Le pareti sono affrescate con drappeggi azzurri ottocenteschi. Il 29 luglio 2007 \u00e8 stato inaugurato l'Organo della pace, realizzato su iniziativa di una coppia di musicisti di Stoccarda che hanno fatto ricostruire lo strumento distrutto dai nazisti, con il patrocinio del Presidente della Repubblica Carlo Azeglio Ciampi e il Presidente della Germania Johannes Rau.\nIl Museo storico della Resistenza, situato nelle ex scuole elementari del paese e fondato dal sopravvissuto Enio Mancini, fu inaugurato nel 1982 dal Presidente della Repubblica Sandro Pertini. Rinnovato nel 2007 e 2013, lo spazio espositivo offre un percorso aperto, che lega il territorio circostante con la strage nazifascista. Sulla facciata esterna \u00e8 collocata una lapide con l'ode di Calamandrei a Kesselring e una riproduzione scultorea di un particolare di \"Guernica\" di Picasso.\nLa \"Via Crucis\" \u00e8 un percorso lastricato che parte dalla chiesa e, attraverso il bosco, giunge all'Ossario del Col di Cava. Lungo il sentiero sono collocate numerose opere d'arte in bronzo.\nIl Monumento Ossario che raccoglie i resti delle vittime, progettato da Tito Salvadori, \u00e8 stato inaugurato nel 1948 ed \u00e8 caratterizzato da una torre in pietra alta 12 metri con quattro arcate. Al centro del monumento vi \u00e8 la scultura in pietra locale, opera di Vincenzo Gasperetti, che raffigura una madre che stringe al petto la figlioletta uccisa dal fuoco nazifascista."}
{"id": "281170", "revid": "59785", "url": "https://it.wikipedia.org/wiki?curid=281170", "title": "Artaserse II di Persia", "text": "Biografia.\nArsace, divenuto poi Artaserse II, succedette al padre Dario II sul trono di Persia.\nSuo fratello minore Ciro, per\u00f2, era il favorito di sua madre Parisatide, che cerc\u00f2 di far ottenere il trono al figlio prediletto; Dario aveva assegnato a Ciro solo la satrapia dell'Asia occidentale, incarico confermato da Artaserse su richiesta di Parisatide.\nGuerre esterne ed interne.\nCiro, tuttavia, si ribell\u00f2 contro il fratello e organizz\u00f2 una spedizione composta da circa diecimila mercenari greci per spodestarlo dal trono. Nella battaglia di Cunassa (401 a.C.) l'esercito di Ciro ottenne una grande vittoria sul molto pi\u00f9 numeroso esercito del fratello, ma Ciro fu ucciso nello scontro.\nTissaferne fu nominato satrapo dell'Asia occidentale al posto di Ciro e si impegn\u00f2 attivamente in guerre contro i Greci.\nNonostante questi continui conflitti con i Greci, l'Impero persiano si mantenne forte grazie alla discordia tra i Greci stessi, fomentata e mantenuta con il denaro dei Persiani. La pace di Antalcida, nel 388 a.C., alla fine della guerra di Corinto, confer\u00ec ai Persiani un potere e un'influenza ancora pi\u00f9 grandi rispetto a prima.\nMa l'Impero era turbato da disordini interni e in stato di confusione: Artaserse stesso era un uomo debole, e sua madre Parisatide continu\u00f2 nella corte persiana a compiere atti esecrandi contro i suoi nemici personali, i servi e gli eunuchi, esercitando di fatto il potere. I Paesi tributari e i satrapi cercarono, in tali circostanze, di rendersi indipendenti, e la soppressione dei ribelli consum\u00f2 tutta la rimanente forza dell'Impero.\nArtaserse quindi port\u00f2 avanti una lunga lotta contro Evagora I di Cipro, dal 385 al 376 a.C., ma riusc\u00ec solamente a far tornare il re entro i suoi possedimenti originari, la citt\u00e0 di Salamina e le sue vicinanze, costringendolo a pagare un piccolo tributo.\nNel frattempo dovette condurre la guerra contro i Carduchi, sulle rive del Mar Caspio, e dopo che il suo grande esercito fu con grande difficolt\u00e0 salvato dalla disfatta totale, concluse una pace senza ottenere alcun vantaggio.\nI suoi tentativi di riconquista dell'Egitto del 373 a.C. non ebbero successo e l'insurrezione generale dei suoi sudditi in Asia Minore fall\u00ec solo grazie alle discordie tra gli insorti stessi.\nLotte per la successione.\nQuando Artaserse sent\u00ec che la morte si stava avvicinando, cerc\u00f2 di impedire le lotte sulla successione rispettando le antiche regole e ponendo sul trono Dario, il maggiore dei suoi tre figli legittimi \u2013 con le sue concubine, infatti, ebbe circa 115 figli \u2013 e gli confer\u00ec tutti i suoi titoli. Ma Dario poco dopo si scontr\u00f2 con il padre riguardo Aspasia e ord\u00ec un complotto per assassinarlo. I congiurati, per\u00f2, furono traditi, e Dario venne condannato a morte con molti dei suoi complici.\nDei due figli legittimi rimanenti, Oco e Ariaspe, il primo pensava di succedere al padre, ma, siccome Ariaspe era pi\u00f9 amato dai Persiani a causa del suo carattere docile e amabile, e Arsame, il figlio di una delle concubine, era preferito dall'anziano Artaserse, Oco ide\u00f2 una congiura per portare Ariaspe alla disperazione e al suicidio e per assassinare Arsame.\nArtaserse mor\u00ec di dolore per questi orrori nel 358 a.C. e gli succedette Oco, che sal\u00ec al trono con il nome di Artaserse III.\nRe d'Egitto.\n3rt\u1e2b\u0161s\u0161 -Artekheshsesh\nPur non visitando mai l'Egitto Artaserse II assunse la completa titolatura reale dei sovrani egizi anche se il suo effettivo potere fu limitato al solo Alto Egitto e solo fino al 402 a.C. quando Amirteo di Sais, che nel 404 a.C., dopo aver scacciato le guarnigioni persiane dal Basso Egitto, aveva assunto anch'esso la titolatura reale, estese il suo potere su tutto l'Egitto.\nEdilizia monumentale.\nGran parte della ricchezza di Artaserse fu spesa per progetti di costruzione. Egli restaur\u00f2 il palazzo di Dario I a Susa e le fortificazioni, tra cui una fortezza a sud-est della cinta muraria, e fece costruire ad Ecbatana una nuova Apadana e dot\u00f2 la citt\u00e0 di molte sculture. Non fece costruire, per\u00f2, molti edifici a Persepoli."}
{"id": "281173", "revid": "116437301", "url": "https://it.wikipedia.org/wiki?curid=281173", "title": "Autostrade in Repubblica Ceca", "text": "I percorsi autostradali sono segnalati con cartelli di colore blu e non sono interrotti da barriere autostradali. Il pedaggio, come in altre nazioni tra le quali l'Austria, la Svizzera, e la Slovacchia avviene tramite il pagamento di una vignetta, acquistabile facilmente e con una validi"}
{"id": "281175", "revid": "3810", "url": "https://it.wikipedia.org/wiki?curid=281175", "title": "Ashura", "text": "Nel calendario islamico, la \u02bf\u0101sh\u016br\u0101\u02be (; da \"\u02bfashara\" 'dieci') indica il 10 del mese di muharram, in cui ricorre un'importante ricorrenza religiosa.\nSi tratta di un evento celebrato nel mondo islamico in modi e con motivazioni diverse e non sempre chiare. Se nel mondo sciita ha un'indole marcatamente luttuosa, altrove ha aspetti meno severi: in Nordafrica, tale ricorrenza assume addirittura caratteri di gioia sfrenata, i quali ne fanno una sorta di carnevale.\nLa \u02bf\u0100sh\u016br\u0101\u02be nel sunnismo.\nLa \u2018\u0100sh\u016br\u0101\u02be sarebbe stata istituita dal profeta Mu\u1e25ammad prima dell'introduzione del digiuno di Ramadan, e consisteva in un periodo di digiuno di due giorni, il 9 e il 10 di mu\u1e25arram (quest'ultimo giorno avrebbe poi dato il nome alla festivit\u00e0). Tale digiuno sarebbe un calco del digiuno ebraico dello \"Yom Kippur\", che cade nel decimo giorno del primo mese ebraico di (tishri) e il Profeta l'avrebbe esteso anche al 9 per marcare una differenza rispetto alla celebrazione ebraica.\nSecondo i \"\u1e25ad\u012bth\" pi\u00f9 diffusi, vedendo che gli Ebrei praticavano questo digiuno, Muhammad avrebbe domandato loro quale fosse il significato, e questi avrebbero risposto che lo facevano per espiare i loro peccati commessi durante l'anno.\nAd ogni modo, le motivazioni della \"\u02bf\u0100sh\u016br\u0101\u02be\" sono diverse a seconda del \"\u1e25ad\u012bth\" che si prende in considerazione: l'approdo dell'Arca di No\u00e8, l'abbandono del Paradiso terrestre da parte di Adamo, la nascita del profeta Ibr\u0101h\u012bm, l'edificazione della Ka\u02bfba alla Mecca. Quando, successivamente, venne istituito l'obbligo religioso del digiuno di ramadan, quello di \"\u02bf\u0100sh\u016br\u0101\u02be\" divenne facoltativo (ancorch\u00e9 raccomandato), e la festivit\u00e0 nel mondo sunnita assunse un carattere meno austero.\nNel mondo sciita.\nA questo significato iniziale, per cui il digiuno era una componente importante della festivit\u00e0 religiosa, gli sciiti aggiunsero la commemorazione del martirio dell\"'im\u0101m\" al-\u1e24usayn ibn \u02bfAl\u012b e di 72 suoi seguaci ad opera delle truppe del califfo omayyade Yaz\u012bd I. La strage avvenne il 10 del mese di muharram dell'anno 40 dell'Egira, e il lutto per l'evento, presso gli sciiti, dura 40 giorni (in arabo \"Arba\u02bf\u012bn\").\nIl centro principale delle celebrazioni sciite \u00e8 la citt\u00e0 di Karbal\u0101\u02be in Iraq, dove si svolge il pellegrinaggio principale. Centinaia di migliaia di pellegrini si recano ogni anno nella citt\u00e0 di Karbal\u0101\u02be, dove si trovano le tombe dell'Im\u0101m e dei suoi seguaci, per commemorare il lutto e piangere l'Im\u0101m.\nIn Nordafrica.\nAl di fuori del mondo sciita, \u00e8 in Nordafrica che la festa di \"\u02bf\u0100sh\u016br\u0101\u02be\" viene celebrata nel modo pi\u00f9 intenso. Vi sono varie teorie a proposito di questo dato di fatto. \nAlcuni sottolineano l'importanza che ebbe, per un certo periodo, lo sciismo in Nordafrica, quando i primi Fatimidi ne conquistarono una gran parte (facendo crollare, oltre alla dinastia sunnita aghlabide, la potenza ibadita kharigita). Tuttavia, questo non basta a spiegare il forte radicamento della festa in regioni che dai Fatimidi non vennero conquistate, come il Marocco, e soprattutto il carattere essenzialmente giocoso della ricorrenza, che contrasta in modo evidente con la concezione sciita della \"\u02bf\u0100sh\u016br\u0101\u02be\". \nInteressante la teoria che vede nelle celebrazioni odierne della \"\u02bf\u0100sh\u016br\u0101\u02be\" la continuazione di antiche feste preislamiche di inizio dell'anno (ancora conservate, in diverse regioni, riguardo al capodanno secondo il calendario berbero) o di altro tipo, confluite poi nell'alveo delle festivit\u00e0 islamiche. \n&lt;br&gt;La festa infatti ha un aspetto particolarmente gioioso, i bambini ne sono molto coinvolti, e in diverse localit\u00e0 vengono preparate apposta per loro delle speciali \"frittelle dell'\u02bf\u0100sh\u016br\u0101\u02be\" e altre ghiottonerie, che essi vanno raccogliendo di casa in casa in modo non dissimile da quanto fanno i bambini nelle festa anglosassone di Halloween. In molte localit\u00e0 della Cabilia era anche tradizionale fabbricare delle maschere e andare in giro mascherati, come nel carnevale occidentale. In molte localit\u00e0, poi dalla Libia fino al Marocco, \u00e8 d'uso inscenare manifestazioni carnevalesche che hanno al centro un personaggio mascherato, che simula un leone o altro animale (\"bu jlud\" \"quello della pelle\" \u00e8 una delle denominazioni pi\u00f9 diffuse di questo personaggio)."}
{"id": "281183", "revid": "1798099", "url": "https://it.wikipedia.org/wiki?curid=281183", "title": "Bisogno", "text": "In psicologia il bisogno \u00e8 la percezione della mancanza totale o parziale di uno o pi\u00f9 elementi che costituiscono il benessere della propria persona. La spinta a ricercare questi elementi non \u00e8 necessariamente una motivazione sufficiente per agire, d'altro canto esistono condizioni di percezione, di inconsapevolezza e pulsioni ad agire che non trovano la loro origine in uno stato di carenza. In economia Manfred Max-Neef ha stilato una teoria basata su nove bisogni fondamentali dell'uomo .\nLa piramide di Maslow.\nTra il 1943 e il 1954 lo psicologo statunitense Abraham Maslow concep\u00ec il concetto di \"Hierarchy of Needs\" (gerarchia dei bisogni o necessit\u00e0) e la divulg\u00f2 nel libro \"Motivation and Personality\" del 1954. Questa scala di bisogni \u00e8 suddivisa in cinque differenti livelli, dai pi\u00f9 elementari (necessari alla sopravvivenza dell'individuo) ai pi\u00f9 complessi (di carattere sociale). L'individuo si realizza passando per i vari stadi, i quali devono essere soddisfatti in modo progressivo. Questa scala \u00e8 internazionalmente conosciuta come \"piramide di Maslow\". I livelli di bisogno concepiti sono:\nSuccessivamente sono giunte critiche a questa scala di identificazione, perch\u00e9 semplificherebbe eccessivamente i bisogni dell'uomo e, soprattutto, il loro livello di importanza. La scala sarebbe perci\u00f2 pi\u00f9 corretta in termini prettamente funzionali alla semplice sopravvivenza dell'individuo che in termini di affermazione sociale. Si tratterebbe perci\u00f2 di bisogni di tipo psicofisiologico, pi\u00f9 che psicologico in senso stretto. Altre critiche vertevano sul fatto che la successione dei livelli potrebbe non corrispondere a uno stato oggettivo condivisibile per tutti i soggetti.\nLo stesso Maslow nel libro \"Toward a Psychology of Being\" del 1968 aggiunger\u00e0 alcuni livelli che aveva inizialmente ignorato.\nIl bisogno nel comportamento.\nHenry Murray nel 1938 ha chiarito la specificit\u00e0 del bisogno in chiave psicologica. Murray, infatti, mise in correlazione per primo la psicologia della motivazione con una tassonomia dei bisogni, grazie all'analisi di un gruppo di studenti di Harvard (descritta in \"Exploration in Personality\" del 1938, in cui \u00e8 elencata, appunto, una lista di bisogni umani fondamentali). La teoria da lui proposta divergeva completamente dalle tesi precedentemente proposte, che ipotizzavano l'esistenza di istinti, pulsioni e motivazioni universali. Per Murray il bisogno \u00e8 istintivo. Il bisogno \u00e8 oramai studiato funzionalmente come un elemento che attiva e dirige il comportamento, i due concetti di bisogno e motivazione sono visti in modo complementare.\nAgnes Heller e la teoria dei bisogni.\n\u00c1gnes Heller fornisce un approccio prevalentemente filosofico ed etico ai bisogni, il quale si inquadra nella tradizione marxista, mediata tramite Gy\u00f6rgy Luk\u00e1cs. Nel suo punto di vista, i bisogni sono intesi come il terreno di scontro tra la soggettivit\u00e0 e il potere."}
{"id": "281187", "revid": "729019", "url": "https://it.wikipedia.org/wiki?curid=281187", "title": "Arcade Fire", "text": "Gli Arcade Fire sono un gruppo musicale indie canadese formatosi nel 2001 a Montr\u00e9al. La band \u00e8 composta dal cantante e frontman statunitense Win Butler, da sua moglie, la polistrumentista R\u00e9gine Chassagne, e da William Butler (fratello del leader), Richard Reed Parry, Tim Kingsbury, Jeremy Gara e Sarah Neufeld. La band ha debuttato nel 2003 con l'ep omonimo. L'anno seguente usc\u00ec l'album \"Funeral\", ricevendo un grande consenso da parte della critica specializzata, e un modesto riscontro commerciale; altri due lavori discografici hanno ottenuto crescente successo di critica e di pubblico: \"Neon Bible\", pubblicato nel 2007, \u00e8 stato definito \"uno dei migliori album indie rock della storia\", mentre il successivo \"The Suburbs\" ha debuttato al primo posto della Billboard 200 e ha ottenuto il Grammy per il \"Miglior Album dell'Anno\", il primo album indipendente a ricevere tale riconoscimento.\nStile musicale.\nLa band \u00e8 nota per la ricchezza del proprio sound, caratterizzato da armonizzazioni complesse, date dall'interazione tra diversi strumenti musicali, tra cui chitarre, batteria, basso, pianoforte, violino, viola, violoncelli, contrabbasso, xilofono, glockenspiel, tastiera, corno francese, fisarmonica, arpa, mandolino, organo e ghironda, oltre che per le abilit\u00e0 esecutive dal vivo.\nGli Arcade Fire hanno ottenuto diversi riconoscimenti e hanno ricevuto apprezzamenti anche da altri artisti, quali David Bowie, Chris Martin, Simple Minds e Bono.\nOltre all'attivit\u00e0 musicale, la band ha sperimentato diverse forme di espressione artistica, tra cui un progetto cinematografico realizzato con la regia di Spike Jonze, \"Scenes From the Suburbs\", inizialmente presentato nel 2011 al Festival internazionale del cinema di Berlino e successivamente pubblicato in rete.\nBiografia.\nFormazione (2001).\nIl nucleo originale del gruppo, costituito da Win Butler e da Josh Deu, muove i primi passi a Boston col nome \"Arcade Fire\". Una delle prime registrazioni risale al 2001, poco prima che la band si trasferisca a Montr\u00e9al. L\u00ec il gruppo comincia ad esibirsi principalmente in piccole \"location\" come appartamenti e gallerie d'arte, nonch\u00e9 a competizioni fra band allestite a Montr\u00e9al e a festival locali o universitari. Nella citt\u00e0 canadese Win incontra la futura compagna; stando al booklet di \"Funeral\", \"il caldo costrinse i due a sposarsi\". In quel periodo la band era costituita dal duo Chassagne-Butler insieme al cofondatore Josh Deu, al bassista Mules Broscoe, al chitarrista Dane Mills e a Brendan Reed, che condivideva l'appartamento con la coppia.\nNell'estate del 2002 la formazione originaria comincia a sgretolarsi, dopo che tutti si erano trasferiti nel ranch dei Butler nel Maine per registrare il loro primo EP, intitolato \"Arcade Fire\" (evento tra l'altro ricordato in \"Half Light II (No Celebration)\"). Alcune tensioni tra Win e Broscoe portano alla fuoriuscita di quest'ultimo dalla band, successivamente seguito anche da Richard Perry e da Mills, addirittura nel bel mezzo di un concerto alla \"Casa del Popolo\" di Montr\u00e9al. In sostituzione dei due ex-membri subentrano il fratello di Win, William Butler, e Tim KingsBury, permettendo cos\u00ec la successiva pubblicazione di un secondo demo (noto come \"Us Kids Know\"), dove figura una prima versione di \"No Cars Go\", successivamente inclusa in \"Neon Bible\". Prima della fine del primo anno di promozione, la band ottiene un contratto con l'etichetta indipendente \"Merge Records\", con la quale continua tuttora a pubblicare album.\n\"Funeral\" (2004-2006).\nL'album di debutto viene pubblicato nel settembre 2004 in Canada e nel febbraio 2005 in Gran Bretagna. Ispirato alle improvvise morti di diversi parenti dei componenti della band durante la registrazione, l'album \u00e8 dominato da un suono barocco, ricco e malinconico, espresso principalmente in tracce come \"Wake Up\", \"Une Anne Sans Lumiere\", o \"In the Backseat\". \"Haiti\" rappresenta l'elegia rivolta alla terra natale di R\u00e9gine, definita mestamente \"madre ferita che non rivedr\u00f2 mai\". Alcuni critici hanno evidenziato la contrapposizione tra la tristezza annunciata dal titolo e l'esaltazione della vita espressa nell'album.\nL'album ottiene un enorme successo di critica, ottenendo in alcuni casi il massimo nella scala dei giudizi. Pubblicazioni specializzate quali \"Pitchfork\" (che gli assegna uno dei punteggi pi\u00f9 alti degli ultimi anni, 9.7/10), \"Filter\", \"No Ripcord\" lo nominano album dell'anno, mentre quasi tutte le altre riviste musicali lo collocano nelle top-ten. \"Funeral\" viene certificato disco di platino in Canada e in Gran Bretagna e vende circa mezzo milione di copie in America, cifra ragguardevole per un'uscita indipendente, poco esposta alla promozione televisiva o radiofonica.\nAll'album viene accompagnato un tour, che, iniziato nel 2004 in locali di piccola portata, continua fino alla met\u00e0 del 2005, richiedendo frequenti cambi di \"location\" per via della crescente popolarit\u00e0 della band. Il tour tocca gli Stati Uniti, il Canada, l'Europa, il Giappone e vari festival musicali tra cui il \"Halifax Pop Explosion\", \"Coachella Valley Music and Arts Festival\" (di fronte a un pubblico di circa 15,000 persone), \"Sasquatch! Music Festival\", \"Lollapalooza\", \"Reading and Leeds Festival\" in Inghilterra, \"Electric Picnic\" in Irlanda e \"Lowlands Festival\" nei Paesi Bassi.\nNel maggio 2005 la band pubblica un nuovo singolo, \"Cold Wind\" mentre alcune canzoni dell'album, tra cui \"Wake Up\", \"Rebellion (Lies)\" e \"Neighborhood #1 (Tunnels)\" vengono utilizzate dalla BBC in pubblicit\u00e0 televisive. Il 9 settembre 2005 la band appare allo special televisivo britannico e statunitense \"Fashion Rocks\", dove viene raggiunta da David Bowie in una performance di \"Wake Up\"; con Bowie la band suona anche \"Life on Mars?\" e \"Five Years\". Successivamente, gli Arcade Fire appaiono anche in una puntata del Late Show with David Letterman e tengono un concerto a Central Park, dove vengono sorpresi da un'improvvisa apparizione di David Bowie. Gli Arcade Fire in seguito aprono tre date del \"Vertigo Tour\" degli U2.\nIl successo dell'album approda anche alla commissione dei Grammy, che nomina \"Funeral\" nella categoria \"Best Alternative Rock Album\" e la nuova canzone \"Cold Wind\" nella categoria \"Best Song Written for a Motion Picture, Television or Other Visual Media categories (Six Feet Under, Vol. 2: Everything Ends)\". Seguono tre nomination ai Brit Awards (\"Miglior Gruppo Internazionale\", \"Miglior Album Internazionale\", \"Miglior Debutto Internazionale\") e una vittoria come \"Cantautori dell'Anno\" ai Juno Awards nel 2006.\nA sei anni dalla pubblicazione, Funeral viene incluso in quasi tutte le classifiche dei migliori album del decennio, classificandosi secondo nelle liste di \"Pitchfork\" e \"Consequence of Sound\", quarto in quella di \"Slant\", sesto in quella di \"Rolling Stone\" e settimo in quella del \"New Musical Express\".\n\"Neon Bible\" (2007-2008).\nDopo il successo ottenuto con l'album di debutto, la band passa il periodo compreso tra la fine del primo tour e l'inizio delle registrazioni del secondo album, riconvertendo una piccola chiesa dismessa nella cittadina di Farnham (Quebec) in uno studio di registrazione. Nel dicembre 2006 viene pubblicata su iTunes una traccia inedita, \"Intervention\", allo scopo di raccogliere soldi in favore dei \"Partners In Health\", un'associazione no profit di Boston. L'album integrale viene pubblicato peer to peer il 26 gennaio 2007 mentre la commercializzazione effettive avviene il 5 marzo in Gran Bretagna e il giorno successivo in America.\nLa risposta del grande pubblico \u00e8 maggiore di quella ottenuta con l'album di debutto: \"Neon Bible\" debutta in seconda posizione sia nel mercato statunitense che in quello britannico, mentre raggiunge la prima posizione sia in Canada che in Irlanda, oltre che nella classifica rock. L'album ottiene il disco d'oro sia in Canada che in Inghilterra, mentre, stando ai dati di \"Billboard\", muove una quantit\u00e0 di copie pari a quella del suo predecessore negli Stati Uniti.\nL'album riceve un consenso universale dalla critica, simile a quello riservato a \"Funeral\": i critici lodano la natura epica e grandiosa del progetto, evidenziandone il carattere pi\u00f9 cupo e grave e l'attenzione rivolta a problemi di ordine globale, come i cambiamenti climatici, la guerra in Iraq, la fine del mondo in generale; taluni lo interpretano come una visione sull'America post 11 settembre. Il critico statunitense Robert Christgau assegna all'album un raro A+, commentando: \"Cadono a terra, invece di tuonare; ma quale imponente e gioiosa caduta.\"\nLa rivista inglese \"Q\" dichiara gli Arcade Fire \"l'evento pi\u00f9 esaltante sulla Terra\".\nIl 24 febbraio 2007 la band appare per la prima volta al \"Saturday Night Live\", dove si esibisce in \"Intervention\" e \"Keep the Car Running\". L'album ottiene una nomination al Polaris Music Prize ma non vince. La band decide di non partecipare alla compilation pubblicata a seguito dell'evento per un'avversione nei confronti delle compilations musicali.\nA supporto dell'album, la band intraprende un tour di 122 date, che tocca 19 paesi e 75 citt\u00e0, tra cui il Nord America e l'Europa, ma anche l'Australia e la Nuova Zelanda, paesi non coinvolti nel primo tour del 2005. Il 14 ottobre 2007 Win e R\u00e9gine intervengono a sorpresa al concerto di Ottawa di Bruce Springsteen, dove cantano \"State Trooper\" e \"Keep the Car Running\". La band inoltre si \u00e8 impegnata a devolvere un euro, una sterlina o un dollaro di ogni biglietto acquistato per il loro show ai \"Partners In Health\", organizzazione attiva anche ad Haiti. Inoltre, gli Arcade Fire hanno registrato \"Lenin\", una canzone contenuta nell'album \"Dark Was the Night\" dei Red Hot Organization, i cui profitti sono stati devoluti interamente alle organizzazioni benefiche a sostegno della lotta all'HIV. Sono stati raccolti 850.000 dollari, di cui 300.000 sono stati donati interamente dalla band.\n\"The Suburbs\" (2010-2011).\nTra la pubblicazione di \"Neon Bible\" e del terzo album in studio, la band ha concluso il lungo tour intrapreso nel 2007. Inoltre, Win Butler ha apertamente sostenuto l'elezione a presidente degli Stati Uniti di Barack Obama, a supporto del quale ha anche organizzato due concerti nella Carolina del Nord, prima delle primarie del 6 maggio. Inoltre, il 21 gennaio del 2009, la band, insieme a Jay-Z, \u00e8 stata invitata da Obama stesso all'\"Obama Campaign Staff Ball\" al DC Armory, dove Win ha potuto ringraziare il presidente per aver promosso lo smantellamento della campo di prigionia di Guant\u00e1namo.\nIl 27 maggio 2010 viene annunciata la data di pubblicazione del terzo lavoro della band canadese, fissata per il 2 agosto in Inghilterra e per il giorno seguente negli Stati Uniti e in Canada. L'album \u00e8 prodotto da Markus Dravs e mixato da Marcus Paquin, entrambi gi\u00e0 contattati dalla band per la realizzazione di \"Neon Bible\". L'album viene pubblicato con otto diverse covers, ognuna delle quali raffigura uno scorcio su case o quartieri delle zone suburbane, tema ispiratore dell'album. Il 5 agosto la band tiene un concerto al Madison Square Garden su YouTube, sulla scia dell'esperienza effettuata da altri artisti quali Alicia Keys o gli U2.\nL'album ottiene un ottimo riscontro di critica, come era gi\u00e0 avvenuto con i due precedenti album; alcuni lo definiscono il loro album pi\u00f9 accessibile. Il successo commerciale \u00e8 indubbiamente maggiore: le cifre della prima settimana dalla pubblicazione in America si attestano a circa 156,000 copie vendute, determinando il debutto al primo posto della Billboard 200; anche in Inghilterra e in Canada l'album raggiunge il primo posto e viene successivamente certificato disco di platino dalla BPI.\nIl 13 novembre 2010, gli Arcade Fire partecipano per la seconda volta al \"Saturday Night Live\", dove suonano \"We Used to Wait\" e \"Sprawl II (Mountains Beyond Mountains)\". Il singolo We Used to Wait, diventa inoltre colonna sonora di \"The Wilderness Downtown\" , esperimento interattivo di \"Google Chrome\" sviluppato in HTML5 e diretto dal regista \"Chris Milk\".\nNel dicembre 2010 vengono rese note le nomination ai Grammy, che vedono la band competere in tre categorie: \"Miglior Album dell'Anno\", \"Miglior Album Alternativa\" e \"Miglior Performance Rock di un Duo o di un Gruppo\" per \"Ready to Start\". \"The Suburbs\" si aggiudica il premio come album dell'anno, sbaragliando la concorrenza di pubblicazioni di artisti di maggior fama e successo commerciale quali Eminem e Katy Perry. Il successo viene replicato ai Brit Awards, dove la band vince come \"Miglior Band Internazionale\" e \"Miglior Gruppo\". Inoltre, nel marzo 2011 la band viene premiata per la seconda volta ai premi della musica canadese Juno Awards, dove vince come \"Miglior Gruppo dell'Anno\", \"Cantautore dell'Anno\" per \"Ready to Start\", \"Sprawl II (Mountains Beyond Mountains)\", e \"We Used to Wait\"; \"The Suburbs\" vince anche come \"Album dell'Anno\" e \"Album Alternativa dell'Anno\". Infine, il 19 settembre 2011 l'album vince il Polaris Music Prize, il pi\u00f9 importante premio musicale canadese. In estate la band si imbarca in un nuovo tour.\n\"Reflektor\" (2013-2014).\nIl 9 settembre 2013 viene pubblicato il singolo \"Reflektor\", tratto dall'omonimo album. La canzone \u00e8 accompagnata da un video interattivo realizzato da Vincent Morisset ad Haiti e da un cortometraggio in bianco e nero diretto da Anton Corbijn.\nIl 24 ottobre 2013 l'album viene reso disponibile in streaming integrale, accompagnato da scene del film Orfeo negro.\nIl 3 novembre gli Arcade Fire aprono i YouTube Music Awards con una performance live di \"Afterlife\" cui partecipa anche l'attrice Greta Gerwig (e diretta da Spike Jonze). Poche settimane dopo, il 21 novembre, viene pubblicato il videoclip del brano, diretto dalla regista Emily Kai Bock e prodotto da The Creators Project.\nDal 16 marzo al 30 agosto la band \u00e8 impegnata nel \"Reflektor Tour\", che prevede numerose date tra Stati Uniti, Canada ed Europa. Il tour prevede anche due tappe in Italia, il 23 giugno a Roma (per il Rock in Roma) e il 24 giugno a Verona.\n\"Everything Now\" (2017).\nIl 1\u00ba giugno 2017 viene annunciato il nuovo album \"Everything Now\", pubblicato il 28 luglio 2017 anticipato dai singoli \"Creature Comfort\", \"Everything Now\", \"Signs of Life\" e \"Electric Blue\". L'album segna il passaggio definitivo del gruppo a sonorit\u00e0 pi\u00f9 vicine al dance rock e alla disco music, cambiamento sitlistico iniziato con \"Reflektor.\" Il tema principale dell'album \u00e8 l'evoluzione dell'informazione e del web negli ultimi anni, oltre a tematiche come il suicidio e i social network."}
{"id": "281188", "revid": "599013", "url": "https://it.wikipedia.org/wiki?curid=281188", "title": "Erazem Lorbek", "text": "\u00c8 il fratello maggiore di Domen e di Klemen, entrambi cestisti.\nCarriera.\nClub.\nGli inizi.\nDopo aver iniziato la sua carriera cestistica nella squadra della sua citt\u00e0, l'Olijmpia Lubiana, nella stagione 2002-03 gioca per l'universit\u00e0 di Michigan State nel campionato NCAA (dove colleziona 35 presenze con una media di 6,4 punti e 3,3 rimbalzi a partita). L'anno successivo ritorna in Europa nelle file della Fortitudo Bologna.\nL'esperienza italiana (2003-2008).\nIn maglia Fortitudo, sotto la guida tecnica di Jasmin Repe\u0161a, mette in mostra grandi doti e potenzialit\u00e0, diventando un giocatore molto importante per la formazione bolognese, che nel 2004 raggiunge la finale di campionato e quella di Eurolega, entrambe perse. La stagione 2004-2005 la Fortitudo rivince il campionato, dopo 5 anni, e quello fu anche l'anno della consacrazione di Lorbek che viene premiato come migliore giovane dell'Eurolega e nell'estate 2005 viene scelto al secondo giro del draft NBA 2005 (46\u00ba scelta assoluta) dagli Indiana Pacers di Larry Bird, anche se poi Erazem sceglier\u00e0 di rimanere in Europa.\nInfatti nell'estate 2006, dopo una Supercoppa italiana vinta e un'altra finale di campionato raggiunta, lascia la Fortitudo, ma non per l'NBA, bens\u00ec per trasferirsi in Spagna nelle file dell'Club Baloncesto M\u00e1laga, allenata da Sergio Scariolo.\nNel gennaio 2007 viene ingaggiato dalla Pallacanestro Treviso con la formula del prestito fino al termine della stagione, ma la squadra trevigiana deve presto rinunciare alle sue prestazioni in quanto tesserato come 19\u00ba giocatore della stagione (il limite per stagione \u00e8 fissato a 18); questo fatto determiner\u00e0 la penalizzazione della societ\u00e0 che rimarr\u00e0 quindi esclusa dai play-off e conseguentemente dall'Eurolega dell'anno successivo. Nei pochi mesi a Treviso, Lorbek vince comunque la Coppa Italia 2007.\nDal marzo 2007, dopo essere stato bocciato da Gino Natali general manager dell'Olimpia Milano che prefer\u00ec a lui Bennett Davison, viene ingaggiato dalla Pallacanestro Virtus Roma di Jasmin Repe\u0161a, che, anche grazie alle sue giocate, ottiene nove vittorie consecutive; tuttavia nei play-off 2006-07, la squadra romana viene eliminata in semifinale da Mens Sana Siena, poi vincitrice del campionato. La stagione 2007-08 vede ancora lo sloveno giocare con Roma, che arriva in finale playoff, perdendo per\u00f2 ancora una volta contro Siena.\nCSKA Mosca (2008-2009).\nNel giugno 2008 viene acquistato dal CSKA Mosca, campione d'Europa in carica, di Ettore Messina, con cui vince il campionato e arriva nuovamente alla finale del massimo torneo europeo.\nBarcellona (2009-2014).\nNell'agosto del 2009 si trasferisce nuovamente in Spagna, nelle file del Barcellona con il quale disputa cinque stagioni, vinceno tre campionati spagnoli (2010-11, 2011-12, 2013-14), tre Coppe del Re (2010, 2011, 2013), tre supercoppe di Spagna (2009, 2010, 2011) e l'Eurolega 2009-2010. Viene inoltre eletto MVP delle finali vinte nel 2011-12.\nNel giugno 2014 decide di sospendere momentaneamente la carriera per problemi fisici alla schiena.\nSviluppi successivi.\nDopo una pausa di due anni a seguito di un intervento chirurgico alla schiena, nell'estate del 2016 Lorbek prova a ritornare in campo e a entrare in NBA, partecipando alla NBA Summer League con i San Antonio Spurs (che nel draft NBA 2011 avevano acquisito da Indiana i suoi diritti, nell'ambito della cessione di George Hill), ma al termine non viene confermato dagli Spurs nel roster della prima squadra.\nIl 7 dicembre 2016 si aggrega alla Pallacanestro Cant\u00f9 per gli allenamenti.\nIl 21 dicembre firma in prova fino a fine mese, con l'opzione per estendere il contratto fino al termine della stagione, con il Limoges CSP.\nIl 19 gennaio 2018, Lorbek firma con l'Olimpija Lubiana. Lorbek affiancher\u00e0 principalmente i giocatori pi\u00f9 giovani, preparandosi allo stesso tempo per poter tornare a giocare; nel caso la sua preparazione non dia esito positivo, Lorbek verr\u00e0 inserito nello staff tecnico.\nNazionale.\nCon la nazionale di pallacanestro slovena vince i Campionati europei under 20 nel 2004 e nel 2005 partecipa con la nazionale maggiore ai campionati europei in Serbia. Nel 2006 \u00e8 stato convocato dal coach Ale\u0161 Pipan per i Campionati mondiali maschili di pallacanestro in Giappone, salvo poi non parteciparvi a causa di un infortunio."}
{"id": "281192", "revid": "1186766", "url": "https://it.wikipedia.org/wiki?curid=281192", "title": "Atc", "text": ""}
{"id": "281195", "revid": "125886128", "url": "https://it.wikipedia.org/wiki?curid=281195", "title": "Candy (azienda)", "text": "Candy S.p.A. \u00e8 un'azienda italiana con sede legale a Monza e sede operativa a Brugherio (MB), che opera nella produzione di elettrodomestici, dal 2018 controllata dalla multinazionale cinese Haier.\nFondata a Monza nel 1927 come fabbrica di macchine utensili, realizza elettrodomestici dal 1945. Prima azienda italiana in assoluto a produrre lavatrici, nel periodo compreso tra gli novanta e duemila raggiunse la massima espansione divenendo una multinazionale.\nStoria.\nLe origini: la OMEF e la produzione delle lavatrici Candy (1927-1960).\nLa societ\u00e0 \"Officine Meccaniche Eden Fumagalli\" (OMEF) fu fondata a Monza nel 1927 su iniziativa di Eden Fumagalli (1891-1971), specializzata nella produzione artigianale di meccanica strumentale, in particolare macchine utensili, attivit\u00e0 alimentata dalla crescente domanda delle aziende manifatturiere, e tessili in particolare, tanto sviluppate nella zona. La OMEF part\u00ec con soli 4-5 addetti, e nel 1932 costru\u00ec una macchina per uso industriale che lava e asciuga la biancheria, il modello EFM 504.\nL'impresa crebbe considerevolmente arrivando a contare un centinaio di dipendenti nel 1940, ma lo scoppio della Seconda guerra mondiale ne interruppe le attivit\u00e0. Nel 1945, a conclusione del conflitto, la OMEF per far fronte alle difficolt\u00e0 economiche diversific\u00f2 le sue attivit\u00e0, e perci\u00f2 si avviarono gli studi per la costruzione della prima lavatrice per uso domestico, la Candy 50, che venne presentata al pubblico alla Fiera di Milano del 1946. Realizzata come caldaia smaltata con vasca in alluminio e strizzabiancheria in legno, fu progettata da Enzo Fumagalli (1919-1967) e disegnata dal fratello maggiore Niso (1918-1990), figli di Eden, con il primo che import\u00f2 l'idea dagli Stati Uniti, paese in cui visse come prigioniero durante la guerra, e dove la lavatrice era gi\u00e0 ampiamente diffusa. OMEF fu la prima ditta italiana a produrre una lavatrice, e il marchio \"Candy\" scelto per la sua commercializzazione traeva origine dal ritornello di una canzone diffusa in Italia dalle truppe statunitensi e tanto gradita ad Enzo, fortemente influenzato dalla cultura d'oltreoceano. Nei primi anni cinquanta, il suo sviluppo fu limitato, la produzione fu organizzata in tre stabilimenti, fu introdotta la lavorazione a catena, e il numero di addetti sal\u00ec a poco pi\u00f9 di 150.\nIl successo commerciale ottenuto dai primi esemplari di Candy 50 convinse definitivamente Eden Fumagalli delle potenzialit\u00e0 straordinarie che questo settore avrebbe potuto sviluppare. Nel giro di pochi anni la ditta brianzola fu in grado di produrre trenta esemplari al giorno. Fecero seguito altri modelli di lavatrice prodotti da OMEF: la Candy 45, prima lavatrice da tre chilogrammi di carico con agitatore centrale, riscaldamento dell'acqua e pompa di scarico, del 1954; la Bi-Matic, prima lavabiancheria semiautomatica con due vasche dotata di programmatore, del 1957; la Automatic, dotata di sospensioni antimovimento e antirumore, termostato, centrifuga e programmi di lavaggio, del 1958; Full-Matic, del 1959; la Automatic 3, del 1960.\nDa Monza a Brugherio: l'espansione e l'affermazione di Candy (1961-1979).\nLa crescita repentina dell'azienda comport\u00f2 il trasferimento delle sue attivit\u00e0 nel 1961 presso un moderno complesso industriale edificato a Brugherio, avente una superficie di 160.000 m\u00b2, e che occupava 600 addetti. Nello stesso anno, l'azienda divenne societ\u00e0 per azioni ed assunse la ragione sociale \"Candy S.p.A.\", con capitale sociale di 1 milione di lire. La produzione giornaliera allora si aggirava attorno ai 370-380 pezzi, vale a dire quasi un centinaio di migliaia di elettrodomestici all'anno. Il salto produttivo avvenne, per\u00f2, negli anni 1963-64, in coincidenza con l'arrivo delle commesse dai mercati esteri e con il lancio di un nuovo modello automatico, la Superautomatic 5, che ebbe un grande successo di mercato. Gli operai di Brugherio arrivarono in questi anni a lavorare anche dodici ore al giorno, compresi il sabato e la domenica. Fu in questa fase che i modelli Candy cominciarono ad assumere connotazioni standard nei rapporti con il mercato, sia nella concezione del prodotto (costo, funzionalit\u00e0, estetica), sia nel processo differenziativo (prezzo, pubblicit\u00e0, assistenza tecnica, forza vendita, promozione). Nel 1962, fu aperta la filiale commerciale estera in Francia per esportare i suoi prodotti in Europa, la seconda dopo quella aperta nel 1956 nella Repubblica Federale Tedesca.\nNel 1966, la produzione della linea lavaggio fu ampliata con il lancio della Stipomatic, lavastoviglie automatica a due comparti e con lavaggio differenziato. I livelli produttivi dell'azienda brianzola crebbero costantemente, come pure il numero di dipendenti, che nel 1970 arriv\u00f2 a circa 1.500. Intanto, nel 1971, dopo la morte di Eden Fumagalli, e qualche tempo prima del figlio Enzo, la conduzione dell'azienda fu assunta dagli altri figli, il primogenito Niso e il quartogenito Peppino (1928-2015), rispettivamente come presidente e amministratore delegato. In quello stesso anno, a Cortenuova, in provincia di Bergamo, fu inaugurato il secondo stabilimento dell'azienda, che impieg\u00f2 338 lavoratori e fu destinato alla produzione delle lavastoviglie. Nel periodo 1972-75, Candy attu\u00f2 un'importante strategia espansiva che gli permise di diventare tra le prime quattro aziende nazionali produttrici di elettrodomestici, ed attraverso la GIED-Gruppo Industriale Elettrodomestici, societ\u00e0 finanziaria della famiglia Fumagalli, assunse il controllo delle seguenti aziende: la Niven-La Sovrana di Sorbolo, produttrice di cucine; la Kelly Italiana di Cernusco sul Naviglio, produttrice di frigoriferi col marchio Kelvinator; la Bessel di Santa Maria Ho\u00e8, produttrice di condizionatori; varie aziende produttrici di componenti. L'acquisizione di queste aziende comport\u00f2 dunque la diversificazione produttiva da parte dell'azienda brianzola, e la gamma di elettrodomestici prodotti risult\u00f2 non pi\u00f9 limitata ai soli apparecchi per il lavaggio, ma ampliata anche a quelli per la cottura e per la refrigerazione.\nLa recessione economica del 1974-75 che interess\u00f2 i paesi occidentali, colp\u00ec duramente l'industria degli elettrodomestici, ed in questo contesto Candy fu una delle poche realt\u00e0 a resistere, come dimostrato dal fatto che, in controtendenza rispetto ad altre concorrenti, aument\u00f2 le proprie esportazioni di 30 volte rispetto al decennio precedente, ed apr\u00ec altre filiali commerciali in Gran Bretagna e nei Paesi Bassi. Il fatturato annuo dell'azienda brianzola registrava valori attorno ai 70 miliardi di lire, per due terzi realizzato all'estero, e nel 1974 oltre 700.000 furono i pezzi venduti in tutte le parti del mondo.\nLa multinazionale Candy (1980-2017).\nLa saturazione del mercato degli elettrodomestici e la concorrenza agguerrita dei produttori dell'Europa orientale, resero necessario attuare delle significative strategie difensive. Candy, a inizio anni ottanta contava sette stabilimenti di produzione con circa 3.000 dipendenti ed arriv\u00f2 ad un fatturato di 200 miliardi di lire; Niso e Peppino Fumagalli decisero nel 1980 di riorganizzare l'azienda attraverso la strutturazione come holding, le cui quote azionarie di maggioranza erano detenute dai due fratelli, e il resto da una finanziaria lussemburghese, la SAFIME S.A.. Il Gruppo venne cos\u00ec strutturato:\nSempre nel 1980, il Gruppo brianzolo avvi\u00f2 la propria internazionalizzazione con l'apertura del suo primo stabilimento all'estero, a Bromborough, in Inghilterra, per la produzione di frigoriferi destinati al mercato britannico, e con la statunitense White Consolidated Industries sigl\u00f2 un accordo con cui ottenne la licenza esclusiva sul marchio Kelvinator per tutta l'Europa. L'anno seguente, nel 1981, al fine di ridurre i costi di produzione, l'impiego dell'acciaio inox per la realizzazione dei cesti delle lavatrici venne esteso anche alle vasche, e nello stabilimento di Brugherio furono installati 25 robot industriali. \nNel novembre 1984, Candy entr\u00f2 nel capitale della Zerowatt, societ\u00e0 di Alzano Lombardo con il proprio principale stabilimento produttivo nella frazione di Nese (provincia di Bergamo), di cui rilev\u00f2 il 30% delle quote. Sette mesi pi\u00f9 tardi, a maggio 1985, Zerowatt venne interamente rilevata dal Gruppo monzese, che poco dopo rilev\u00f2 anche la Gasfire di Erba, produttrice di cucine da incasso per la fascia alta di mercato. Nello stesso anno, fu avviata la produzione dei primi forni a microonde su licenza statunitense, per la quale Candy fu la prima azienda italiana, facendo ingresso in un mercato che all'epoca era controllato dai giapponesi. I cospicui investimenti sull'innovazione di prodotto e della produzione (computerizzazione delle linee produttive) effettuati nella prima met\u00e0 degli anni ottanta, permisero all'azienda dei Fumagalli di incrementare le vendite e superare i 550 miliardi di lire di fatturato, che per il 50% era dovuto alle esportazioni all'estero. Nel 1986, Candy risult\u00f2 essere la terza azienda per quota di mercato in Italia con un valore del 13,5%, alle spalle di Zanussi-Electrolux e Merloni Elettrodomestici. A livello europeo invece, la quota di mercato posseduta da Candy era del 5%. \nNel 1987, il Gruppo Candy acquis\u00ec il 51% dell'azienda francese produttrice di elettrodomestici Rosi\u00e8res, avviando cos\u00ec una nuova fase espansiva, ma rivolta all'estero. Due anni pi\u00f9 tardi, nel 1989, la quota di controllo del Gruppo brianzolo sulla Rosi\u00e8res aument\u00f2 al 70%, e con l'acquisizione dell'azienda francese il numero complessivo dei dipendenti crebbe arrivando fino a 4.800 unit\u00e0. Negli anni ottanta faceva ingresso la terza generazione della famiglia Fumagalli: ai tre figli di Niso, Maurizio, Eden e Silvano Fumagalli, furono assegnate le cariche di direttore finanziario, coordinatore di produzione e direttore generale della Candy Elettrodomestici, mentre ai due figli di Peppino, Aldo e Beppe Fumagalli, furono assegnate le cariche di direttore generale rispettivamente di Gasfire e di Rosi\u00e8res.\nNel 1990, mor\u00ec improvvisamente per una crisi cardiaca il presidente Niso Fumagalli, e la carica fu assunta dal fratello Peppino, il quale a sua volta lasci\u00f2 quella di amministratore delegato, affidata a Enrico Arrigoni. Il fatturato di Candy raggiunse i 1.200 miliardi di lire fatturato, e nel 1991, il Gruppo brianzolo sbarc\u00f2 in Unione Sovietica, dove sigl\u00f2 un accordo con la locale azienda Radio Equipment Plant per la fornitura di tecnologie al fine di convertire la propria fabbrica di missili in Ucraina in uno stabilimento per la produzione delle lavatrici destinate al mercato dei paesi dell'Europa orientale, poco sviluppato rispetto a quello dei paesi occidentali, dove al contrario le vendite degli elettrodomestici erano in stagnazione. L'anno dopo la caduta dei regimi comunisti e la fine dell'URSS, nel 1992, la Candy apr\u00ec la sua prima filiale commerciale in Russia. \nNel 1992-93, sotto il controllo di Candy passarono la spagnola Otsein, azienda leader nel paese iberico nel settore del lavaggio, e la Iberna, azienda italiana attiva nella distribuzione commerciale di frigoriferi e congelatori con l'omonimo marchio. Nel 1994, la conduzione del Gruppo pass\u00f2 interamente alla terza generazione della famiglia Fumagalli: al vertice del gruppo si insediarono Aldo Fumagalli, figlio di Peppino, come presidente - carica lasciatagli dal padre divenuto presidente onorario -, e Silvano Fumagalli, figlio di Niso, come amministratore delegato.\nNel 1995, Candy rilev\u00f2 la britannica Hoover European Appliances dalla statunitense Maytag, azienda che produceva e commercializzava in Europa gli aspirapolvere con il marchio Hoover, con 3.000 dipendenti ed un fatturato annuo di 600 miliardi di lire. Con l'acquisizione della Hoover europea il Gruppo brianzolo acquisiva due stabilimenti in Gran Bretagna ed uno in Portogallo, l'esclusiva del marchio in Europa, in parte del Medio Oriente e in Nordafrica, e diventava il terzo produttore europeo di elettrodomestici. Il passaggio di Hoover nel Gruppo Candy comport\u00f2 anche un ulteriore incremento del fatturato che arriv\u00f2 a 1.879 miliardi di lire nel 1998.\nAll'inizio degli anni 2000, seguendo una logica connessa alla massima riduzione dei costi, il Gruppo inizi\u00f2 a praticare la chiusura di alcuni impianti nazionali ritenuti fuori mercato: furono chiusi gli stabilimenti Zerowatt di Alzano (2001), Donora di Cortenuova (2006), Gasfire di Erba (2007) e Bessel di Santa Maria Ho\u00e8 (2011). Al contempo veniva attuata una politica di delocalizzazione con lo spostamento delle produzioni all'estero, avviata nel 2000 con l'apertura di un nuovo stabilimento per la produzione di frigoriferi a Podbo\u0159any, in Repubblica Ceca. Fecero seguito le acquisizioni della russa Vesta, produttrice di lavatrici a marchio Vyatka (2005), del 75% della cinese Jingling, terzo produttore del paese di lavatrici su piattaforme di tipo asiatico (asse verticale; 2006) e della turca Doruk, produttrice con il marchio S\u00fcsler di cucine, piani cottura, forni da incasso e da appoggio (2007). Dal punto di vista commerciale, nel settembre 2007, stipul\u00f2 un accordo con la societ\u00e0 finlandese Helkama Forste, per l'acquisizione dei diritti esclusivi sui propri marchi Helkama e Grepa, finalizzato alla distribuzione dei prodotti nella regione nordica fino alla fine del 2015. Alla fine dell'anno medesimo, il Gruppo Candy realizzava un fatturato di 1,1 miliardi di euro. \nNel 2009, il Gruppo venne riorganizzato con la costituzione della Candy Hoover Group S.r.l., a cui furono trasferiti marchi e attivit\u00e0 di produzione in Europa. A met\u00e0 dello stesso anno, venne prodotto il centomilionesimo apparecchio dal 1946, quando la prima lavatrice Candy fu fabbricata nell'officina Fumagalli: si trattava della lavatrice Candy Grand 9 kg. Sempre nel 2009, venivano aperte filiali a Dubai - per gestire lo sviluppo del mercato nell'area del Golfo - e in Serbia.\nNel 2013, Candy Hoover Group acquisisce la britannica Baumatic, specializzata in prodotti da incasso, elettrodomestici da cucina indipendenti e refrigeratori per vino.\nNel marzo 2017, Candy Hoover Group firma una importante partnership con il gruppo cinese \"Meiling\", quotato alla Borsa di Shenzen, prevedendo che lo stabilimento di Jinling, nei pressi di Canton e di propriet\u00e0 Candy diventi fornitore esclusivo di tutte le lavatrici a carica frontale per conto della nuova societ\u00e0 \"Meiling Candy Corp\" (60% cinese, 40% italiano). Per finanziarne la crescita nell'innovazione tecnologica della fabbrica (dopo la gamma \"Simply-Fi\" con elettrodomestici connessi al Wi-Fi \u00e8 la volta del forno Watch and Touch con web cam interna e lo schermo per le video ricette) viene lanciato un aumento di capitale di 70 milioni. Parallelamente, nel giugno 2017, si raggiunge un nuovo assetto societario della Candy: i fratelli Aldo e Beppe Fumagalli rilevano le quote dei cugini Maurizio e Silvano e di altri eredi Fumagalli, pari complessivamente al 40% del capitale; in base a tale iniziativa dalla met\u00e0 del 2017 Aldo e Beppe controllano il 90% della societ\u00e0 in parti uguali.\nLa fine dell'era Fumagalli e la cessione ad Haier (2018-presente).\nIl 28 settembre 2018 viene annunciata la vendita da parte della famiglia Fumagalli per 475 milioni di euro del 100% di Candy al gruppo cinese Haier, il maggior produttore mondiale di elettrodomestici. Un anno pi\u00f9 tardi, a ottobre 2019, il quartier generale della Haier Europe, consociata europea della multinazionale asiatica, viene trasferito da Parigi alla sede della Candy Hoover Group di Brugherio; Aldo e Beppe Fumagalli continuano ad avere rappresentanza nel consiglio di amministrazione.\nHaier mette in atto importanti investimenti anche in ambito industriale per la sede di Brugherio, che torna ad essere un grande centro produttivo di lavatrici, proprio come lo era in passato, prima della delocalizzazione della gran parte delle attivit\u00e0. Questa scelta ha permesso alla multinazionale di poter esportare nel mercato cinese parte della produzione di lavatrici realizzata nello stabilimento nei primi mesi del 2020, quando la Cina era ancora in piena emergenza coronavirus, sopperendo commercialmente al fermo delle attivit\u00e0 nel mercato interno. Nonostante la pandemia abbia messo a dura prova a livello globale l'industria nel settore degli elettrodomestici, Haier ha deciso di potenziare ulteriormente per gli anni successivi l'impianto di Brugherio, con un ulteriore investimento pari a 10 milioni di euro, finalizzato alla costruzione di lavatrici d'alta gamma, che andr\u00e0 ad affiancare le linee di prodotto attualmente in funzione.\nInformazioni e dati.\nCandy S.p.A. \u00e8 un'azienda italiana con sede legale a Monza e sede operativa a Brugherio, in provincia di Monza e della Brianza, controllata dalla multinazionale cinese Haier, e che sua volta controlla la Candy Hoover Group S.r.l., azienda che opera nella produzione e commercializzazione di elettrodomestici.\nLa Candy Hoover Group S.r.l. con sede e stabilimento a Brugherio, produce e commercializza con i marchi Candy, Hoover, Iberna e Zerowatt apparecchi per il lavaggio e l'asciugatura (lavatrici, lavastoviglie, lavasciuga e asciugatrici), per la conservazione alimentare (frigoriferi e congelatori), per la cottura (forni, microonde, cucine, piani cottura) e per la pulizia (aspirapolvere e scope elettriche). Nello stabilimento di Brugherio, attivo dal 1961 e la cui superficie coperta \u00e8 di 65.000 m\u00b2, vengono prodotte solo lavatrici per una quantit\u00e0 annuale di 400.000 pezzi, ed \u00e8 attivo un laboratorio di ricerca e sviluppo dei prodotti. \nFino al 2018, il Gruppo Candy era una multinazionale che operava nella produzione e commercializzazione degli elettrodomestici attraverso i marchi internazionali Candy e Hoover, e con i marchi regionali Baumatic, Iberna, Jinling, Otsein Hoover, Rosi\u00e8res, S\u00fcsler, Vyatka e Zerowatt, con target e fasce di mercato differenti. Occupava 4.660 dipendenti sparsi in 6 stabilimenti produttivi in Europa, Cina e Turchia, e 45 societ\u00e0 sussidiarie e uffici di rappresentanza in tutto il mondo. Nel 2017 il fatturato aveva raggiunto 1,148 miliardi con un aumento del 14%, l'Ebit \u00e8 stato di 44 milioni pari al 3,8%, l'utile netto di 2,2 milioni di euro. La produzione annuale del Gruppo Candy era di 6 milioni di pezzi.\nNel 2019, l'azienda ha realizzato un fatturato di 990,1 milioni di euro ed una perdita d'esercizio di 14,6 milioni, e al 2020 impiegava 922 dipendenti.\nSponsorizzazioni.\nNel 1979, Candy sponsorizz\u00f2 il Teatro alla Scala di Milano. Due anni pi\u00f9 tardi, nel 1981, sponsorizz\u00f2 anche la \"tourn\u00e9e\" del balletto del teatro milanese negli Stati Uniti, che vide come protagonisti Rudolph Nureyev e Carla Fracci. \nIn ambito sportivo, la prima sponsorizzazione avvenne nel 1963 con la squadra di hockey su pista dell\u2019Hockey Club Monza e dur\u00f2 fino al 1972, successivamente in Formula Uno nel 1979, la squadra di Tyrrell con i piloti Jean-Pierre Jarier e Didier Pironi. Tyrrell ha avuto un discreto successo nel 1979, finendo al 4\u00ba posto nel Constructor's Championship, e Candy \u00e8 rimasto lo sponsor della squadra per la stagione 1980. Nel 1981 Candy sponsorizz\u00f2 la squadra di Toleman e fu anche successivamente coinvolto con Ligier, ma alla fine si ritir\u00f2 dalla F1. \nCandy \u00e8 stata sponsor della maglia del Liverpool Football Club tra il 1988 e il 1992."}
{"id": "281198", "revid": "15756", "url": "https://it.wikipedia.org/wiki?curid=281198", "title": "Hyderabad", "text": "Hyder\u0101b\u0101d (telugu: \u0c39\u0c48\u0c26\u0c30\u0c3e\u0c2c\u0c3e\u0c26\u0c41, urdu: ) \u00e8 una suddivisione dell'India, classificata come \"municipal corporation\", capoluogo dei distretti di Hyder\u0101b\u0101d e Rangareddy, nello stato federato del Telangana. In base al numero di abitanti la citt\u00e0 rientra nella classe I (da 100.000 persone in su).\nOccupando 650\u00a0km quadrati lungo le rive del fiume Musi, ha una popolazione di circa 6,9 milioni e una popolazione metropolitana di circa 9,7 milioni, che la rende la quarta citt\u00e0 pi\u00f9 popolosa e la sesta agglomerazione urbana pi\u00f9 popolosa in India. A un'altitudine media di 505 metri, gran parte di Hyder\u0101b\u0101d \u00e8 situata su terreni collinari intorno a laghi artificiali, tra cui Hussain Sagar, che precede la fondazione della citt\u00e0, a nord del centro citt\u00e0.\nHyderabad e la vicina Secunderabad sono separate dall'Hussain Sagar (conosciuto anche come Tank Bund), un lago artificiale costruito nel 1562 al tempo di Ibrahim Qutb Shah. Le due citt\u00e0 sono collegate da un argine lungo 1,6\u00a0km.\nFondato nel 1591 da Muhammad Quli Qutb Shah, Hyder\u0101b\u0101d rimase sotto la regola della dinastia Qutb Shahi per quasi un secolo prima che i Mughal catturassero la regione. Nel 1724, il vicer\u00e9 mughal Asif Jah dichiar\u00f2 la sua sovranit\u00e0 e cre\u00f2 la sua dinastia, nota come \"Ni\u1e93\u0101m\" di Hyder\u0101b\u0101d. I domini del Nizam divennero uno stato principesco durante il Raj britannico e rimasero cos\u00ec per 150 anni, con la citt\u00e0 che serviva come capitale. La citt\u00e0 continu\u00f2 come capitale dello stato di Hyder\u0101b\u0101d dopo essere stata portata nell'Unione indiana nel 1948 e divenne la capitale dell'Andhra Pradesh dopo la legge di riorganizzazione degli Stati, 1956. Dal 1956, Rashtrapati Nilayam in citt\u00e0 \u00e8 stato l'ufficio invernale della Presidente dell'India. Nel 2014 lo Stato di nuova costituzione di Telangana si \u00e8 separato dall'Andhra Pradesh e la citt\u00e0 \u00e8 diventata capitale comune dei due Stati, secondo un accordo transitorio; questa situazione dovrebbe concludersi entro il 2025, quando la nuova capitale dell'Andhra Pradesh, Amaravati, sar\u00e0 pronta per il trasferimento definitivo degli uffici governativi.\nLe reliquie dei Qu\u1e6db Sh\u0101h\u012b e del \"Ni\u1e93\u0101m\" rimangono ancora visibili; il Charminar commissionato da Muhammad Quli Qutb Shah - \u00e8 venuto a simboleggiare Hyder\u0101b\u0101d. La Fortezza di Golconda \u00e8 un altro punto di riferimento importante. L'influenza della cultura Mughlai \u00e8 evidente anche nella cucina distintiva della regione, che include l\"Hyderabadi biryani\" e l\"Hyderabadi halim\". Il Qu\u1e6db Sh\u0101h\u012b e i \"Ni\u1e93\u0101m\" fondarono Hyder\u0101b\u0101d come centro culturale, attirando uomini di lettere provenienti da diverse parti del mondo. Hyder\u0101b\u0101d \u00e8 emersa come il pi\u00f9 importante centro della cultura in India con il declino dell'Impero Mughal a met\u00e0 del XIX secolo, con gli artisti che migrano verso la citt\u00e0 dal resto del subcontinente indiano. L'industria cinematografica Telugu, con sede in citt\u00e0, \u00e8 la seconda produttrice di immagini cinematografiche del paese.\nHyder\u0101b\u0101d \u00e8 stata storicamente conosciuta come centro di perle e diamanti, e continua ad essere conosciuta come \"Citt\u00e0 delle Perle\". Molti dei bazar tradizionali della citt\u00e0 rimangono aperti, tra cui Laad Bazaar, Begum Bazaar e Sultan Bazaar. L'industrializzazione nel corso del XX secolo ha attirato importanti istituti finanziari, di produzione e ricerca, tra cui Bharat Heavy Electricals Limited, l'Istituto Nazionale di Ricerca Geofisica e il Centro per la Biologia Cellulare e Molecolare. Zone economiche speciali dedicate alla tecnologia dell'informazione hanno incoraggiato le aziende dell'India e del mondo a creare operazioni a Hyder\u0101b\u0101d. L'emergere di industrie farmaceutiche e biotecnologiche negli anni '90 ha portato alla denominazione della zona come la \"Genome Valley\" dell'India. Con una produzione di 74 miliardi di dollari, Hyderabad \u00e8 il quinto pi\u00f9 grande contributore al prodotto interno lordo dell'India.\nGeografia fisica.\nLa citt\u00e0 \u00e8 situata a 17\u00b0 22' 31 N e 78\u00b0 28' 28 E e ha un'altitudine di 489 .\nGeografia.\nSituata nella parte meridionale dello stato di Telangana nell'India sudorientale, Hyder\u0101b\u0101d \u00e8 situata a chilometri a sud di Delhi, 699 chilometri a sud-est di Mumbai e 570 chilometri a nord di Bangalore. Si trova sulle rive del fiume Musi, nella parte settentrionale dell'altopiano Deccan. \"Greater Hyderabad\" copre 650\u00a0km\u00b2 (250 sq mi), rendendola una delle pi\u00f9 grandi aree metropolitane dell'India. Con un'altitudine media di 542 metri, Hyder\u0101b\u0101d si trova su un terreno di granito grigio e rosa, punteggiato da piccole colline, di cui la pi\u00f9 alta \u00e8 Banjara Hills (672 metri). La citt\u00e0 ha numerosi laghi chiamati \"sagar\", che significa \"mare\". Questi includono i laghi artificiali creati dalle dighe del Musi, come l'Hussain Sagar (costruito nel 1562 vicino al centro della citt\u00e0), l'Osman Sagar e il Himayat Sagar. Nel 1996, la citt\u00e0 aveva 140 laghi e 834 stagni.\nClima.\nHyder\u0101b\u0101d ha un clima tropicale bagnato e asciutto (K\u00f6ppen Aw) che confina con un clima caldo semi-arido (K\u00f6ppen BSh). La temperatura media annuale \u00e8 di 26,6\u00a0\u00b0C (79,9\u00a0\u00b0F); le temperature medie mensili sono 21-33\u00a0\u00b0C (70-91\u00a0\u00b0F). Le estati (marzo-giugno) sono calde e umide, con altezze medie a 30 gradi centigradi, le temperature massime superano spesso i 40\u00a0\u00b0C (104\u00a0\u00b0F) tra aprile e giugno Le temperature pi\u00f9 fresche si verificano in dicembre e gennaio, quando la temperatura pi\u00f9 bassa scende a volte a 10\u00a0\u00b0C (50\u00a0\u00b0F).Maggio \u00e8 il mese pi\u00f9 caldo, quando le temperature giornaliere variano da 26 a 39\u00a0\u00b0C (79-102\u00a0\u00b0F); Dicembre, il pi\u00f9 freddo, ha temperature che variano da 14,5 a 28\u00a0\u00b0C (57-82\u00a0\u00b0F).\nLa pioggia pesante dal monsone di estate sud-ovest cade tra giugno e settembre, fornendo Hyder\u0101b\u0101d con la maggior parte delle sue precipitazioni annuali medi. Poich\u00e9 i record sono iniziati nel novembre 1891, la pioggia pi\u00f9 pesante registrata in un periodo di 24 ore \u00e8 stata 241,5\u00a0mm (10\u00a0in) il 24 agosto 2000. La temperatura pi\u00f9 elevata mai registrata \u00e8 stata di 45,5\u00a0\u00b0C (114\u00a0\u00b0F) il 2 giugno 1966 il pi\u00f9 basso era 6,1\u00a0\u00b0C (43\u00a0\u00b0F) l'8 gennaio 1946. La citt\u00e0 riceve 2.731 ore di sole all'anno; la massima esposizione giornaliera solare si verifica in febbraio.\nStoria.\nHyder\u0101b\u0101d (letteralmente \"Citt\u00e0 di Haydar\") fu fondata sulla riva del fiume Musi dal sultano Muhammad Quli Qutb Shah nel 1589. Ben presto si svilupp\u00f2 attorno al Charminar un edificio rettangolare sormontato da quattro minareti. Nel 1687 cadde sotto il dominio del Gran Mogol e da quel momento in poi fu amministrata da vicer\u00e9 dell'amministrazione moghul.\nNel 1724 il vicer\u00e9 Asaf Jah I, cui era stato attribuito il titolo onorifico di \"Ni\u1e93\u0101m-ul-Mulk\" (\"Governatore del regno\") da parte dell'Imperatore moghul, sconfisse un rivale e stabil\u00ec il proprio controllo su Hyder\u0101b\u0101d. Cos\u00ec ebbe inizio la dinastia Asaf Jahi che govern\u00f2 Hyderabad fino all'anno seguente all'indipendenza dell'India dal Regno Unito.\nLa citt\u00e0 prosper\u00f2, diventando un importante mercato per le pietre preziose e uno dei principali centri di cultura islamica in India. I suoi sovrani, denominati \"Ni\u1e93\u0101m\", accumularono enormi ricchezze. Il principato si estese approfittando del collasso politico dell'impero Moghul di cui aveva fatto parte come viceregno provinciale. Il potere politico del Nizam si estese cos\u00ec su varie \"Draviras\" del Dekkan (Bidar, Berar, Aurangbad e Balaghat, Sarkars settentrionali, comprendendo gran parte del bacino dell'Andhra fino al mare, circoscritto a nord dal Dekkan, il Bastar e l'Orissa, a sud dal Carnatic, dal Mysore e dal Coromandel e ad ovest dai monti Ghati che lo dividevano dai principati maharatti del Bijapur.\nNel XVIII secolo fu fondata la citt\u00e0 di Secunder\u0101b\u0101d per ospitare dapprima le truppe francesi e poi le truppe britanniche. Nonostante per\u00f2 la presenza coloniale britannica il principato di Hyder\u0101b\u0101d continu\u00f2 ad esistere.\nDopo l'indipendenza dell'India lo Stato di Hyder\u0101b\u0101d entr\u00f2 nel 1948 a far parte della federazione, finch\u00e9 non fu incorporato nello Stato dell'Andhra Pradesh nel 1956.\nEconomia.\nAd Hyder\u0101b\u0101d ha avuto notevole sviluppo l'information technology, la biotecnologia e l'industria farmaceutica.\nNel settore dell'information technology \u00e8 stata realizzata HITEC City (\"Hyderabad Information Technology Engineering Consultancy City\"). Nel campo della biotecnologia \u00e8 stato realizzato il parco industriale di Genome Valley ed \u00e8 in via di completamento il parco Nanotechnology.\nLa citt\u00e0 ha inoltre un'industria cinematografica molto sviluppata ed \u00e8 soprannominata \"Tollywood\" per essere il centro principale per la produzione di film in lingua telugu.\nIn passato tale primato spettava a Chennai ma con lo sviluppo delle infrastrutture di Hyder\u0101b\u0101d tale industria vi si \u00e8 spostata e si \u00e8 sviluppata al punto da produrre anche film in hindi facendo concorrenza all'industria cinematografica di Mumbai.\nEducazione.\nLe scuole pubbliche e private a Hyder\u0101b\u0101d sono governate dal consiglio centrale dell'istruzione secondaria e seguono un piano \"10 + 2 + 3\". Circa due terzi degli allievi partecipano a istituzioni private. Lingue di istruzione includono inglese, hindi, telugu e urdu.A seconda dell'istituzione, gli studenti sono tenuti a frequentare il certificato di scuola secondaria o il certificato indiano di istruzione secondaria. Dopo aver completato l'istruzione secondaria, gli studenti si iscrivono a scuole o universit\u00e0 con una struttura secondaria superiore. L'ammissione alle universit\u00e0 professionali di laurea in Hyderabad, molte delle quali sono affiliate a Jawaharlal Nehru Technological University di Hyderabad (JNTUH) o all'Universit\u00e0 di Osmania (OU), \u00e8 attraverso il test di ingegneria comunale di ingegneria e medicina (EAM-CET).\nCi sono 13 universit\u00e0 a Hyder\u0101b\u0101d: due universit\u00e0 private, due universit\u00e0 giudicate, sei universit\u00e0 statali e tre universit\u00e0 centrali. Le universit\u00e0 centrali sono l'Universit\u00e0 di Hyderabad, la Maulana Azad National University e l'Universit\u00e0 degli Studi inglesi e stranieri. L'Universit\u00e0 Osmania, fondata nel 1918, \u00e8 stata la prima universit\u00e0 di Hyder\u0101b\u0101d e dal 2012 \u00e8 la seconda istituzione pi\u00f9 popolare dell'India per gli studenti internazionali. L'Open University di Dr. B. R. Ambedkar, fondata nel 1982, \u00e8 la prima universit\u00e0 aperta all'aperto in India.\nHyder\u0101b\u0101d ospita anche una serie di centri specializzati in settori specifici come le scienze biomediche, le biotecnologie e i prodotti farmaceutici, come l'Istituto Nazionale di Istruzione e Ricerca Farmaceutica (NIPER) e l'Istituto Nazionale di Nutrizione (NIN). Hyderabad possiede cinque grandi scuole mediche: l'Osmania Medical College, il Gandhi Medical College, l'Istituto di Scienze Mediche di Nizam, il College Deccan di Scienze Mediche e l'Istituto di Scienze Mediche di Shadan, e molti ospedali di insegnamento affiliati. Il governo Nizamia Tibbi College \u00e8 un collegio di medicina Unani. Hyderabad \u00e8 anche il quartier generale della Heart Heart Association, una fondazione senza scopo di lucro per l'istruzione cardiovascolare.\nGli istituti di Hyderabad comprendono l'Istituto Nazionale per lo Sviluppo Rurale, la Scuola Indiana di Business, l'Istituto di Imprese Pubbliche, l'Amministrativo Staff College di India e l'Accademia Nazionale di Polizia di Sardar Vallabhbhai Patel. Le scuole tecniche e di ingegneria comprendono l'Istituto Internazionale di Information Technology, Hyderabad (IIITH), l'Istituto di tecnologia e scienza di Birla, Hyderabad di Pilani (BITS Hyderabad) e l'istituto indiano di tecnologia Hyderabad (IIT-H) come l'Istituto internazionale per la ricerca dei raccolti per i semi-aridi tropici (ICRISAT) e l'universit\u00e0 agricola Acharya NG Ranga. Hyder\u0101b\u0101d ha anche scuole di \"design\" di moda tra cui Raffles Millennium International, NIFT Hyderabad e Wigan e Leigh College. L'Istituto Nazionale di Design, Hyderabad (NID-H), offrir\u00e0 corsi di laurea e post-laurea dal 2015. \nInfrastrutture e trasporti.\nHyder\u0101b\u0101d si trova all'incrocio di tre autostrade nazionali collegandolo a sei altri Stati: NH-7 gestisce 2,369\u00a0km (1,472\u00a0mi) da Varanasi (Uttar Pradesh), nel nord a Kanyakumari (Tamil Nadu), a sud; NH-65, corre 841\u00a0km (523\u00a0mi) a est-ovest tra Machilipatnam (Andhra Pradesh) e Pune (Maharashtra); e i 280\u00a0km NH-163 collegano Hyderabad a Bhopalpatnam, Chhattisgarh NH-765 collega Hyder\u0101b\u0101d a Srisailam. Cinque strade statali, SH-1, SH-2, SH-4, SH-5 e SH-6, partono o passano attraverso Hyderabad.\nIl traffico aereo \u00e8 stato precedentemente gestito tramite l'aeroporto di Begumpet, ma questo \u00e8 stato sostituito nel 2008 da Aeroporto Internazionale Rajiv Gandhi (IATA: HYD, ICAO: VOHS) con capacit\u00e0 di gestire 12 milioni di passeggeri e 100.000 tonnellate di carico per annuo. Nel 2011, Airports Council International, un organo autonomo che rappresenta gli aeroporti mondiali, ha giudicato RGIA il miglior aeroporto mondiale nella categoria dei passeggeri da 5 a 15 milioni e il quinto miglior aeroporto internazionale per la qualit\u00e0 del servizio.\nAmministrazione.\nGemellaggi.\nHyder\u0101b\u0101d \u00e8 gemellata con quattro citt\u00e0:"}
{"id": "281199", "revid": "107275673", "url": "https://it.wikipedia.org/wiki?curid=281199", "title": "XXVIII dinastia egizia", "text": "La XXVIII dinastia si inquadra nel periodo della storia dell'antico Egitto detto \"periodo tardo\" e copre, comprendendo un solo sovrano, gli anni dal 404 a.C. al 399 a.C."}
{"id": "281205", "revid": "14806", "url": "https://it.wikipedia.org/wiki?curid=281205", "title": "Joseph Anton Bruckner", "text": ""}
{"id": "281207", "revid": "78273", "url": "https://it.wikipedia.org/wiki?curid=281207", "title": "Akbar il Grande", "text": ""}
{"id": "281210", "revid": "729019", "url": "https://it.wikipedia.org/wiki?curid=281210", "title": "Calcio piazzato", "text": "Il calcio piazzato \u00e8 un calcio effettuato con la palla ferma. \u00c8 previsto, sotto varie forme, in varie tipologie di sport, come il calcio, il rugby a 15, il rugby a 13, il football americano e il football canadese.\nCalcio.\nCalcio di punizione.\nUn calcio di punizione, che non \u00e8 un calcio piazzato perch\u00e9 pu\u00f2 essere in diversi punti, si batte quando viene commesso, a pallone in gioco, uno dei 18 falli indicati dalla Regola 12 (Falli e scorrettezze).\nSe il calcio di punizione \u00e8 diretto, \u00e8 anche possibile segnare direttamente una rete contro la squadra avversaria.&lt;br&gt;\nIn nessun caso, invece, pu\u00f2 essere segnata un'autorete.\nCalcio d'angolo.\nUn calcio d'angolo si batte quando la palla, dopo essere stata toccata da un giocatore in difesa, oltrepassa la linea di porta (la linea di porta non \u00e8 solo quella compresa tra i pali, bens\u00ec quella che congiunge le due bandierine del lato pi\u00f9 piccolo del terreno di gioco) dalla parte della porta della squadra che difende. Nel calcio d'angolo pu\u00f2 segnare anche colui che batte il calcio piazzato.\nCalcio di rigore.\nIl calcio di rigore nel gioco del calcio \u00e8 un tiro libero da undici metri di distanza dal centro della linea di porta.\nViene assegnato contro la squadra che commette, nella propria area di rigore e con il pallone in gioco, uno dei falli punibili con un calcio di punizione diretto. Nel caso in cui un giocatore entri in area prima che il rigorista abbia tirato, il rigore deve essere ripetuto.\nFootball americano e canadese.\nNel football americano e in quello canadese con calcio piazzato ci si pu\u00f2 riferire a diversi tipi di situazione."}
{"id": "281211", "revid": "111694034", "url": "https://it.wikipedia.org/wiki?curid=281211", "title": "Passo la Calla", "text": "Il passo la Calla, o \"della Calla\", \u00e8 un valico di crinale dell'Appennino tosco-romagnolo, sullo spartiacque fra le valli del Bidente e dell'Arno (Casentino). Situato a 1296\u00a0m s.l.m., \u00e8 il pi\u00f9 alto valico stradale dell'appennino tosco-romagnolo. \u00c8 attraversato dalla strada statale 310 del Bidente che collega le province di Forl\u00ec-Cesena e di Arezzo, fra i comuni di Santa Sofia e Pratovecchio Stia.\nIl valico stradale fu aperto solo negli anni 30 del XX secolo, anticamente le uniche vie che consentivano di valicare l'Appennino in questa zona erano costituite da mulattiere e stradelli di smacchio al servizio delle foreste di Campigna. Questi stradelli, detti anche \"le vie dei legni\" servivano per trasportare il pregiato legname in Casentino, dove veniva \"fiumato\" in direzione di Firenze.\nIl passo \u00e8 anche punto di partenza per escursioni trekking al monte Falterona (1654\u00a0m) e monte Falco (1658\u00a0m), i maggiori rilievi dell'Appennino romagnolo, ed \u00e8 punto di partenza-arrivo di una delle pi\u00f9 belle escursioni nelle Foreste Casentinesi (Calla-Camaldoli - 10\u00a0km di sentiero e piste forestali quasi interamente su crinale, percorribile sia a piedi che in mountain bike, transitando per Poggio Scali (1520\u00a0m) e in fregio alla riserva integrale di Sasso Fratino)."}
{"id": "281212", "revid": "124565674", "url": "https://it.wikipedia.org/wiki?curid=281212", "title": "Spettroscopia XAS", "text": "La spettroscopia XAS (X-ray Absorption Spectroscopy) studia l'andamento del coefficiente di assorbimento di una sostanza in funzione dell'energia della radiazione incidente nella regione dei raggi X, da prima di una soglia di assorbimento fotoelettrico a circa 1000 eV dopo la soglia.\nPer gli spettri XAS, le energie coinvolte vanno da poche centinaia di eV (raggi X molli) a svariate decine di migliaia di eV (raggi X duri). Per esempio, la soglia K dell'ossigeno si trova a 543 eV, quella del gallio a 10367 eV, quella del renio a 71676 eV. Visto che bisogna cambiare l'energia della radiazione in maniera continua su un largo intervallo, e dato che il segnale utile \u00e8 tipicamente un millesimo del segnale totale, \u00e8 richiesta una sorgente di raggi X ad alta brillanza su una larga banda energetica, ovvero una sorgente di luce di sincrotrone. La necessit\u00e0 di usare queste installazioni di larga scala, e l'estrema difficolt\u00e0 di realizzare analisi XAS in laboratorio, hanno limitato molto la diffusione di questa tecnica.\nAspetti generali.\nL'interazione radiazione-materia alle energie considerate \u00e8 rappresentata in primo luogo dall'assorbimento fotoelettrico, in cui un fotone espelle un elettrone (fotoelettrone) da uno strato interno (elettrone di core) di un atomo (assorbitore) di energia opportuna.\nDall'analisi della forma dello spettro, \u00e8 possibile ricavare diverse informazioni qualitative e quantitative sulla struttura locale dell'elemento assorbitore eccitato, tra cui geometria e numero di coordinazione, stato di ossidazione, distanze di legame, disordine statico e vibrazionale.\nData la sua natura di sonda locale e selettiva per elemento, la spettroscopia XAS \u00e8 il complemento ideale della diffrazione dei raggi X nell'analisi strutturale dei solidi: inoltre, pu\u00f2 essere applicata a tutti gli stati di aggregazione e ai materiali amorfi, con limiti di diluizione molto spinti (fino a 1013 atomi/cm\u00b2).\nTipicamente, l'incertezza nella determinazione dei parametri risultanti dalla modellizzazione dei dati sperimentali \u00e8 di 0.02 \u00c5 per le distanze di legame, di 0.5 sui numeri di coordinazione, e del 10% sul disordine. Questi limiti variano molto in funzione della qualit\u00e0 dei dati raccolti e del sistema in esame.\nLo spettro XAS viene convenzionalmente diviso nella regione XANES (X-ray Absorption Near Edge Structure), da prima della soglia a 60-100 eV dopo la soglia, e nella regione EXAFS (Extended X-ray Absorption Fine Structure), che si estende fino alla fine dello spettro. La divisione, formalmente poco rigorosa, ha un'importanza pratica fondamentale:\nDa punto di vista sperimentale, gli spettri XAS possono essere registrati in trasmissione, misurando l'intensit\u00e0 della radiazione incidente e trasmessa, o in fluorescenza, misurando l'intensit\u00e0 della radiazione incidente e della radiazione di fluorescenza corrispondente alla diseccitazione dell'elemento assorbitore. La seconda configurazione \u00e8 usata quando l'assorbitore \u00e8 molto diluito, o quando il campione \u00e8 totalmente assorbente e non si pu\u00f2 misurare la radiazione trasmessa.\nEsistono anche altri metodi sperimentali (rivelazione di elettroni Auger, rivelazione a dispersione di energia, ecc.) di minore diffusione.\nInterpretazione.\nDa un punto di vista microscopico, lo spettro XAS ha origine da una combinazione di effetti legati ad un elettrone espulso da uno stato profondo (elettrone di core):\nGli effetti sono elencati nell'ordine in cui influiscono sullo spettro XAS: le transizioni in stato legato sono confinate a pochi eV nell'intorno della soglia; i processi multielettronici e di diffusione multipla perdono importanza entro poche decine di eV dopo la soglia; l'ultimo effetto \u00e8 quello che governa tutta la regione EXAFS, ed \u00e8 quello pi\u00f9 importante dal punto di vista pratico. L'analisi dei dati EXAFS \u00e8 infatti un'attivit\u00e0 di caratterizzazione proficua e matura, paragonabile alla diffrazione, mentre l'analisi della regione XANES, dati i notevoli problemi teorici e computazionali, \u00e8 ancora oggetto di ricerche di base.\nSe l'energia del fotone incidente \u00e8 superiore all'energia di legame dell'elettrone, l'eccesso di energia viene ceduto al fotoelettrone, che pu\u00f2 cos\u00ec interagire con gli atomi vicini, propagandosi come un'onda sferica. Quest'onda pu\u00f2 essere retrodiffusa dagli atomi vicini, e interagire con s\u00e9 stessa: l'ampiezza dell'onda risultante in corrispondenza dell'atomo assorbitore \u00e8 proporzionale all'ampiezza dell'oscillazione EXAFS. L'ampiezza e la fase del fotoelettrone diffuso da parte degli atomi circostanti dipendono dalla specie atomica, dall'energia del fotoelettrone e dagli angoli formati dalle configurazioni a tre o pi\u00f9 corpi. In generale, al variare dell'energia, l'interferenza del fotoelettrone con s\u00e9 stesso sar\u00e0 alternativamente costruttiva e distruttiva, dando luogo ad un segnale oscillatorio. Il segnale EXAFS totale sar\u00e0 quindi funzione dell'intorno atomico locale e del disordine.\nStoria.\nNonostante le prime osservazioni di una struttura fine negli spettri di assorbimento a raggi X risalgano al 1920, la spettroscopia XAS ha atteso quarant'anni prima di avere un'interpretazione teorica corretta e sistematica. Farrell Lytle, Dale Sayers e Edward Stern proposero l'uso della trasformata di Fourier del segnale EXAFS per ottenere le distanze inter-atomiche. Negli stessi anni, Boon-Keng Teo e John Pendry introdussero il concetto di \"standard teorico\" per ottenere le funzioni ampiezza e fase di scattering: invece della misurazione empirica a partire da composti standard, queste funzioni possono essere ricavate per via teorica con appositi calcoli quantomeccanici, permettendo la loro determinazione per i composti pi\u00f9 vari.\nLa comparsa delle sorgenti di luce di sincrotrone (1971) ha reso possibile la spettroscopia XAS, assicurando la necessaria radiazione di alta intensit\u00e0, collimata e regolabile su diverse energie.\nLo sviluppo successivo fu incentrato sui metodi di analisi dei dati, sempre pi\u00f9 accurati, flessibili e facili da utilizzare, con la nascita del progetto americano FEFF (1991), attualmente il sistema pi\u00f9 utilizzato per l'analisi EXAFS, e del progetto italiano GNXAS (1991). A questi va aggiunto il software Excurve, sviluppato presso i laboratori inglesi di Daresbury, attualmente molto utilizzato per l'analisi dei dati di metalloproteine ed altre molecole biologiche.\nAnalisi dei dati.\nAnalisi dei dati EXAFS.\nIl segnale EXAFS totale formula_1 \u00e8 stato modellizzato come somma di sinusoidi, pesate per vari fattori che tengono conto dei parametri strutturali. Lo spazio di riferimento \u00e8 quello dei vettori d'onda, k, che viene ottenuto per semplice trasformazione dallo spazio delle energie:\nformula_2\nAttraverso una serie di approssimazioni, indicando con formula_3 la posizione della soglia, formula_4 il coefficiente di assorbimento totale osservato, e formula_5 il coefficiente di assorbimento dell'atomo libero che varia lentamente con l'energia, e che si avrebbe senza segnale EXAFS, si ricava la formula pi\u00f9 semplice:\nformula_6\nDove l'indice della somma si estende a tutte le shell di coordinazione considerate. formula_7 \u00e8 la distanza interatomica, e da essa dipende la frequenza di oscillazione della sinusoide: ad atomi vicini corrispondono oscillazioni lente, ad atomi lontani oscillazioni pi\u00f9 fitte. formula_8 \u00e8 il numero di atomi scatteratori: pi\u00f9 \u00e8 alto il numero di coordinazione, pi\u00f9 sar\u00e0 intenso il segnale EXAFS. Il primo termine esponenziale smorza il segnale ad alti valori di formula_9 per tenere conto del disordine: formula_10 \u00e8 il fattore di Debye-Waller, e corrisponde, in approssimazione armonica, alla larghezza a mezza altezza della distribuzione gaussiana delle distanze interatomiche.\nIl fattore formula_11 \u00e8 un integrale di sovrapposizione degli elettroni \"spettatori\" fra stato iniziale e stato finale (tende a 1 se gli elettroni non rilassano). La funzione formula_12 \u00e8 l'ampiezza di scattering, dipendente dall'atomo assorbitore e dello scatteratore. Lo spostamento di fase \u00e8 diviso in un termine formula_13 per l'assorbitore e in un termine formula_14 per lo scatteratore. Il secondo fattore esponenziale riduce l'orizzonte sondabile dal fotoelettrone, tenendo conto del suo cammino libero medio, formula_15.\nLe funzioni di fase e ampiezza di scattering formula_14 e formula_12 sono caratteristiche di ogni diverso elemento, il che rende possibile chiarificare nel dettaglio l'intorno dell'atomo assorbitore (anche se \u00e8 difficile distinguere fra atomi con numero atomico vicino, come ossigeno e azoto, o ferro e cobalto).\nTrasformata di Fourier.\nDato che il segnale EXAFS formula_1 \u00e8 una somma di sinusoidi nello spazio dei vettori d'onda, la trasformata di Fourier permette di farla diventare una funzione formula_19 nello spazio delle distanze, in cui il fotoassorbitore corrisponde allo zero, e gli atomi scatteratori corrispondono a picchi nella pseudo-funzione di distribuzione radiale (i picchi non sono centrati alle distanze interatomiche per effetto dello spostamento di fase).\nformula_20\nDove formula_21 \u00e8 una funzione finestra che evita gli effetti di troncamento agli estremi del segnale, e formula_22 \u00e8 un fattore moltiplicativo per amplificare il segnale ad alti valori di k.\nAttraverso la trasformata di Fourier si \u00e8 sviluppato un metodo molto diffuso per ottenere il segnale formula_1 attraverso la sottrazione del background atomico formula_5: dato che i picchi di formula_19 corrispondono a distanze interatomiche, qualsiasi segnale sotto 1 \u00c5 \u00e8 fisicamente inaccettabile, e non porta alcuna informazione. Il background atomico formula_5 \u00e8 definito quindi come quella funzione che minimizza le componenti a bassa frequenza dello spettro di assorbimento, estraendo esclusivamente il segnale oscillatorio.\nLa maggioranza dei ricercatori usa l'approccio dei cammini di scattering (formalismo di Rehr-Albers) su cui \u00e8 basato il programma FEFF, per il calcolo del segnale EXAFS. In questa procedura, nel cluster di atomi costruito intorno all'atomo assorbitore vengono identificati tutti i possibili cammini di scattering multiplo, che vengono parametrizzati in modo simile a quelli di scattering singolo per potere applicare l'equazione dell'EXAFS. Una routine valuta l'enorme numero dei cammini, considerando solo quelli la cui ampiezza supera un certo valore.\nLe operazioni di estrazione e di fitting dei dati possono essere effettuati con programmi scritti \"ad hoc\" per le particolari esigenze di ognuno.\nL'alternativa, diffusa per ambiti specifici come cluster metallici, liquidi e amorfi, \u00e8 rappresentata da GNXAS, composto da un unico pacchetto per effettuare tutte le operazioni. In questo approccio, il cluster di atomi da usare come modello viene scomposto in configurazioni a due, tre, o pi\u00f9 corpi, e vengono generati i segnali EXAFS delle funzioni di distribuzione corrispondenti. Il fitting coinvolge l'intero segnale XAS, senza usare la trasformata di Fourier, e sfrutta la libreria Minuit del CERN, particolarmente flessibile e sofisticata nell'analisi delle incertezze.\nAnalisi dei dati XANES.\nAlla soglia di assorbimento il fotoelettrone con energia cinetica zero ha un cammino libero medio infinito ma esso diminuisce rapidamente con l'aumentare della sua energia cinetica. Nella regione XANES il fotoelettrone con energie cinetiche maggiori di 5 eV e inferiori a circa 150 eV ha un cammino libero medio molto corto (circa 0.3\u00a0nm a 50 eV) dovuto a interazioni anelastiche con gli elettroni di valenza con eccitazioni di coppie elettrone-buca e di oscillazioni elettroniche collettive dette plasmoni. Inoltre in questa regione di energia cinetica del fotoelettrone la sua ampiezza di scattering elastico da parte degli atomi vicini all'atomo fotoassorbitore aumenta la probabilit\u00e0 di eventi di scattering successivi: questo \u00e8 il motivo fisico che rende l'analisi dei dati XANES dominato da risonanze di scattering multiplo. Le risonanze di scattering multiplo sono molto sensibili alla geometria di coordinazione dell'atomo assorbente e dalle distanze di legame. Dal paragone tra gli spettri XANES sperimentali di diversi composti \u00e8 possibile identificare le similitudini e le differenze della geometria della struttura locale intorno al sito dell'atomo assorbente. I principali programmi che permettono un'analisi quantitativa dello spettro XANES, in termini di distanze di legame e numeri di coordinazione, sono il gi\u00e0 citato FEFF e MXAN, sviluppato dai Laboratori Nazionali di Frascati dell'INFN.\nApplicazioni.\nLa spettroscopia XAS ha applicazioni molteplici e interdisciplinari. Le differenze rispetto alla diffrazione dei raggi X hanno indirizzato le applicazioni verso quei sistemi e quelle propriet\u00e0 non studiabili con la diffrazione:\nTra le applicazioni industriali, la spettroscopia XANES sulla soglia dello zolfo \u00e8 stata usata per l'identificazione dei contaminanti solforati negli idrocarburi"}
{"id": "281214", "revid": "196390", "url": "https://it.wikipedia.org/wiki?curid=281214", "title": "Jalaluddin Muhammad Akbar", "text": ""}
{"id": "281226", "revid": "104458", "url": "https://it.wikipedia.org/wiki?curid=281226", "title": "Mara (torrente)", "text": "Il Mara \u00e8 un torrente della regione insubrica che ha la sorgente sul monte Sighignola e sfocia nel lago di Lugano in localit\u00e0 Maroggia, formando nel suo corso la Val Mara. I suoi principali affluenti sono il Bov\u00e9, che nasce e scorre per un piccolo tratto per continuare il suo corso in territorio elvetico, e il Lembro un torrente che nasce a valle della Cima Crocetta, in territorio svizzero.\nBench\u00e9 si tratti di un piccolo bacino idrico, ha comunque una ragguardevole importanza. Le sue acque alimentano una piccola centrale elettrica di propriet\u00e0 delle Aziende industriali di Lugano.\nIl torrente Mara \u00e8 caratterizzato da repentini e improvvisi aumenti di livello delle acque, a seguito di piogge improvvise o temporali."}
{"id": "281228", "revid": "1305772", "url": "https://it.wikipedia.org/wiki?curid=281228", "title": "Israel Kamakawiwo'ole", "text": "\u00c8 divenuto famoso nel 1993 con la pubblicazione dell'album discografico \"Facing Future\" contenente il \"medley\" delle canzoni \"Over the Rainbow\" (che fu scritta nel 1939 da Harold Arlen con testi di E.Y. Harburg, interpretata da Judy Garland per la colonna sonora del film \"Il mago di Oz\") e \"What a Wonderful World\" (\"standard\" portato al successo da Louis Armstrong) eseguito in una versione con accompagnamento all'ukulele.\nIl brano \"Hawaii '78,\" invece, fa parte della colonna sonora del film di surf \"In God's Hands\" del 1998.\nBiografia.\nInfanzia e adolescenza.\nNato al Kuakini Hospital di Oahu da Henry Kaleialoha Naniwa ed Evangeline Leinani Kamakawiwo'ole, ha vissuto nella comunit\u00e0 di Kaimuki, nel sobborgo di Waik\u012bk\u012b dove i suoi genitori, entrambi nati nelle isole Hawaii, si conobbero e si sposarono.\nHa iniziato a suonare con il fratello maggiore Skippy all'et\u00e0 di undici anni, dopo avere ascoltato la musica dei grandi artisti hawaiiani del tempo, come Peter Moon, Palani Vaughn e Don Ho, che frequentavano l'ambiente in cui lavoravano i suoi genitori.\nDurante la sua adolescenza, la famiglia si trasfer\u00ec a Makaha. L\u00ec conobbe Louis \"Moon\" Kauakahi, Sam Gray e Jerome Koko. Insieme al fratello Skippy formarono i Makaha Sons of Ni'ihau. Dal 1976 fino agli anni ottanta, la \"band\" hawaiana raggiunse la popolarit\u00e0 in seguito a \"tour\" nelle Hawaii e negli Stati Uniti continentali, fino a pubblicare dieci album di successo.\nNel 1982 il fratello di Israel, Skippy, mor\u00ec. Nello stesso anno, Iz spos\u00f2 l'amica d'infanzia Marlene da cui ha avuto una figlia chiamata Ceslieanne \"Wehi\".\nAnni novanta.\nNel 1990, Iz pubblic\u00f2 il suo primo album da solista \"Ka'ano'i\" che gli permise di vincere il premio per l'Album Contemporaneo dell'Anno e come miglior Cantante dell'Anno assegnatogli dalla Hawai'i Academy of Recording Arts (HARA).\n\"Facing Future\" fu pubblicato nel 1993. Considerato il suo miglior album, contiene la sua canzone pi\u00f9 nota, il medley \"Somewhere over the Rainbow/What a Wonderful World\", assieme a \"Hawai'i 78\", \"White Sandy Beach of Hawai'i\", \"Maui Hawaiian Sup'pa Man\" e \"Kaulana Kawaihae\". Nel 1994 l'HARA lo nomin\u00f2 miglior artista dell'anno. L'album raggiunse la 35\u00aa posizione della Billboard 200.\n\"E Ala E\" (1995) conteneva le canzoni politiche \"E Ala E\" e \"Kaleohano\" e in \"In This Life\" (1996) pubblic\u00f2 \"In This Life\" e \"Starting All Over Again\".\nMan mano che la sua carriera proseguiva, Iz divenne noto per le lotte a favore dei diritti hawaiani e come attivista del movimento per l'indipendenza hawaiana, sia per la sua musica (i cui testi, spesso trattavano del problema dell'indipendenza) sia per la sua stessa vita.\nNel 1997, Iz fu di nuovo premiato dalla Hawai'i Academy of Recording Arts al premio annuale \"Na Hoku Hanohano\" come Miglior Cantante dell'Anno, Miglior Artista dell'Anno e Album dell'Anno. Iz segu\u00ec la cerimonia dalla stanza di un ospedale.\nLa morte.\nNell'ultima parte della sua vita, Iz pat\u00ec una grave forma di obesit\u00e0, arrivando a pesare 343\u00a0kg a fronte di una considerevole statura di 188\u00a0cm. Fu pi\u00f9 volte ricoverato in ospedale e mor\u00ec per problemi respiratori alle 00:18 del 26 giugno 1997 all'et\u00e0 di soli 37 anni. Per tutto il giorno fu mostrata la bandiera hawaiana a mezz'asta. Il suo corpo fu esposto al Capitol Building di Honolulu, dove pi\u00f9 di 100.000 persone gli resero omaggio. Le sue ceneri furono sparse nell'oceano a Makua Beach.\nL'album postumo \"Alone in Iz World\", pubblicato nel 2001, raggiunse il primo posto della Billboard World Albums, il 135\u00ba della Billboard 200 e il 13\u00ba della Billboard Independent Albums.\nIl 20 settembre 2003 al Waianae Neighborhood Community Centre, alla presenza della vedova Marlene e dello scultore Jan-Michelle Sawyer, fu inaugurato un busto di bronzo raffigurante il musicista."}
{"id": "281230", "revid": "2175", "url": "https://it.wikipedia.org/wiki?curid=281230", "title": "1,2-dimercaptoetano", "text": ""}
{"id": "281231", "revid": "712828", "url": "https://it.wikipedia.org/wiki?curid=281231", "title": "Violet (Harry Potter)", "text": ""}
{"id": "281232", "revid": "2175", "url": "https://it.wikipedia.org/wiki?curid=281232", "title": "Ditioglicole", "text": ""}
{"id": "281233", "revid": "2175", "url": "https://it.wikipedia.org/wiki?curid=281233", "title": "Glicole ditioetilenico", "text": ""}
{"id": "281234", "revid": "1318658", "url": "https://it.wikipedia.org/wiki?curid=281234", "title": "Tangenza", "text": ""}
{"id": "281243", "revid": "834", "url": "https://it.wikipedia.org/wiki?curid=281243", "title": "Frankie Rijkaard", "text": ""}
{"id": "281246", "revid": "77358", "url": "https://it.wikipedia.org/wiki?curid=281246", "title": "Maometto il Conquistatore", "text": ""}
{"id": "281248", "revid": "228587", "url": "https://it.wikipedia.org/wiki?curid=281248", "title": "Onde convogliate", "text": ""}
{"id": "281250", "revid": "287204", "url": "https://it.wikipedia.org/wiki?curid=281250", "title": "Lev Sergeevi\u010d Termen", "text": "Biografia.\nLa famiglia.\nLev Theremin nacque in una nobile famiglia russa ortodossa con radici francesi. La madre Evgenija Antonovna e il padre, noto avvocato, Sergej Emil'evi\u010d non badarono a spese per l'istruzione del loro figlio.\nGli anni della formazione.\nLev Theremin condusse le sue prime sperimentazioni indipendenti nel campo elettrotecnico durante gli anni di formazione presso il primo ginnasio maschile di San Pietroburgo. Nel 1916 si diplom\u00f2 al Conservatorio di San Pietroburgo come violoncellista, mentre contemporaneamente studiava anche nella facolt\u00e0 di fisica e astronomia presso l'universit\u00e0 della citt\u00e0. Non fu coinvolto nei combattimenti della prima guerra mondiale. Nel 1916 fu arruolato nell'esercito e inviato alla formazione accelerata della scuola ingegneristica, e poi ai corsi di ingegneria elettrica per ufficiali. La Rivoluzione lo colse nel rango di un giovane ufficiale di riserva nel battaglione elettricisti che gestiva la pi\u00f9 potente radiostazione dell'impero a Carskoe Selo, vicino a Pietrogrado. Dopo la Rivoluzione del 1917, fu mandato a lavorare presso la radiostazione Detskosel'skaja nei pressi di Pietrogrado (allora la radiostazione pi\u00f9 potente in Russia), e successivamente presso il radiolaboratorio militare di Mosca.\nL'inizio della carriera.\nNel 1919 Theremin divenne il capo del laboratorio dell'Istituto fisico-tecnico a Pietrogrado. Fu assunto presso questa struttura da Abram Ioffe, il padre della fisica sovietica. Dal 1923 collabor\u00f2 con l'Istituto nazionale della scienza musicale di Mosca. La sua pi\u00f9 grande invenzione del 1919, il theremin (chiamato anche thereminvox o eterofono), prese vita mentre il suo paese si trovava nel mezzo della guerra civile russa. La versatilit\u00e0 di Theremin lo port\u00f2 a inventare anche una variet\u00e0 di sistemi automatizzati (porte automatiche, illuminazione automatica e cos\u00ec via), allarmi e dispositivi di sicurezza. Negli anni 1925-1926 invent\u00f2 uno dei primi sistemi televisivi, \"Dalnovidenie\". Nel 1927, con l'assistenza dell'accademico Ioffe, Theremin ricevette un invito alla Conferenza internazionale sulla fisica e l'elettronica a Francoforte sul Meno. La relazione di Theremin e la dimostrazione delle sue invenzioni fu un enorme successo, e gli port\u00f2 fama mondiale.\nIl periodo americano.\nNel 1928 Lev Theremin, pur rimanendo cittadino sovietico, si trasfer\u00ec negli Stati Uniti. Al suo arrivo, brevett\u00f2 il theremin e uno dei suoi sistemi di allarme, e vendette la licenza per la produzione e lo sfruttamento dei diritti commerciali di questi dispositivi alla RCA (Radio Corporation of America). Con i soldi guadagnati Theremin fond\u00f2 la societ\u00e0 \"Teletouch\" e affitt\u00f2 per 99 anni un edificio di sei piani per lo studio di musica e danza a New York. Questo gli permise di creare rappresentanze commerciali dell'Unione Sovietica negli Stati Uniti, sotto la cui copertura pot\u00e9 lavorare per l'intelligence sovietica.\nGli ordini per il theremin intanto cominciavano ad arrivare da diversi paesi, e Termen dava numerosi concerti con le migliori orchestre negli Stati Uniti e in Europa, suonando il theremin; a partire dal 1928 suon\u00f2 con l'orchestra filarmonica di New York. In quegli anni, mentre lavorava con la compagnia di danza American Negro Ballet, l'inventore si innamor\u00f2 della giovane ballerina afro-americana Lavinia Williams. Il suo matrimonio con la danzatrice sconvolse la cerchia dei suoi amici e ne provoc\u00f2 la disapprovazione, ma la coppia ostracizzata rimase unita.\nDal 1931 al 1938 Theremin fu il direttore della Teletouch Inc.: in questo periodo svilupp\u00f2 i sistemi di allarme per le prigioni di Sing Sing e Alcatraz. Subito dopo Leon Theremin divenne un uomo molto popolare nella citt\u00e0 di New York. Nel suo studio passarono George Gershwin, Maurice Ravel, Jascha Heifetz, Yehudi Menuhin, Charlie Chaplin, Albert Einstein. Nella cerchia dei suoi conoscenti rientravano sia il magnate John D. Rockefeller sia il futuro presidente degli Stati Uniti Dwight Eisenhower.\nLa repressione e i riconoscimenti.\nTheremin ritorn\u00f2 in Unione Sovietica nel 1938. All'epoca le circostanze del suo rientro non furono chiare e qualcuno sostenne che egli fosse semplicemente nostalgico della madrepatria, mentre altri credettero che in realt\u00e0 egli fosse stato rapito dagli ufficiali sovietici. Sua moglie Lavinia fu sempre convinta che quest'ultima ipotesi fosse quella vera, come d'altra parte viene confermato nel documentario \"Theremin. An Electronic Odyssey\", di Steven M. Martin, anche se molti anni dopo fu diffusa voce che Theremin avesse deciso di rientrare a causa dei suoi problemi con il fisco degli Stati Uniti. Da allora fino alla fine degli anni Sessanta, in America Theremin fu considerato morto, e per molti anni nei libri enciclopedici di riferimento accanto al suo nome c'erano le date (1896-1938).\nA Leningrado Theremin tent\u00f2 invano di trovare un lavoro, poi si trasfer\u00ec a Mosca, ma neanche l\u00ec la sua ricerca ebbe successo. Nel marzo del 1939 fu arrestato e trasferito nel carcere moscovita di Butyrka. Fu condannato a otto anni di lavori forzati nei campi e successivamente fu mandato a lavorare nelle miniere d'oro lungo il Kolyma. All'inizio Theremin ebbe l'incarico di caposquadra della costruzione a Magadan ma le sue numerose proposte innovative attirarono l'attenzione dell'amministrazione del campo, e nel 1940 fu trasferito nel reparto costruttivo di Tupolev (un cosiddetto \"\u0161ara\u0161ka\", laboratorio di ricerca nel campo di prigionia), dove lavor\u00f2 per circa otto anni assieme ad altri esimi scienziati e ingegneri. Qui il suo assistente era Sergej Korol\u00ebv, che divenne poi il noto costruttore di tecnologia spaziale. Una delle attivit\u00e0 di Theremin e Korol\u00ebv fu quella di sviluppare aerei senza pilota, radio-controllati: il prototipo dei missili da crociera moderni.\nVenne riabilitato nel 1947 ma continu\u00f2 a lavorare negli uffici di progettazione chiusi nella NKVD, dove fu responsabile, in particolare, per lo sviluppo dei sistemi di ascolto. Una delle sue opere fu il sistema d'ascolto \"Buran\", che leggeva le vibrazioni del vetro nelle finestre della sala d'ascolto attraverso un raggio infrarosso riflesso. Fu proprio questa invenzione di Theremin a essere premiata con il Premio Stalin di primo grado, ma a causa dell'imbarazzante condizione del vincitore (al momento del premio Theremin era ancora prigioniero) e la natura chiusa del suo lavoro, la premiazione avvenne a porte chiuse.\nGli ultimi anni.\nDal 1964 al 1967 Theremin lavor\u00f2 nel laboratorio del Conservatorio di Mosca, dedicando tutte le sue forze allo sviluppo di nuovi strumenti musicali elettronici, cos\u00ec come perfezionamento di tutto ci\u00f2 che aveva inventato in passato. Secondo alcune fonti, durante questo periodo Theremin lavor\u00f2 \"pro bono\", cio\u00e8 a titolo gratuito.\nNel 1967, dopo la pubblicazione sul quotidiano \"New York Times\" che rivel\u00f2 che Theremin era vivo e lavorava nell'Unione Sovietica, fu licenziato dal Conservatorio di Mosca, tutti i suoi strumenti furono tagliati con un'ascia e gettati in una discarica. Con tanta fatica trov\u00f2 lavoro nel laboratorio presso il Dipartimento di fisica dell'Universit\u00e0 statale di Mosca. Formalmente fu assunto come operaio ma in realt\u00e0 continuava le sue ricerche. Theremin continu\u00f2 la sua attivit\u00e0 di ricercatore attiva fino quasi alla sua morte.\nNel 1992 ignoti violarono il suo laboratorio in viale Lomonosov e tutti i suoi strumenti furono distrutti. Una parte del suo archivio fu rubata e non si trovarono mai i colpevoli. Nel 1993 Leon Theremin mor\u00ec. Come scrissero i giornali pi\u00f9 tardi: \u00abA novantasette anni Leon Theremin ha raggiunto coloro i quali prima di lui hanno lasciato un segno in questa epoca, ma al funerale non c'era nessuno tranne le figlie con le loro famiglie e gli uomini che reggevano il feretro...\u00bb. Theremin fu sepolto al cimitero di Kuncevo a Mosca.\nIl theremin.\nLa sua grande invenzione del 1919, il theremin (chiamato anche \"thereminvox\" o \"eterofono\"), prese vita mentre il suo paese si trovava nel mezzo della guerra civile. Dopo un lungo girovagare per l'Europa, durante il quale cerc\u00f2 di far apprezzare al pubblico la sua nuova invenzione, Theremin si trasfer\u00ec negli Stati Uniti, dove suon\u00f2 il theremin con l'orchestra filarmonica di New York dal 1928. Brevett\u00f2 la sua invenzione nel 1929, cedendone successivamente lo sfruttamento dei diritti commerciali alla RCA.\nNegli anni '30 Leon Theremin allest\u00ec un laboratorio a New York, nel quale svilupp\u00f2 il theremin, speriment\u00f2 altri strumenti musicali elettronici e altre invenzioni, tra le quali il Rhythmicon, commissionatogli dal compositore e teorico musicale americano Henry Cowell. Nel 1930, dieci \"thereministi\" si esibirono sul palco della Carnegie Hall e due anni dopo Theremin diresse la prima orchestra elettronica, composta da theremin e altri strumenti elettronici, compreso un theremin a tastiera che, per le fattezze, assomigliava molto a un violoncello. In quegli anni i mentori di Theremin furono i pi\u00f9 illustri scienziati, compositori e teorici musicali, tra i quali Joseph Schillinger e il fisico (nonch\u00e9 violinista amatoriale) Albert Einstein. In questo periodo, Theremin lavor\u00f2 a stretto contatto con Clara Rockmore (che diverr\u00e0 la pi\u00f9 grande virtuosa del theremin), anch'essa emigrata dalla Russia.\nDeterminato a far assurgere la propria invenzione a protagonista dello scenario scientifico e musicale, Theremin affront\u00f2 anche il ruolo del theremin nella danza: svilupp\u00f2 postazioni che reagivano automaticamente ai movimenti del ballerino con vari motivi di luci e suoni.\nRitornato nell'Unione Sovietica nel 1938, fu rinchiuso nel carcere di Butyrka, poi mandato a lavorare nelle miniere e infine in una \u0161ara\u0161ka. Venne riabilitato solo nel 1956. Negli anni settanta, Leon Theremin inizi\u00f2 ad insegnare a sua pronipote Lydia Kavina, che allora aveva nove anni, come suonare il theremin. Ad oggi, la Kavina \u00e8 considerata una delle pi\u00f9 brave e famose \"thereministe\" del mondo. Nel 1991 Leon Theremin ritorn\u00f2 negli Stati Uniti, dove reincontr\u00f2 Clara Rockmore, la quale all'epoca si esibiva in numerosi concerti con il theremin. Rientr\u00f2 poi in Russia e mor\u00ec a Mosca nel 1993 all'et\u00e0 di 97 anni.\nLeon Theremin \u00e8 il protagonista del film-documentario \"Theremin; An Electronic Odyssey\", scritto, diretto e prodotto da Steven M. Martin. Il documentario vinse il Sundance Film Festival nel 1994. Nel film compaiono le leggendarie \"thereministe\" Clara Rockmore e Lydia Kavina, oltre ad alcuni pionieri degli strumenti musicali elettronici come Robert Moog, Nicolas Slonimsky, il componente dei The Beach Boys Brian Wilson, e Leon Theremin stesso.\nLeon Theremin e lo spionaggio.\nQuando fu impegnato a lavorare nella \u0161ara\u0161ka, Theremin sostenne, a modo suo, la causa dell'Unione Sovietica, usando il proprio talento per inventare strumenti di spionaggio; nello specifico, apparecchi per captare conversazioni riservate.\nDapprima cre\u00f2 un sistema di ascolto a distanza denominato \"Buran\". Questo sistema prevedeva l'uso di raggi infrarossi a bassa potenza, i quali potevano essere convogliati, per esempio, verso una finestra, ed erano in grado di reagire alle impercettibili vibrazioni del vetro causate dalla voce delle persone che, all'interno, stavano avendo una conversazone, per convertirle in segnale sonoro, svelando cos\u00ec all'ascoltatore indiscreto ci\u00f2 di cui si stava parlando. Lo stesso Lavrentij Berija, allora capo del KGB, utilizz\u00f2 il \"Buran \"per spiare, a Mosca, l'ambasciata statunitense, quella inglese e quella francese.\nSuccessivamente, Leon Theremin realizz\u00f2 la prima \"cimice\" passiva, che sfruttava l'energia elettromagnetica indotta da alte frequenze radio per creare e trasmettere un segnale audio. \"La cosa\" \u2013 come venne soprannominata \u2013 sfruttava un principio di funzionamento tanto semplice quanto efficace: era costituita solamente da una membrana di captazione (cio\u00e8 un microfono) solidale ad un'antenna, il tutto racchiuso in una sorta di piccola camera di risonanza acustica.La membrana del microfono, orientato nella direzione dell'ambiente da spiare, si attivava tramite le onde sonore che l'attraversavano (voci, rumori, etc.); questo provocava una oscillazione all'interno della camera acustica, generando cos\u00ec un'alterazione dell'impedenza dell'antenna. Gli agenti segreti \u2013 che si posizionavano all'esterno dell'edificio spiato\u00a0\u2013 proiettavano verso \"la cosa\" un'onda radio UHF ad alta frequenza (circa 330 MHz) che attivava il sistema il quale, di riflesso, restituiva indietro un'onda contenente le modulazioni che il gruppo microfono-antenna stava intercettando, fornendo cos\u00ec alle spie il desiderato segnale audio. L'energia per funzionare, e quindi per trasmettere, non proveniva pertanto da una batteria (che, col tempo, si sarebbe esaurita) n\u00e9 da altra forma d'alimentazione, bens\u00ec dalla suddetta onda radio ad alta frequenza: questa caratterista donava al congegno una vita potenzialmente illimitata, oltre a renderlo difficile da scoprire, se non nel momento stesso in cui i 330\u00a0MHz venivano attivati per \"accendere\" il microfono, il quale era altrimenti totalmente inerte.Il 4 agosto del 1945, una placca di legno intarsiato \u2013 raffigurante il \"Great Seal of the United States\" \u2013 fu donata, con tanto di cerimonia ufficiale, da un gruppo di scolari russi all'allora ambasciatore statunitense a Mosca Averell Harriman, come \"gesto di amicizia\" tra alleati della seconda guerra mondiale. Harriman la affisse nel suo ufficio privato, presso la sua residenza a Villa Spaso, totalmente all'oscuro del fatto che quella decorazione contenesse la cimice di Theremin e che gli agenti sovietici, posizionati in un furgone all'esterno della villa, fossero in grado di ascoltare tutto ci\u00f2 che in quell'ufficio veniva detto.\nPer l'Unione Sovietica quello fu un successo clamoroso, poich\u00e9 \"la cosa\" rimase in quell'ufficio per ben sette anni prima di venire scoperta, cio\u00e8 fino al 1952, quando all'incarico di ambasciatore era arrivato George F. Kennan. Il ritrovamento avvenne in modo del tutto fortuito: un operatore radio inglese ud\u00ec, per puro caso, una conversazione dell'ambasciatore su un canale radio libero. Avvertite immediatamente le autorit\u00e0, la CIA, capendo subito che quella voce proveniva da Mosca, pass\u00f2 al setaccio Villa Spaso, fino alla sorprendente quanto imbarazzante scoperta. Inizialmente gli esperti occidentali non comprendevano come potesse funzionare un sistema di quel tipo, privo \u2013 come accennato \u2013 di batterie o d'altra alimentazione elettrica, quindi teoricamente impossibilitato a trasmettere alcunch\u00e9; solo Peter Wright, uno scienziato britannico gi\u00e0 membro del controspionaggio di sua Maest\u00e0, studi\u00f2 e riusc\u00ec a spiegare il funzionamento a \"rimbalzo di frequenza\", dell'ingegnoso apparecchio.\nInfine, al di l\u00e0 di queste particolari creazioni, Leon Theremin invent\u00f2 anche il primo meccanismo di apertura automatica delle porte e lavor\u00f2 a un primitivo sistema d'allarme contro i ladri.\nFamiglia.\nEkaterina Konstantinova - prima moglie (nessun figlio);\nLavinia Williams - seconda moglie (nessun figlio);\nMaria Gushina - terza moglie;\nNatalia Theremin - figlia;\nElena Theremin - figlia;\nMasha Theremin - nipote;\nOlga Theremin - nipote;\nPeter Theremin - pronipote.\nLev Sergeevi\u010d Termen nella cultura di massa.\nTermen ed il suo strumento sono al centro della storia del numero 367 di Martin Myst\u00e8re, \"La frequenza del caos\""}
{"id": "281251", "revid": "6923", "url": "https://it.wikipedia.org/wiki?curid=281251", "title": "Amirteo", "text": "Fondatore ed unico rappresentante della dinastia, \u00e8 ricordato principalmente come l'artefice del ritorno all'indipendenza dell'Egitto dopo la prima occupazione persiana.\nBiografia.\nIl nome di questo sovrano (Amonirdisu in egizio) non \u00e8 stato rinvenuto su alcun monumento ma la sua esistenza \u00e8 ben confermata sia dalla \"Cronaca demotica\" che dai papiri in aramaico rinvenuti ad Elefantina. Compare anche nella lista reale di Manetone - con il nome di Amyrteos (Sesto Africano) o Amyrtaios (Eusebio di Cesarea) - e nelle opere di alcuni storici greci, in cui viene chiamato Amonortais.\nAmirteo era discendente (forse nipote) di quell'omonimo principe egizio del Delta (a sua volta forse discendente dalla XXVI dinastia egizia) che nel 460 a.C. aveva partecipato al fianco di Inaro alla rivolta anti-persiana durante il regno di Artaserse I. Al pari del suo antenato, Amirteo condusse azioni di guerriglia contro i Persiani sfruttando la protezione delle intricate paludi del Delta del Nilo a partire dal 410 a.C..\nNel 404 a.C., alla morte di Dario II, sfruttando la situazione di debolezza generata dalla contesa dinastica tra i due figli del defunto re persiano, Artaserse II e Ciro il Giovane, si dichiar\u00f2 \"Re dell'Alto e Basso Egitto\" cingendo le due corone a Sais e allontanando le guarnigioni persiane da tutto il Basso Egitto. Nel 402 a.C. estese il suo potere anche all'Alto Egitto riunificando cos\u00ec tutto il paese.\nIl suo regno per\u00f2 ebbe presto termine: nell'autunno del 399 a.C. Amirteo fu vittima di una congiura organizzata dal principe di Mendes, Nefaarud (pi\u00f9 noto come Neferite I). Amirteo venne deposto, imprigionato a Menfi e presumibilmente ucciso dall'usurpatore, il quale si proclam\u00f2 faraone fondando la XXIX dinastia."}
{"id": "281252", "revid": "599013", "url": "https://it.wikipedia.org/wiki?curid=281252", "title": "Pde", "text": ""}
{"id": "281255", "revid": "1543377", "url": "https://it.wikipedia.org/wiki?curid=281255", "title": "Sistema di numerazione egizio", "text": "Il sistema di numerazione egizio \u00e8 un sistema di numerazione usato nell'antico Egitto. \u00c8 un sistema numerico decimale, scritto sia con i geroglifici sia in ieratico.\nCifre e numeri.\nI geroglifici erano usati per denotare le potenze di dieci:\nI multipli di questi valori venivano espressi ripetendo il simbolo tante volte quante era necessario, fino a un massimo di 9 volte. Ad esempio, un'iscrizione proveniente da Karnak mostra il numero 4622 come\nI geroglifici egizi possono essere scritti in entrambe le direzioni (orizzontalmente e anche verticalmente). Questo esempio \u00e8 scritto da sinistra a destra e dall'alto in basso; nell'iscrizione originale, \u00e8 scritto da destra a sinistra, e i segni sono perci\u00f2 invertiti.\nFrazioni.\nAnche i numeri razionali possono essere espressi, ma solo come somme di frazioni unitarie, cio\u00e8 come somme di reciproci di numeri interi positivi, con l'eccezione di 2/3 e 3/4. Il geroglifico usato per indicare una frazione era quello della bocca (un po' simile anche se per nulla uguale a quello dell'occhio), che significava anche \"parte\":\nLe frazioni venivano dunque scritte con questo segno, che indicava anche il numeratore 1, e il denominatore positivo sotto. Quindi, 1/3 si scriveva:\nC'erano dei simboli speciali per indicare 1/2 e due frazioni non unitarie, 2/3 (usato spesso) e 3/4 (usato meno frequentemente):\nSe il denominatore diventa troppo grande, il simbolo della frazione unitaria veniva posizionato all'inizio del denominatore:\nAddizione e sottrazione.\nPer indicare i segni pi\u00f9 e meno, si usavano i geroglifici:\nSe i piedi erano orientati nella direzione di scrittura, significavano addizione, altrimenti sottrazione.\nNumeri scritti foneticamente.\nOltre che col sistema di numerazione, nell'antica lingua egizia si potevano anche scrivere i numeri come parole, foneticamente, proprio come in italiano si pu\u00f2 scrivere \"trenta\" invece di 30. Ad esempio, \"trenta\", che in egiziano si diceva \"m\u02c1 b3\" (maba), era scritto\nmentre il \"numero\" 30 era scritto\nQuesta pratica era comunque rara per la maggior parte dei numeri, con l'eccezione dei numeri \"uno\" (\"w\u02c1\", wa ) e \"due\" (\"snwy\", senwi).\nNumerazione ieratica.\nVisto che la maggior parte dei testi amministrativi e di contabilit\u00e0 erano scritti su papiro o su \"ostraka\", piuttosto che essere incisi nella pietra (come accadeva per i testi geroglifici), la stragrande maggioranza dei testi che utilizzano il sistema di numerazione egizio sono in scrittura ieratica. Esempi di numeri scritti in ieratico possono essere trovati a partire dal periodo arcaico. I papiri di Abusir, dell'Antico Regno, sono un importante insieme di testi che utilizzano i numeri ieratici.\nSi \u00e8 pensato a lungo che la scrittura ieratica utilizzasse un diverso sistema di numerazione, disponendo di segni individuali per i numeri da 1 a 9, per le decine da 10 a 90, per le centinaia da 100 a 900, e per le migliaia da 1000 a 9000. Un numero molto grande come 9999 poteva pertanto essere scritto solo con 4 segni (combinando i segni che indicano 9000, 900, 90, e 9) invece che con 36 geroglifici.\nLa differenza per\u00f2 \u00e8 pi\u00f9 apparente che reale, visto che i cosiddetti \"segni individuali\" derivano in realt\u00e0 dalle legature usate dagli scribi. Nei testi ieratici pi\u00f9 antichi, i singoli segni sono scritti chiaramente, ma durante l'Antico Regno fu sviluppata una serie di scritture standardizzate per gruppi di segni contenenti pi\u00f9 di un simbolo. A mano a mano che il sistema di scrittura ieratico si svilupp\u00f2 nel tempo, questi gruppi di segni furono ulteriormente semplificati per velocizzare la scrittura; questo processo continu\u00f2 anche nel demotico. Pertanto non \u00e8 corretto parlare di questi gruppi di segni legati come di un diverso sistema di numerazione, come, allo stesso modo, sarebbe scorretto parlare di differenti sistemi ortografici comparando gruppi di segni legati nei testi letterari ieratici con testi geroglifici simili.\nDue famosi papiri matematici che usano la scrittura ieratica sono il papiro di Mosca e il papiro di Rhind."}
{"id": "281259", "revid": "124686529", "url": "https://it.wikipedia.org/wiki?curid=281259", "title": "Europeismo", "text": "Leuropeismo \u00e8 un insieme di correnti ideali, movimenti politici e iniziative concrete volti a favorire l'integrazione dei popoli e degli Stati d'Europa in un ordinamento sovranazionale pi\u00f9 vasto che si estenda su tutto il continente. Oggi l'europeismo si esprime prevalentemente a favore dell'Unione europea e di una sua maggiore integrazione e allargamento. Le correnti che vi si oppongono sono identificate principalmente con il termine di euroscetticismo.\n\u00c8 un termine che racchiude in s\u00e9 le norme e i valori che gli europei hanno in comune, e che trascendono l'identit\u00e0 nazionale o statale. Oltre ad aiutare a promuovere l'integrazione dell'Unione europea, questa dottrina fornisce anche la base per le analisi che caratterizzano la politica europea, l'economia e la societ\u00e0 come il riflesso di un'identit\u00e0 condivisa. Gli oppositori a questa idea sottolineano che ci sono varie differenze tra i gruppi europei e che i fattori visti come caratteristica di questa cultura condivisa non necessariamente seguono le sue premesse.\nStoria.\nIl concetto di europeismo nell'era moderna.\nIl concetto di Europa si sviluppa al termine del Medioevo, in coincidenza dell'Umanesimo e del Rinascimento, in antitesi al concetto di Cristianit\u00e0 fino ad allora prevalente. Assieme al concetto geo-politico di Europa si sviluppano progetti politici per la sua organizzazione unitaria, al fine di porre termine ai conflitti tra gli Stati europei che segnavano l'epoca della Controriforma. L'Umanesimo e il Rinascimento diedero vita ad una \"repubblica dei dotti\", una comunanza culturale a livello continentale tra letterati che diede fondamento all'idea di una unit\u00e0 culturale del continente europeo e che, nei secoli successivi, avrebbe portato all'Illuminismo.\nFu l'umanista olandese Erasmo da Rotterdam tra i primi a proporre un concerto europeo dei sovrani. Ulteriori progetti politici per la \"pace perpetua\" attraverso l'unificazione europea vennero redatti nel XVII secolo dal duca di Sully, il ministro delle finanze di Enrico IV di Francia, per una \"respublica christianissima\" che garantisse la convivenza tra cattolici, luterani e calvinisti e la libert\u00e0 di commercio. Il progetto del duca di Sully prevedeva un Consiglio che rappresentasse i quindici principali Stati europei, oltre a sei Consigli competenti per aree regionali, e ciascuno dotato di un esercito sovranazionale. La \"respublica\" di Sully avrebbe potuto imporre leggi ai propri Stati, ripartire le imposte, e redistribuire le conquiste territoriali coloniali.\nNel 1623, il francese \u00c9meric Cruc\u00e9 (1590?-1648) pubblicava il \"Nouveau Cyn\u00e9e\". Nella sua opera, Cruc\u00e9 immaginava una \"Societ\u00e0 universale delle Nazioni\" in grado di sostituire alla guerra un tribunale internazionale per regolare i conflitti d'interesse tra gli Stati europei, tribunale dotato di un proprio esercito per assicurare la messa in atto delle decisioni e tutelare quei sovrani minacciati da rivolte popolari.\nSimilarmente a Cruc\u00e9, l'idea di abbandonare il dominio della forza a favore del dominio della legge fu centrale nell'opera del giurista e filosofo olandese Ugo Grozio (1583-1645), cos\u00ec come di quella del quacchero inglese William Penn (1644-1718), che propugnava l'idea di un parlamento in grado di stabilire norme internazionali e sanzionare gli Stati che le violassero.\nIn ciascuno di questi piani utopistici non mancava, tuttavia, l'interesse particolaristico degli Stati d'origine dei pensatori: Sully intendeva anche garantire la Francia in relazione all'Impero tedesco; Cruc\u00e9 voleva proteggere i regimi monarchici assolutisti dalla minaccia delle repubbliche popolari; Penn intendeva garantire all'Inghilterra una preminenza nella promozione di questa Lega Europea per opporsi alla Francia di Luigi XIV.\nLa fine delle guerre di religione avvenne, anzich\u00e9 tramite una unificazione continentale, tramite un equilibrio di potenza sanzionato con la pace di Westfalia (1648) e con il trattato di Utrecht (1712-1713), che posero rispettivamente fine alla guerra dei Trent'anni e alla guerra di successione spagnola. Tuttavia, la prassi politico-diplomatica dell'equilibrio non si trasform\u00f2 in una norma giuridica, dando vita ad ulteriori conflitti europei nel XVIII secolo.\nUlteriori proposte pacifiste per l'unificazione degli Stati europei vennero, in quegli anni, da Saintard (1747), Ange Goudar (1757), Lilienfeld (1716-1785) con il suo \"Neues Staatsgeb\u00e4ude in drey B\u00fcchern\" (1767) e, soprattutto, da Charles-Ir\u00e9n\u00e9e Castel, l'\"abate di St. Pierre\". Quest'ultimo propose l'istituzione di una lega di Stati europei, un \"Corps Europ\u00e9ens\", basato sul libero commercio e gestito con minuziose procedure di voto, oltre che dotato di un esercito proprio per prevalere su eventuali rivolte, pur nell'autonomia interna di ciascuno Stato membro.\nTutti i progetti europeisti settecenteschi si basavano sull'unit\u00e0 tra gli Stati europei, intesi come monarchie, anzich\u00e9 tra i popoli europei intesi come soggetti politici. Quest'ultimo concetto venne introdotto solo al tempo della Rivoluzione francese. La partecipazione democratica del popolo alla gestione della cosa pubblica, centrale nella Francia rivoluzionaria, si fuse presto con un concetto di difesa della Patria e della nazione francese dall'attacco congiunto degli altri Stati monarchici europei, finendo per esportare tale nazionalismo come fondamento dei movimenti anti-assolutistici nel resto d'Europa. L'europeismo ottocentesco si trovava pertanto dilaniato tra la ricerca della pace attraverso l'unit\u00e0 continentale e la ricerca della democrazia popolare attraverso l'indipendenza nazionale e la sovranit\u00e0 statale assoluta.\nUn tentativo di risolvere questa contraddizione venne dall'opera del politico ed economista statunitense Alexander Hamilton (1755-1804) nella Costituzione degli Stati Uniti d'America sancita nel 1787 a Filadelfia, si proponeva cos\u00ec come strumento per arrivare ad una compensazione tra autonomia statale e ordinamento sovranazionale.\nL'europeismo nell'Ottocento.\nIl Congresso di Vienna e la Restaurazione posero fine a tali ideali liberal-democratici. Tuttavia, il Congresso delle Nazioni stabilito nel 1815 rappresentava gi\u00e0 una prima organizzazione, seppure puramente diplomatica, tra gli stati europei, per la regolazione degli affari continentali. Altrettanto, il romanticismo ottocentesco propugnava una visione culturale nazionalista, che negava l'ideale culturale universalista dell'Illuminismo a favore di un particolarismo nazionale.\nNon manc\u00f2 tuttavia chi, come il socialista utopista Claude Henri de Saint-Simon e lo storico Jacques-Nicolas-Augustin Thierry nel loro \"De la R\u00e9organisation de la soci\u00e9t\u00e9 europ\u00e9enne\" (1814), riprendeva l'ideale kantiano di un legame tra pace e libert\u00e0, interpretando l'unit\u00e0 europea nei termini di un'unione dei popoli. Saint-Simon e Thierry proponevano un sistema politico continentale basato sull'accordo tra Francia ed Inghilterra e sulla creazione di un Parlamento ispirato al modello inglese.\nIl concetto di \"europeismo dei popoli\" risorse presto con le rivoluzioni del 1830 e del 1848, seppur restando denso di contraddizioni. Giuseppe Mazzini, con la sua Giovine Italia e Giovine Europa, fu tra quei rivoluzionari convinti che la collaborazione tra i popoli d'Europa sarebbe venuta una volta che gli stati del continente fossero stati organizzati come repubbliche indipendenti e costituzionali.\nLa visione del federalismo ritorn\u00f2 negli studi di Carlo Cattaneo, che poneva l'obiettivo finale degli Stati Uniti d'Europa, cos\u00ec come in quella dell'inglese John Robert Seeley. Questi, nel 1871 segnato dalla guerra franco-prussiana, indicava l'obiettivo dell'unit\u00e0 continentale come necessario non solo a superare i rischi dell'anarchia internazionale, ma anche a governare gli effetti della rivoluzione industriale e a non far s\u00ec che USA e Russia, gli unici Stati gi\u00e0 dotati di una dimensione continentale, arrivassero a sopraffare il continente. Da qui la necessit\u00e0 di un federalismo continentale basato su un vasto movimento popolare anzich\u00e9 solo su pratiche diplomatiche.\nNell'ultima parte del XIX secolo le istanze europeiste rimasero marginali, nonostante furono portate avanti da varie personalit\u00e0 come il francese Charles Lemonnier, direttore del periodico \"Les \u00c9tats Unis d'Europe\", o degli svizzeri Konstantin Franz, che propugnava un federalismo mondiale, e Johann Kaspar Bluntschli, che nel 1881 propose una federazione tra 18 stati europei.\nLa fine della \"Belle \u00c9poque\" vide il principio nazionale degenerare in nazionalismo e imperialismo aggressivo. L'allargarsi del suffragio spinse port\u00f2 alla creazione di partiti sempre pi\u00f9 di massa, che si rifacevano alle grandi ideologie del liberalismo, della democrazia e del socialismo, attraverso le quali l'europeismo prendeva i connotati di un problema politico concreto anzich\u00e9 solo di una discussione utopistica.\nL'europeismo nel primo dopoguerra.\nLa Grande Guerra provoc\u00f2 un soprassalto d'europeismo nel primo dopoguerra, basato sui principi wilsoniani (i \"14 punti\" di Woodrow Wilson): autodeterminazione dei popoli, tutela delle minoranze, libero commercio, riduzione degli armamenti, rifiuto della guerra come metodo di soluzione delle controversie. La Societ\u00e0 delle Nazioni, fondata nel 1919, si proponeva di garantire la pace tra i suoi stati membri, in maggioranza europei. Tuttavia la sua inefficacia spinse presto varie personalit\u00e0 ad immaginare nuove soluzioni.\nL'europeismo degli anni '20 e '30 si basava sulla volont\u00e0 di restituire al vecchio continente la primazia mondiale perduta con la Grande Guerra. Tra i suoi propulsori, lo scrittore e sociologo spagnolo Jos\u00e9 Ortega y Gasset, fautore di un unico grande Stato europeo che superasse divisioni etniche e nazionali. Tra i federalisti, Luigi Einaudi criticava il permanere alla base della Societ\u00e0 delle Nazioni della sovranit\u00e0 statale assoluta, da lui considerata la radice delle guerre. Assieme a Giovanni Agnelli e Attilio Cabiati, Einaudi proponeva una Federazione europea o Lega delle nazioni in grado di fare tesoro dell'esperienza bellica tramite la messa in comune delle materie prime per la ricostruzione economica.\nProgetti pi\u00f9 prettamente politici di unificazione continentale nel primo dopoguerra furono quelli di Richard Nicolas von Coudenhove-Kalergi, fondatore del movimento Paneuropa (1923), e promotore nel 1926 e 1930 di congressi per la nascita degli Stati Uniti d'Europa, dando vita ad un movimento d'opionione che raccolse l'adesione dei principali intellettuali dell'epoca (Thomas Mann, Sigmund Freud, Albert Einstein, Paul Claudel, Paul Val\u00e9ry, Lucien Romier, Miguel de Unamuno).\nAffascinato dalle idee di Coudenhove-Kalergi, il primo ministro francese Aristide Briand, gi\u00e0 patrocinatore della riconciliazione franco-tedesca e dell'ingresso della Germania nella Societ\u00e0 delle Nazioni, d'accordo con il cancelliere tedesco Gustav Stresemann, propose nel 1929 la creazione di un vincolo politico, economico e sociale tra gli Stati europei, in base alla formula \u201cunirsi o perire\u201d. Tuttavia la proposta non and\u00f2 lontano, per l'opposizione dell'Italia fascista e per la crisi economica che venne a colpire la Germania di Weimar.\nGli anni '30 furono cos\u00ec gli anni del risorgere del nazionalismo e dell'autoritarismo in Europa, preludio alla Seconda Guerra Mondiale a venire, che avrebbe definitivamente tolto l'Europa dal centro del mondo. Nel frattempo, nel 1939 in Gran Bretagna nasceva il primo movimento europeista di esplicito orientamento federalista, la \"Federal Union\".\nL'europeismo nel secondo dopoguerra.\nL'Europeismo del secondo dopoguerra si bas\u00f2 sull'esperienza di tanti che ebbero attraversato il conflitto mondiale. Un ruolo importante per l'europeismo su scala continentale venne dalla riflessione di due antifascisti italiani, Ernesto Rossi e Altiero Spinelli, confinati sull'isola di Ventotene assieme al socialista triestino Eugenio Colorni. Dalla lettura delle lettere di Einaudi e dei federalisti britannici, questi redassero nel 1941 un \"Manifesto per l\u2019Europa libera e unita\", ideale atto di nascita del federalismo europeo contemporaneo come soluzione al disfacimento dello stato-nazione dimostrato dalle due guerre mondiali, e dell'ostilit\u00e0 del socialismo sovietico verso la democrazia occidentale, cui aveva preferito il patto con Hitler. Per i federalisti, la guerra non sarebbe stata superata dalla semplice sconfitta della Germania n\u00e9 da una nuova Societ\u00e0 delle Nazioni (l'ONU), ma dal superamento del sistema delle sovranit\u00e0 nazionali attraverso il loro trasferimento ad una struttura federale europea dotata di governo, parlamento e corte di giustizia, come prima tappa verso una federazione democratica mondiale. A tal fine nasceva nel 1943 a Milano il Movimento Federalista Europeo, mentre organizzazioni simili si strutturavano negli altri paesi d'Europa in concomitanza con la Liberazione.\nCon la guerra fredda e la fine definitiva della centralit\u00e0 dell'Europa nel mondo, le idee europeiste trovarono ancora pi\u00f9 presa. Esse affermavano la necessit\u00e0 di consolidare la democrazia e il libero mercato in una federazione europea, al fine di non ritornare al conflitto permanente dovuto al protezionismo e all'autoritarismo. Nel 1946 si struttur\u00f2 l\"Union Europ\u00e9enne des F\u00e9d\u00e9ralistes\" (UEF), che tenne il primo congresso l'anno successivo a Montreux. I federalisti, fautori di una unione ottenuta tramite la mobilitazione dal basso delle masse di cittadini, si opponevano ai confederalisti, che sulla scia di Coudenhove-Kalergi e Briand intendevano arrivare alla federazione europea attraverso un processo dall'alto basato sulla diplomazia e sulla cooperazione tra gli stati, mantenendo le sovranit\u00e0 nazionali seppur limitate. Grandi statisti quali Winston Churchill e Charles De Gaulle aderirono a questo ideale. Da presidente dello \"United Europe Movement\" inglese, Churchill organizz\u00f2 per il 1948 un grande congresso sull'Europa all'Aja, cui presero parte intellettuali (Salvador de Madariaga, Ignazio Silone, de Rougemont, Marc e Spinelli) e leader politici europei (L\u00e9on Blum, Robert Schuman, Konrad Adenauer, Alcide De Gasperi). Da esso nacque il Consiglio d'Europa (1949) come organizzazione intergovernativa, e il Movimento Europeo (1950) come organizzazione unitaria della societ\u00e0 civile europeista.\nGli sforzi di unificazione degli anni '40, tuttavia, non diedero i risultati sperati da buona parte degli europeisti dell'epoca, per via del loro orientamento prettamente intergovernativo e confederalista. Dal 1950, con la presidenza di Paul Henri Spaak, il movimento europeista assunse sempre pi\u00f9 le idee della corrente (neo) funzionalista, che port\u00f2 negli anni successivi allo stabilimento della Comunit\u00e0 europea del carbone e dell'acciaio (1952) e della Comunit\u00e0 economica europea ed Euratom nel 1957, pur nel fallimento della Comunit\u00e0 europea di difesa.\nEuropeismo e integrazione europea.\nDa qui in avanti, la storia del movimento europeista e del movimento federalista europeo restano strettamente legate a quella dell'Unione europea in via di costituzione, di cui costituiscono un nucleo di avanguardia per il suo approfondimento e democratizzazione, come nella battaglia per l'elezione diretta del Parlamento europeo negli anni '70.\nL'approccio prevalentemente istituzionale e mercantile, lamentato nell'evoluzione successiva dell'Unione europea, ha fatto parlare di disillusione anche tra alcuni sostenitori dell'integrazione.\nCaratteri dell'europeismo contemporaneo.\nTentativi di individuare i caratteri fondamentali che individuano l'europeismo sono stati fatti da vari studiosi.\nJ\u00fcrgen Habermas e Jacques Derrida.\nIn un articolo sulla FAZ, i filosofi J\u00fcrgen Habermas e Jacques Derrida hanno sottolineato i sei caratteri a loro dire rappresentativi di una comune \"mentalit\u00e0 politica europea\", in opposizione all'unipolarismo statunitense rappresentato dalla guerra in Iraq del 2003. Tra questi ci sono:\nJohn McCormick.\nUno studio condotto dal politologo John McCormick ha preso spunto da queste idee, e ha identificato i seguenti come attributi fondamentali dell'europeismo:"}
{"id": "281261", "revid": "6923", "url": "https://it.wikipedia.org/wiki?curid=281261", "title": "Libero", "text": ""}
{"id": "281263", "revid": "1318658", "url": "https://it.wikipedia.org/wiki?curid=281263", "title": "San Quintino (disambigua)", "text": ""}
{"id": "281268", "revid": "77358", "url": "https://it.wikipedia.org/wiki?curid=281268", "title": "Skacore", "text": ""}
{"id": "281270", "revid": "1805885", "url": "https://it.wikipedia.org/wiki?curid=281270", "title": "Crotone", "text": "Crotone (, : , \"Cotrone\" fino al 1928, \"Cutroni\" in calabrese) \u00e8 un comune italiano di abitanti, capoluogo dell'omonima provincia in Calabria.\nLa citt\u00e0 fu fondata da coloni greci provenienti dalla regione dell'Acaia nella seconda met\u00e0 dell'VIII secolo a.C. nel luogo di un persistente insediamento indigeno, e rappresent\u00f2 grazie alla diffusione del fenomeno italico-pitagorico uno tra i centri pi\u00f9 importanti della Magna Grecia. La citt\u00e0 vecchia si sviluppa in un dedalo di stretti vicoli e piazzette fino al duomo e alla centrale piazza Pitagora, punto di contatto tra citt\u00e0 \"vecchia\" e \"nuova\".\nA Crotone sono stati intitolati l'omonimo cratere sulla superficie di Marte e l'omonimo cacciamine della Marina Militare Italiana.\nGeografia fisica.\nTerritorio.\nLa citt\u00e0 \u00e8 situata sul versante est della Calabria, si affaccia sul mar Ionio presso la foce del fiume Esaro, e il territorio comunale fa parte dell\"'Autorit\u00e0 del bacino interregionale del fiume Esaro\". Il comune ha una superficie di e il capoluogo si trova a \nIl territorio meridionale \u00e8 immerso interamente nell'area marina protetta di Capo Rizzuto e inoltre, a fare un ulteriore supplemento a questo scenario, \u00e8 presente il promontorio di Capo Colonna dove \u00e8 rimasta l'unica colonna del Tempio di Hera Lacinia, anticamente detto \"Lakinion Akron\", che chiude la citt\u00e0 in una grande conca che la divide dal golfo di Squillace.\nClima.\nIl clima si presenta temperato. L'inverno \u00e8 generalmente mite, anche se sono possibili temporanee ma repentine diminuzioni di temperatura con occasionali nevicate (1956, 1965, 1991, 1998, 2001, 2006, 2008, 2015, 2017, 2018, 2020), in caso di afflusso di aria polare. L'estate \u00e8 calda ma discretamente ventilata dalla brezza di mare; solo in presenza di ondate di calore con venti di scirocco o libeccio, le temperature massime possono attestarsi attorno ai 40\u00a0\u00b0C ma con bassi tassi di umidit\u00e0 relativa (punta max 48\u00a0\u00b0C, 1998). Anche i venti forti caratterizzano il clima crotonese. Il 25 novembre 2018 una tromba d'aria ad alta intensit\u00e0 energetica ha interessato l'immediata periferia di Crotone.\nLe precipitazioni si concentrano principalmente in autunno, con massimo secondario invernale; tra la primavera e l'estate pu\u00f2 accentuarsi notevolmente la siccit\u00e0, con qualche raro temporale pomeridiano.\nOrigini del nome.\nLa leggenda narra che il nome Crotone derivi dal nome dell'eroe \"Crotone\", figlio di Eaco, che mor\u00ec ucciso per errore dal suo amico Eracle. Questi, per rimediare all'errore compiuto e per onorare l'amico che lo aveva ospitato, lo fece seppellire con solenne cerimonia sulle sponde del torrente Esaro e poi vicino alla tomba fece sorgere la citt\u00e0 a cui diede il suo nome.\nSecondo una leggenda, l'oracolo di Apollo a Delfi ordin\u00f2 a Miscello di Ripe di fondare una nuova citt\u00e0 nel territorio compreso fra Capo Lacinio e Punta Alice.\nDopo aver attraversato il mare ed esplorato quelle terre, Myskellos pens\u00f2 che sarebbe stato meglio fermarsi a \"Sybaris\", gi\u00e0 florida e accogliente anzich\u00e9 affrontare i pericoli e le difficolt\u00e0 nella fondazione di una nuova citt\u00e0. Il dio adirato gli ordin\u00f2 di rispettare il responso dell'oracolo.\nSecondo Ovidio, nel quindicesimo libro delle \"Metamorfosi\", il re Romano Numa Pompilio, noto per la sua saggezza e sete di conoscenza, volle esplorare le terre Italiche e si rec\u00f2 nella citt\u00e0 dove un filosofo, esule dalla Grecia, fond\u00f2 la sua scuola (si trattava di Pitagora). L\u00ec interrog\u00f2 un anziano crotoniate sul perch\u00e9 fosse nata quella citt\u00e0 greca in Italia e quello gli rispose che Eracle, fu ospitato con grande onore da Crotone, re del posto, al quale predisse che in poche generazioni in quel luogo sarebbe nata una grandissima citt\u00e0. Eracle comand\u00f2 in seguito ad un certo acheo di nome Myskellos di andar l\u00ec e fondare una citt\u00e0 che fu chiamata, appunto, Crotone.\nUn'altra tradizione fa risalire il nome della citt\u00e0 all'eroe Kroton, fratello di Alcinoo re dei Feaci.\nInfine, una possibile spiegazione del nome lo lega al verso (\"crocidio\") emesso dagli aironi o dalle gru che popolavano le paludi costiere. In effetti un airone compare accanto al tripode su alcune tra le pi\u00f9 antiche monete argentee di Kroton.\nStoria.\nAntichit\u00e0.\nIl promontorio di \u039a\u03c1\u03cc\u03c4\u03c9\u03bd (\"Kr\u00f3t\u014dn\") in greco antico, era abitato da popolazioni indigene, forse enotri e japigi, gi\u00e0 nell'et\u00e0 del bronzo e nella prima et\u00e0 del ferro. La fondazione greca di Crotone risale al 708 a.C., come citato da Eusebio di Cesarea nel suo \"Chronicon\", sebbene altre fonti la rimandino al 710 a.C., o, secondo Pausania ed Erodoto, al tempo del re Polidoro, nel 743 a.C.\nLa fondazione storica della citt\u00e0 avvenne ad opera degli Achei provenienti dalla montuosa regione dell'Acaia.\nDopo una coesistenza iniziale relativamente pacifica, tra le citt\u00e0 magnogreche, verso la met\u00e0 del VI secolo a.C. iniziarono le discordie, che riproducevano a distanza lo scontro tra Atene e Sparta. Nel 560 a.C. \"Kroton\" e Locri iniziarono una guerra decennale, che si concluse con la battaglia della Sagra, vinta dai Locresi, sostenuti da Sparta.\nLa citt\u00e0 era famosa per il suo clima salubre, per la bellezza delle sue donne, per le fertili campagne e per la forza fisica dei suoi uomini, tra cui ricordiamo il pluri-olimpionico Milone, tanto che super\u00f2 ogni altra citt\u00e0 greca nel numero di vincitori ai giochi panellenici e nei Giochi olimpici: un proverbio diceva \u00ab\"ultimo dei Crotoniati, primo dei Greci\"\u00bb.\nUna leggenda narra che Milone part\u00ec dalla polis ionica portando un vitello e giunse ad Olimpia con un toro sulle spalle, destando meraviglia e clamore, e vincendo quindi numerose gare.\nLa costa presentava un profilo molto diverso da quello attuale. Nel tratto di mare tra l'antica Krimisa (l'odierna Cir\u00f2, patria di un vino che - secondo alcuni eruditi - veniva dato in premio ai vincitori dei giochi olimpici ateniesi) e l'attuale Le Castella, a poche miglia dalla riva secondo Plinio il Vecchio (Naturalis Historia - Liber Iii - 10) sarebbero esistite cinque isole visibili dalla costa e ormai inghiottite dal mare: Meloessa, Tyris, Eranusa (situate tra Capo Colonna e Le Castella), Ogigia e Dioscoro (quest'ultima a 10 miglia dalla costa). A Le Castella sono presenti resti archeologici sommersi. In particolare, nel fondale antistante il castello, l'archeosub Luigi Cantafora ha fotografato i resti di cave sommerse, scale, e cisterne per la conservazione dell'acqua.\n\"Kroton\" fu anche celebre per i suoi medici tra cui ricordiamo Democ\u00e8de (amico di Pitagora) ed Alcmeone, il quale introdusse la sperimentazione trasformando la medicina, che fino ad allora era contaminata da magia e superstizione, in una scienza.\nPitagora, nato a Samo nel 572 a.C., si trasfer\u00ec - intorno al 530 a.C. - a \"Kroton\" presso l'amico Democ\u00e8de, creando una scuola di sapere di scienza, matematica, musica, la scuola pitagorica, che gett\u00f2 le basi per la nascita della Magna Grecia e lo sviluppo del razionalismo e del metodo scientifico.\nPitagora con i suoi discepoli conquist\u00f2 il potere politico della citt\u00e0: in pochi anni si consolidarono governi pitagorici in molte p\u00f2lis della Magna Grecia costituendo una sorta di confederazione fra citt\u00e0-stato con capitale \"Kroton\", come risulta da numerose monete coniate fra il 480 e il 460 a.C.\nMolti anni dopo l'arrivo di Pitagora, \"Kroton\" mosse contro Sibari, importante p\u00f2lis situata circa 100\u00a0km a Nord di Crotone, che poco aveva a che fare con gli ideali pitagorici. Nel 512 a.C., tre nobili crotoniati vennero uccisi e i loro corpi furono dati in pasto ai lupi che affollavano le paludi intorno a Sibari, perch\u00e9 uno di loro si era innamorato di una bellissima vestale dagli occhi azzurri, che aveva tentato di rapire. Quando Sibari fu capeggiata da Telys molti aristocratici furono costretti a fuggire a Crotone per rifugiarsi. Alla richiesta di Telys di consegnare gli esuli sibariti, i Crotoniati rifiutarono. Questi fatti, aggiunti alla concorrenza dovuta a motivi commerciali, politici e di diversa appartenenza religiosa, convinsero i crotoniati a scendere in guerra contro Sibari. Nel 510 a.C. inizi\u00f2 una battaglia che si concluse presso l fiume Trionto (nei pressi di Mirto Crosia). Secondo la leggendaria tradizione, si erano fronteggiati ben 100.000 crotoniati, guidati dall'atleta olimpico Milone, contro i sibariti che li superavano per tre volte. La vittoria arrise a \"Kroton\" nonostante l'inferiorit\u00e0 numerica poich\u00e9 i sibariti usarono, per la battaglia, un esercito di mercenari e cavalli ammaestrati a eseguire passi di danza negli spettacoli al suono dei flauti. I crotoniati iniziarono a suonare i flauti, eseguendo la stessa melodia con la quale i cavalli erano stati ammaestrati per danzare, col risultato che le avanguardie delle truppe sibarite furono disarcionate immediatamente. E dopo settanta giorni di saccheggi venne deviato il corso del fiume Crati i cui flutti fecero sparire Sibari per sempre.\nGiunta al massimo della sua egemonia politica e culturale, \"Kroton\" fu travolta da una serie di conflitti sociali che sfociarono nella sanguinosa rivolta guidata dall'oligarca Cilone di Crotone durante la quale molti pitagorici furono trucidati e lo stesso Pitagora dovette fuggire da \"Kroton\" e ripar\u00f2 infine a Metaponto. Parallelamente caddero anche gli altri governi consimili e vi furono stragi e persecuzioni di pitagorici in tutte le p\u00f2lis italiote.\nNel 480 a.C. Faillo di Crotone arm\u00f2 a sue spese una nave radunando i crotoniati dimoranti in Grecia e partecip\u00f2 alla battaglia di Salamina. Mezzo ceppo d'ancora in pietra riportante il suo nome \u00e8 stato rinvenuto a Capo Cimiti, e attualmente \u00e8 conservato presso il Museo Archeologico Nazionale di Capo Colonna a Crotone.\nCaduto il governo pitagorico, \"Kroton\" visse un periodo di decadenza. Costitu\u00ec, con Metaponto e Caulonia, la Lega Italiota per difendersi dagli attacchi delle popolazioni lucane. Nel 383 a.C. la federazione fu sconfitta da Dionigi I di Siracusa in una sanguinosa battaglia.\nI Romani conquistarono \"Kroton\", \"Croto\" in latino, nel 277 a.C., guidati dal console Cornelio Rufino. Durante la seconda guerra punica, Annibale vi tenne i suoi accampamenti invernali per tre anni e di qui si imbarc\u00f2 per l'Africa nel 203 a.C. Nel 194 a.C. vi fu dedotta una colonia romana.\nResti di elementi architettonici appartenenti ad edifici monumentali di et\u00e0 greca (del V sec. a.C.) sono stati individuati (fine anni novanta del XX sec. - anno 2007) in Piazza Castello, corrispondente al punto pi\u00f9 alto dell'acropoli dell'antica \"p\u00f2lis\".\nGli scavi del 2009-2010 della Soprintendenza per i Beni Archeologici della Calabria - Ufficio territoriale di Crotone hanno individuato un grande edificio del I-II secolo d.C. con impianto termale, collocato sul versante nord-orientale dell'attuale centro storico (discesa Fosso-Largo Palazzo Giunti). Tale edificio nasce su una \"domus\" di et\u00e0 repubblicana, attribuibile alla colonia romana del II sec. a.C. A sua volta, tale costruzione poggia le sue fondazioni sui resti delle mura urbiche di et\u00e0 greca (IV sec. a.C.), costruite in grandi blocchi di calcarenite locale. Il complesso \u00e8 stato rinterrato e non \u00e8 attualmente visitabile.\nMedioevo.\nSeppur decaduta durante l'impero romano, la citt\u00e0 risorse nuovamente in epoca bizantina, quando fu sede di un presidio (548). Nel 596 fu occupata dai Longobardi del Ducato di Benevento, sotto cui rest\u00f2 per\u00f2 per poco tempo.\nLe ricerche archeologiche (2009-2010) a piazza Villaroja, nel settore sud-occidentale del centro storico, dirette da Domenico Marino della Soprintendenza per i Beni Archeologici della Calabria hanno messo in luce una chiesa paleocristiana (intitolata forse a San Giorgio) fondata direttamente sui resti della citt\u00e0 d'et\u00e0 romana imperiale.\nNel 1284 fu concessa dagli Aragonesi ai Ruffo di Catanzaro. Alla morte nel 1434 di don Niccol\u00f2, figlio di Antonello e ultimo marchese di Crotone, gli successe la figlia Giovannella, assassinata nella sua dimora un anno dopo. Indi le successe la sorella Enrichetta, che spos\u00f2 in seconde nozze il nobile spagnolo Don Antonio Centelles, conte di Collesano e principe di Santa Severina, senza eredi.\nTra le famiglie pi\u00f9 importanti che ressero per diversi secoli fino agli albori della storia unitaria, non solo i destini della citt\u00e0 e dei territori di Crotone, ma addirittura di tutta la Calabria ultra, si annoverano di certo i Berlingeri ed i Suriano. Che accrebbero il loro potere a partire dall'inizio del '600. Contrassero matrimoni tra le loro famiglie pi\u00f9 volte e successivamente specie i Suriano, ramo derivante da quello siciliano e prima ancora catalano, con i D'Ayerbis d'Aragona (che valse ai Suriano la trasmissione dei titoli ducali e marchionali, matrimonio contratto tra don Gio. Battista i D'Ayerbis o D'Ayerbe d'Aragona e Dianora Suriano figlia del Marchese Don Detio e di donna Beatrice Della Motta Villegas), i Montalcino, i della Motta Villegas, i Montespinello, i De Castillo. e tante altre potenti famiglie. In ultimo i Suriano si imparentarono con la nuova famiglia immigrata a Crotone agli inizi del '600: i Lucifero con cui contrassero molte alleanze matrimoniali, ultima fu quella tra Livia Suriano e don Giuseppe Lucifero; donna Ippolita Suriano, figlia del Marchese don Pietro e di donna Maria del Castillo, spos\u00f2 il Barone don Fabrizio Lucifero e gli port\u00f2 in dote un terzo dell'immenso feudo di Aprigliano detto perci\u00f2 di Apriglianello, feudo su cui era posto il titolo marchionale e che permise poi ai Lucifero di ottenere il suddetto titolo di Marchesi di Apriglianello. Un Mutio Suriano Arcivescovo di Santa Severina, fu uno dei pi\u00f9 lungimiranti e saggi arbitri dell'aspra politica attuata fra le sanguinose dispute tra i Montalcino e i Suriano, che furono anche i primi imprenditori a livello industriale per la lavorazione della liquirizia. Una Suriano Ralles si sarebbe poi riunita con matrimonio al ramo siciliano dei Suriano attorno alla seconda met\u00e0 del 1700. Molti palazzi, monumenti ecclesiastici, Cappelle ove sono sepolti i Berlingeri, i Suriano, assieme a strade urbane ecc, armi di famiglia, intitolazioni di piazze, testimoniano la potenza delle famiglie Suriano, Berlingeri. Villegas, Ayerbe e Lucifero, tra loro tutte imparentate, ancor oggi in Crotone e sono la dimostrazione tangibile della potenza di queste famiglie nella Calabria Ultra, ma anche in Basilicata, Puglia e fino a Napoli.\nIndagini dirette dalla Soprintendenza per i Beni Archeologici della Calabria (2010-2011) nel cosiddetto \"Orto Candela\", ai piedi della \"\"cortina de lo critazzo\" posta tra i Bastioni di San Giacomo e Santa Caterina, hanno riscoperto i resti della Torre di Santa Maria, pertinente al pi\u00f9 antico castello medievale.\nEt\u00e0 moderna.\nIl re di Spagna Carlo V le concesse ampi privilegi, e ne fece potenziare il porto. Nel 1541, il vicer\u00e9 Don Pedro di Toledo fece restaurare e fortificare il castello preesistente, oggi noto come Castello di Carlo V, con intervento ad opera di Gian Giacomo dell'Acaya.\nNel XVI secolo la citt\u00e0 venne chiamata \"Cotrone\". Le ricerche sviluppate dalla Soprintendenza per i Beni Archeologici della Calabria (2010-2011), sotto la direzione dell'archeologo Domenico Marino, stanno mettendo in luce notevoli resti di edifici pertinenti ad et\u00e0 borbonica nel cosiddetto \"Orto Candela\", ai piedi del castello.\nNel 1799, seguendo i moti di ribellione contro i Borboni nati in tutto il meridione, la citt\u00e0 proclam\u00f2 la sua adesione alla Repubblica Napoletana. L'arrivo via mare di un bastimento francese forn\u00ec l'occasione adatta per costringere alla resa i pochi militari di guardia, ed in poco tempo si elesse il primo governo provvisorio della repubblica. Tuttavia, a distanza di poco pi\u00f9 di un mese, l'Esercito della Santa Fede in Nostro Signore Ges\u00f9 Cristo guidato dal cardinale Fabrizio Ruffo riusc\u00ec a riconquistare la citt\u00e0 dopo un assedio di pochi giorni, riportandola cos\u00ec sotto il dominio di Ferdinando I delle Due Sicilie.\nNel 1806 la citt\u00e0 venne nuovamente occupata dall'esercito francese a seguito delle tensioni nate in seno alla nascita della Terza Coalizione. Per calmare gli animi della popolazione il nuovo sovrano Giuseppe Bonaparte fece personalmente visita alla citt\u00e0, ma non fu sufficiente a far desistere le varie bande armate, che in breve tempo costrinsero i militi francesi alla fuga. Per ristabilire l'ordine venne inviato il generale Jean Reynier, che con un assedio di una settimana costrinse la citt\u00e0 alla resa, annettendola di fatto al neonato Regno di Napoli.\nNel 1844 i Fratelli Bandiera, assieme ad altri 19 patrioti, sbarcavano presso la foce del fiume Neto per intraprendere la loro spedizione. Fermatisi nei pressi di una masseria per\u00f2, vennero avvisati della totale assenza di moti rivoluzionari, ma decisero di proseguire comunque con il loro piano, incamminandosi cos\u00ec verso Cosenza.\nNel 1860 si svolse il plebiscito, ed i votanti si espresso a favore dell'Unit\u00e0 d'Italia. Si registrarono comunque diversi scontri e contestazioni in tutto il territorio.\nNel 1882, in occasione di un viaggio per assistere alla celebrazione dei Vespri Siciliani, si ferm\u00f2 in citt\u00e0 Giuseppe Garibaldi.\nStoria contemporanea.\nNel 1907 viene inaugurato il primo acquedotto di Crotone, voluto da Eugenio Filippo Albani, che porta in citt\u00e0 le fresche acque della Sila, captate dalle sorgenti - di propriet\u00e0 comunale - poste sul monte Gariglione. Ora tali sorgenti sono disperse e sfruttate da allacci non autorizzati, mentre .\nNel 1928 la citt\u00e0 cambi\u00f2 nome da Cotrone a \"Crotone\"\".\nIl suo porto, che strategicamente colma le distanze fra i vicini porti di Taranto e Messina, favorisce ogni attivit\u00e0 di scambio e si propone come traino per l'economia agricola e le attivit\u00e0 industriali. L'insediamento industriale ha visto la citt\u00e0 protagonista nel periodo a cavallo fra le due guerre mondiali, anche grazie alla vicinanza con la centrale idroelettrica di Calusia, presso Cotronei. La popolazione crotonese raddoppia durante gli anni trenta, fino a superare i 60.000 abitanti odierni.\nDurante la seconda guerra mondiale, la citt\u00e0 fu centrale grazie, anche, al suo aeroporto: specie durante l'estate del 1943, quando divenne la base del 5\u00ba Stormo Tuffatori (101\u00ba e 102\u00ba Gruppo) comandato dal giovane \"asso\" Giuseppe Cenni (Medaglia d'oro al valor militare). In questo periodo partirono molte missioni contro l'invasione alleata della Sicilia, fino al pomeriggio del 13 luglio 1943, quando 50 Bombardieri B.24, con un massiccio bombardamento, rasero al suolo l'aeroporto.\nAlla fine degli anni ottanta le industrie principali, Pertusola Sud e Montedison, soffrono una profonda crisi, della quale risente l'intera citt\u00e0. Al 6 settembre 1993 risale la cosiddetta \"notte dei fuochi\": durante una rabbiosa protesta gli operai appiccarono alcuni fuochi sull'asfalto delle strade usando il fosforo prodotto nello stabilimento chimico gi\u00e0 Montedison.\nMigliaia di crotonesi persero il posto di lavoro, e questo accentuer\u00e0 l'inevitabile emigrazione di massa verso lidi pi\u00f9 prosperi.\nTante promesse, tanti progetti, tanti nuovi enti e consorzi per lo sviluppo ma pochi, pochissimi risultati e, in attesa del rilancio turistico, Crotone divenne provincia nel 1992.\nUn'altra battuta di arresto per la citt\u00e0 \u00e8 data dall'alluvione del 1996, che danneggia gran parte delle abitazioni a ridosso del fiume Esaro e stronca sei vite umane ed il morale della citt\u00e0.\nSimboli.\nLo stemma \u00e8 stato approvato con decreto del 30 aprile 1903. La blasonatura ufficiale \u00e8 la seguente:\nMonumenti e luoghi d'interesse.\nSiti archeologici.\nUno dei siti archeologici pi\u00f9 importanti presente a Crotone \u00e8 sicuramente il Castello di Carlo V perch\u00e9 \u00e8 il pi\u00f9 visitato\nSociet\u00e0.\nEtnie e minoranze straniere.\nI cittadini stranieri residenti a Crotone al 31 dicembre 2019 erano 4.567. Le nazionalit\u00e0 pi\u00f9 rappresentate erano:\nCultura.\nCinema.\nSebbene siano numericamente pochi i film girati, vi sono alcune produzioni in cui Crotone compare in parte, sia come luogo prevalente, sia identificata come altro luogo d'Italia o del Mondo:\nGeografia antropica.\nUrbanistica.\nLa \"citt\u00e0 vecchia\" si snoda dalla piazza del Castello di Carlo V, di propriet\u00e0 dello Stato, su cui si affacciano imponenti palazzi nobiliari come Palazzo Morelli, sede dell'Ufficio territoriale di Crotone e della Sila della Soprintendenza per i Beni Archeologici della Calabria, e il settecentesco Palazzo Barracco. Da qui un dedalo di vie molto strette (i \"vineddri\" o \"vichi\") e numerose piazze sulle quali affacciano massicci palazzi nobiliari. Su via Risorgimento \u00e8 posto il Museo archeologico nazionale di Crotone. Si arriva cos\u00ec al Duomo e nella centralissima piazza Pitagora, giuntura tra la \"citt\u00e0 vecchia\" e la \"citt\u00e0 nuova\". La \"pescheria\" \u00e8 un caratteristico quartiere del centro storico. Qui si incontrano vari esempi di arte: il Duomo edificato nell'XI secolo, poi ristrutturato nel Cinquecento e nel Settecento. All'interno troviamo una fonte battesimale con base zoomorfa ed il quadro della Madonna di Capocolonna o \"Madonna Nera\", oggetto di devozione.\nLa chiesa di Santa Chiara \u00e8 sorta su un monastero del Quattrocento. All'interno troviamo degli affreschi del Settecento e un pavimento in maiolica napoletana. La chiesa barocca di San Giuseppe, o \"chiesa dei nobili\", dove oltre all'imponente portone di ingresso in legno troviamo due sculture lignee risalenti alla fine del Seicento.\nTra la fine dell'Ottocento ed i primi decenni del Novecento si sviluppano interessanti architetture lungo via Vittorio Veneto, via Cutro, via Mario Nicoletta, viale Regina Margherita, via Reggio e via Poggioreale dove, in particolare, sono conservati esempi di edifici in stile Liberty realizzati tra il 1925 e il 1935.\nLa \"citt\u00e0 nuova\" si snoda sull'asse viario di via Cutro che parte dalla centralissima piazza Pitagora fino ad arrivare a Vescovatello e poi sulla SS 106 Jonica. La pi\u00f9 recente espansione della citt\u00e0 ha inizio alla fine degli anni ottanta con la creazione del quartiere Tufolo. Dalla fine degli anni novanta, con una serie di alti e bassi, Crotone continua ad espandersi. A sud della citt\u00e0 si sono sviluppati i quartieri di Fondo Farina e Poggio Pudano. Molti di questi nuovi quartieri per\u00f2 risultano isolati dal centro della citt\u00e0 e l'insieme dei servizi erogati (strade ampie, trasporti pubblici, allacciamento alla rete fognaria, centri di aggregazione e ritrovo) sono spesso carenti. Il tessuto imprenditoriale \u00e8 quasi assente in questa zona, che assume una tipologia prevalentemente residenziale. A causa della conformazione territoriale (colline argillose che \"dividono\" letteralmente in due la citt\u00e0) si \u00e8 soliti definire la nuova zona che si estende a partire dal vasto quartiere Tufolo fino a Fondo Farina e Poggio Pudano \"Crotone 2\"; strutture importanti presenti il PalaKr\u00f2 (palazzetto sportivo polivalente), la nuova caserma dei Vigili del Fuoco e da poco (2008) la struttura di rilevanza regionale della Croce Rossa Italiana.\nIl tratto di viale Cristoforo Colombo \u00e8 stato ultimato nel 2002 ed \u00e8 subito divenuto il centro della vita notturna del crotonese, soprattutto nella stagione estiva (dopo le 20 \u00e8 isola pedonale chiusa al traffico). Da qui si accede facilmente al porticciolo turistico.\nDi pi\u00f9 recente riqualificazione \u00e8 il tratto di costa che prende il nome di Lungomare Gramsci.\nQuartieri.\nCentro, Farina, Fondo Farina, Fondo Ges\u00f9, Lampanaro, Lungomare-Cimitero, Poggio Pudano, Poggioverde, San Francesco, San Domenico, San Giorgio, Trafinello, Trecento Alloggi, Tufolo, Vescovatello.\nEconomia.\nCrotone deve la sua espansione demografica agli investimenti che portarono qui gli insediamenti dei colossi della chimica come Montedison, poi Enichem, tanto da diventare il polo industriale calabrese.\nTuttavia alla fine degli anni ottanta la crisi del settore port\u00f2 alla chiusura degli stabilimenti, e anche se l'area industriale venne riconvertita, tuttora non si raggiungono i livelli dell'epoca. In seguito all'alluvione del 1996 venne creata la Datel su iniziativa del governo Prodi e dell'imprenditore Abramo che adesso, a distanza di alcuni anni, conta circa 2.000 impiegati.\nIl turismo, negli ultimi tempi, sta gradualmente tornando a svilupparsi. Uno stimolo sta venendo dagli eventi. Su proposta della societ\u00e0 sportiva Club Velico Crotone, il Comune di Crotone ha adottato il logo 'citt\u00e0 della vela' proponendosi all'Italia e all'Europa della vela come luogo ideale in cui svolgere manifestazioni e regate. Nel 2013, il Club Velico Crotone ha organizzato il 39\u00ba Campionato di distretto della classe laser, partecipato da centInaia di imbarcazioni. A maggio del 2014 Crotone e l'Aico ha ospitato le Selezioni per i Campionati Europeo e Mondiale Optimist di Dublino e San Isidro, Argentina. Da quel momento il \u2018modello\u2019 si \u00e8 consolidato e Crotone ha iniziato a fare concorrenza alle citt\u00e0 spagnole che da decenni sono sede, soprattutto d\u2019inverno, di grandi manifestazion. In un crescendo inimmaginabile solo fino a qualche anno, la \u2018city of sails\u2019 del Mediterraneo ha ospitato, dopo le prime, altre quattordici regate fra le quali spiccano i Campionati Europei di Optimist (nel 2016), partecipati da 46 Nazioni 3 trecento atleti, i Campionati italiani giovanili della Federazione Italiana Vela di vela, windsurf e kitesurf giovanili (nel 2017) partecipati da mille atleti, la finale del Campionato italiano per Club assoluto e under 19 (nel 2017), la prima tappa del Campionato italoano di kitesurf TTRace (nel 2018) e tre edizioni della BPER Banca Crotone International Carnival Race, trofeo internazionale che si \u00e8 storicizzato e sta contribuendo in modo sostanziale alla destagionalizzazione del turismo. La Federazione Italiana Vela ha gi\u00e0 annunciato che nel 2019 il Club Velico Vrotone ospiter\u00e0 il Campionato italiano assoluto di vela d\u2019altura le cui ultime edizioni si sono svolte a Monfalcone e Ischia. Il fenomeno non \u00e8 sfuggito ai media e \u2018Linea Blu\u2019 della Rai e i pi\u00f9 importanti quotidiani nazionali hanno dedicato ampi servizi alla \u2018citt\u00e0 della vela\u2019. Che nel 2018 ha anche accolto una tappa del giro d\u2019Italia di One Ocean Foundation e di Mauro Pelaschier, impegnati nella sensibilizzazione della popolazione sulla riduzione dell\u2019uso delle plastiche e dell\u2019inquinamento.\nIn totale, grazie alla vela, dal 2013 al 2018 la citt\u00e0 ha registrato circa centomila pernottamenti, favoriti anche dalla riapertura dell\u2019Aeroporto S. Anna di Crotone, servito da voli di linea da e per Bergamo - Milano e, a partire dal 2019, da e per Bologna e la Germania. Contemporaneamente sono sorti e godono di buona salute decine di locali e di ristoranti in cui si pu\u00f2 gustare un\u2019ottima cucina tipica ma non solo e ascoltare musica dal vivo, sicch\u00e9 si comincia a parlare di \u2018movida crotonese\u2019 soprattutto d\u2019estate, nella settimana di Carnevale, quando la citt\u00e0 si anima grazie alla BPER Banca Crotone International Carnival Race, e nel mese di maggio, dedicato ai festeggiamenti della Madonna di Capocolonna che culminano in una suggestiva processione notturna.\nArtigianato.\nA Crotone si conserva un\u2019arte antica legata alla lavorazione dell\u2019oro. Numerosi sono i maestri orafi, come Gerardo Sacco e Michele Affidato, che realizzano preziosi manufatti in oro e argento. Le origini dell'arte orafa crotonese sono anch'esse legate alla colonizzazione greca, che ha lasciato un\u2019enorme eredit\u00e0 culturale. L\u2019arte orafa artigiana \u00e8 rimasta ancorata alle tradizioni come dimostra la tipica lavorazione della filigrana che, tutt'oggi, ricalca lo stile e le forme dei monili del passato, cari alle popolazioni che nei secoli popolarono l'area. Accanto al modello della Magna Grecia, infatti, l'arte orafa crotonese fa tesoro anche degli altri elementi stilistici che hanno caratterizzato la storia artistica della provincia di Crotone e della Calabria in genere, riproponendo spesso, in oggetti di raffinata fattura, l'imprinting dovuto all'influenza orientale, araba, bizantina e barocca, e magari impreziosendo ancora di pi\u00f9 la lavorazione dell'oro con l'inserimento di coralli, perle e pietre dure..\nInfrastrutture e trasporti.\nCrotone \u00e8 servita dall'Aeroporto \"Sant'Anna\", poco distante dal centro cittadino.\nLa citt\u00e0 dispone di una stazione ferroviaria posta sulla linea jonica, che permette collegamenti con i principali centri della regione e alcuni collegamenti interregionali.\nLa via di comunicazione pi\u00f9 importante \u00e8 la strada statale 106. La statale fa parte delle categorie di superstrade a scorrimento lento e presenta una sola corsia per senso di marcia; da decenni ormai si discute circa la realizzazione di un'arteria a scorrimento veloce o addirittura di un'autostrada. A Crotone termina la strada statale 107 che, attraversando la Sila, collega la costa jonica alla costa tirrenica.\nInfine, il porto commerciale di Crotone \u00e8, dopo quello di Gioia Tauro (nell'autorit\u00e0 portuale del quale rientra), il pi\u00f9 grande della Calabria.\nAmministrazione.\nGemellaggi.\nCrotone \u00e8 gemellata con:"}
{"id": "281272", "revid": "287204", "url": "https://it.wikipedia.org/wiki?curid=281272", "title": "Fran\u00e7ois Bayrou", "text": "Biografia.\nFiglio di agricoltori ed agricoltore egli stesso, dopo la laurea in lettere a Bordeaux e la nomina a professore \"agr\u00e9g\u00e9\" di lettere classiche insegna per qualche tempo in un liceo. \u00c8 autore di numerosi saggi letterari.\nDeputato cattolico.\nCattolico praticante, all'epoca dell'universit\u00e0 aderisce al Centre des d\u00e9mocrates sociaux (CDS), il partito democristiano erede del Movimento Repubblicano Popolare (MRP) che fa parte dell'Unione per la Democrazia Francese (UDF). Consigliere provinciale dal 1982, \u00e8 deputato all'Assemblea Nazionale dal 1986. Rieletto nel 1988, 1993, 1997, 2002 e 2007 ma a causa della legge sull'incompatibilit\u00e0 ha lasciato l'Assembl\u00e9e Nationale nei periodi in cui \u00e8 stato ministro (1993 - 1997) o deputato europeo (1999 - 2002). Al secondo turno delle elezioni del 2012 \u00e8 battuto dal candidato socialista.\nPresidente del CDS e dell'UDF.\nDal 1994 \u00e8 presidente del CDS, partito che nel 1995 si fonder\u00e0 con i socialdemocratici costituendo Force D\u00e9mocrate (FD). Nel 1998 \u00e8 eletto presidente dell'UDF, diventando il capofila delle formazioni politiche liberali e di quelle centriste.\nMinistro della Pubblica Istruzione.\n\u00c8 ministro della pubblica Istruzione nel governo di \u00c9douard Balladur (1993 - 1995). Alle elezioni presidenziali del 1995, sostiene la candidatuta di quest'ultimo. Ministro della pubblica Istruzione, dell'istruzione superiore e della ricerca nel governo di Alain Jupp\u00e9 (1995 - 1997).\nL'Europa.\nVicepresidente dell'Internazionale Democratica Cristiana (IDC). Dopo aver aderito inizialmente al Partito Popolare Europeo (di cui \u00e8 stato vicepresidente), nel 2004 ha fondato, insieme al partito italiano della Margherita, il Partito Democratico Europeo, di cui \u00e8 attualmente co-presidente insieme a Francesco Rutelli.\nCandidato alle presidenziali del 2002.\n\u00c8 candidato alle elezioni presidenziali dell'aprile 2002, ottenendo il 6,84% dei consensi e arrivando quarto dopo Jacques Chirac, Le Pen e Jospin. Al secondo turno che vede in ballottaggio Chirac e Le Pen, Bayrou sostiene apertamente il primo, aggregandosi al \"soprassalto repubblicano\" in cui i leader di tutti i partiti democratici decideranno di fare fronte comune contro il candidato dell'estrema destra chiedendo ai loro elettori di votare per il presidente della Repubblica uscente.\nPresidente della nuova UDF.\nSubito dopo la rielezione plebiscitaria di Jacques Chirac Bayrou prende le distanze dal capo dello Stato opponendosi alla fusione tra l'UDF e l'RPR che dar\u00e0 vita all'Unione per un Movimento Popolare. E cos\u00ec, dopo le elezioni legislative del giugno 2002, insieme a trenta deputati rifiuta di aderire alla nuova formazione e costituisce la nuova UDF. Alle elezioni regionali e a quelle europee del 2004, l'UDF rifondata conquista il 12% dei voti, riavvicinandosi alle percentuali raggiunte dalla vecchia UDF prima dello scioglimento nel 2002.\nDopo i congressi del 2005 e del 2006, l'UDF adotta una linea politica di centro autonoma sia dall'UMP al governo, sia dal Parti socialiste (Ps). Nel corso del 2006, l'UDF vota una mozione di sfiducia contro il governo di Dominique de Villepin.\nCandidato alle presidenziali del 2007.\nBayrou, confermando in parte i sondaggi della vigilia, \u00e8 visto come l'ago della bilancia fra il presidente dell'UMP Nicolas Sarkozy e la socialista S\u00e9gol\u00e8ne Royal, vincitori del primo turno delle presidenziali del 22 aprile 2007 e concorrenti al ballottaggio del 6 maggio.\nSecondo i dati ufficiali, il \"pacchetto Bayrou\" ammonta a 6.820.119 voti, pari al 18,57%.\nEssendo arrivato terzo - e pertanto essendo stato escluso dal ballottaggio - una sua dichiarazione di voto sarebbe determinante a far prevalere uno dei due candidati, anche se Sarkozy, con il suo 31,18% sommato al 12,67% dei due candidati dell'estrema destra (Le Pen e de Villiers) parte da una posizione di sicuro vantaggio. Nonostante le aspettative Bayrou non si sbilancia, limitandosi a dire che non avrebbe votato Sarkozy e dando agli esponenti dell'UDF la libert\u00e0 di voto. Su ventinove deputati dell'UDF, venti si pronunciano apertamente a favore di Sarkozy.\nFondatore del MoDem.\nLa sera del 6 maggio Bayrou annuncia la dissoluzione dell'UDF e la creazione del MoDem (\"Mouvement d\u00e9mocrate\"), la nuova formazione centrista con cui si presenta alle elezioni legislative del giugno successivo. Il MoDem \u00e8 formalmente costituito il 1\u00ba dicembre 2007, e Bayrou ne assume la presidenza.\nTuttavia, la nuova formazione politica \u00e8 fortemente indebolita dall'insuccesso elettorale alle legislative del giugno 2007, nelle quali ottiene 1.981.107 voti (7,61%). Il sistema elettorale francese (che penalizza i partiti che non sono in grado di raggiungere accordi elettorali al secondo turno) penalizza ulteriormente il ModDem, che pu\u00f2 inviare all'Assembl\u00e9e Nationale solo tre deputati. Un numero considerevole di defezioni fra i suoi ranghi ha ulteriormente dimostrato la fragilit\u00e0 del movimento centrista.\nCandidato all'elezione a sindaco di Pau.\nAlle elezioni amministrative del 9 marzo e 16 marzo 2008 Fran\u00e7ois Bayrou si candida a sindaco di Pau. Al primo turno con il 32,61% arriva secondo davanti alla candidata del Parti Socialiste, Martine Ligni\u00e8res-Cassou, che lo supera di soli 432 voti (33,87%). Al secondo turno ha il 38,81%, e per 342 voti \u00e8 battuto dalla Ligni\u00e8res-Cassou che ottiene il 39,76%. Ma a danneggiarlo \u00e8 soprattutto il terzo in lizza, il sindaco uscente Yves Urieta passato dal PS all'UMP (da cui aveva ricevuto l'investitura ufficiale) e che al secondo turno ottiene il 21,42% dei voti (27,8% al primo turno).\nCandidato alle presidenziali francesi del 2012.\nAlle Elezioni presidenziali in Francia del 2012 si candida per il Movimento Democratico (MoDem) ottenendo il 9,13 % (3 275 122 voti) dei consensi elettorali, e posizionandosi al quinto posto tra i candidati. Il 3 maggio annuncia ai media la sua scelta di votare al secondo turno Fran\u00e7ois Hollande, ma soltanto \"a titolo personale\", e senza dare alcuna indicazione di voto ai suoi elettori. Il successivo 17 giugno Bayrou non viene rieletto deputato.\nSindaco di Pau.\nAlle elezioni amministrative del 2014 si candida, sempre per il MoDem, a sindaco di Pau, citt\u00e0 governata dal 1972 dai socialisti. Al primo turno il 23 marzo, la sua lista ottiene il 41,9% dei voti, e al secondo turno, che si tiene il 30, \u00e8 eletto sindaco con il 62,6% dei voti, battendo il candidato del Ps David Habib.\nMinistro della Giustizia.\nNon comparendo nelle elezioni presidenziali del 2017, sostiene la candidatura di Emmanuel Macron che vince e lo nomina ministro della giustizia nel governo di \u00c9douard Philippe. Un mese pi\u00f9 tardi, in giugno, si dimette per lo scandalo degli impieghi fittizi all'Europarlamento.\nAlto commissario alla pianificazione.\nIl 3 settembre 2020 \u00e8 nominato \"Alto commissario alla pianificazione\" dal presidente della repubblica Emmanuel Macron.\nCarriera politica.\nGoverno\nMinistro della Pubblica Istruzione: 1993-1995\nMinistro della pubblica Istruzione, dell'istruzione superiore, la ricerca e l'integrazione professionale: maggio-novembre 1995\nMinistro della pubblica Istruzione, dell'istruzione superiore e della ricerca: 1995-1997\nMinistro della Giustizia: dal maggio al giugno 2017\nEletto\nParlamento europeo\nMembro del Parlamento Europeo: 1999-2002 (dimissionario, \u00e8 stato rieletto all'Assemblea Nazionale)\nAssemblea Nazionale di Francia\nMembro dell'Assemblea Nazionale (Francia) al Pirenei Atlantici: 1986-1999 (dimissionario, diventando parlamentare europeo) / E dal 2002. Eletto nel 1986, rieletto nel 1988, 1993, 1997, 2002, 2007. Non rieletto nel 2012.\nConsiglio Generale\nPresidente del Consiglio Generale dei Pirenei Atlantici: 1992-2001. Rieletto nel 1994 e nel 1998.\nConsiglio Generale del Pirenei Atlantici: 1982-2008. Rieletto nel 1988, 1994, 2001.\nConsiglio comunale\nSindaco di Pau: dal 4 aprile 2014.\nConsigliere comunale di Pau: 1983-1993 (dimissioni) / e dal 2008. Rieletto nel 1989 e nel 2008.\nFunzioni politiche\nPresidente dell'Unione per la Democrazia Francese: 1998-2007.\nPresidente del Movimento democratico: dal 2007.\nVita privata.\nSposato nel 1971 con \u00c9lisabeth Perlant, nota come \"Babette\", \u00e8 padre di sei figli: H\u00e9l\u00e8ne, Marie, Dominique, Calixte, Agn\u00e8s, Andr\u00e9, e nonno di ventuno nipoti, come rivela il 6 novembre 2016 nel programma di Karine Le Marchand \"An Intimate Ambition\". \n\u00c8 l'autore di una biografia di Henry IV, \"The Free King\", che ha venduto 300.000 copie. Grazie ai suoi diritti d'autore, ha avviato con successo l'allevamento di cavalli purosangue\nNell'aprile 2009 Bayrou ha pubblicato \"Abus de pouvoir\" (edizioni Plon), un durissimo \"pamphlet\" contro la presidenza Sarkozy."}
{"id": "281277", "revid": "124688010", "url": "https://it.wikipedia.org/wiki?curid=281277", "title": "Robby Krieger", "text": "\u00c8 autore (o coautore) di molte canzoni del gruppo, tra cui Light My Fire, Love Me Two Times, Touch Me, Spanish Caravan e Love Her Madly. Con il suo stile unico nel rock riusc\u00ec ad unire e ad amalgamare i suoni dell'organo di Manzarek, la pulsante batteria di Densmore e la voce mistica di Jim Morrison.\nLa rivista Rolling Stone lo ha inserito al 76\u00ba posto nella classifica dei 100 migliori chitarristi di tutti i tempi.\nBiografia.\nGli inizi.\nKrieger nacque da una famiglia ebrea, fu educato alla musica classica, ma ascoltava anche Fats Domino, Presley, i Platters. Inizi\u00f2 a suonare la tromba, e successivamente il pianoforte. Iscritto al liceo California Menlo Park School, si esercit\u00f2 a suonare la chitarra classica spagnola, interessandosi particolarmente al flamenco. Al liceo, a sedici anni, continu\u00f2 con le lezioni di chitarra classica spagnola e flamenco e nel 1963, in una vacanza di Natale a Puerto Vallarta, Messico, il padre gli regal\u00f2 una autentica Ramirez (dall'elevato valore e che ancora oggi possiede, come ha dichiarato) le cui sonorit\u00e0 ispaniche furono anni dopo riesumate in \"Spanish Caravan\" ed in altre sue composizioni da solista.\nCominci\u00f2 quindi a suonare in qualche band liceale di Menlo, per proseguire con altre band all'Universit\u00e0 di Santa Barbara. Collabor\u00f2 alla formazione di una jug band chiamata \"The Back Bay Chamberpot Terriers with Bill Wolff\" (poi chiamata \"The Peanut Butter Conspiracy\"). Nel 1964, dopo aver assistito ad un concerto di Chuck Berry, decise di dedicarsi al rock'n'roll e rhythm and blues, scambiando una delle sue chitarre da flamenco con una Gibson SG special color ciliegio (usata nei primi due album dei Doors e dal vivo dal 1966 al 1969). Poi, grazie ai suoi studi di musica indiana all'universit\u00e0, inizi\u00f2 a sperimentare nuovi sound con altre piccole band di amici e con un batterista jazz conosciuto alcuni mesi prima, John Densmore. I due iniziarono a fare qualche jam, anche se l'interesse di Krieger per la musica indiana lo port\u00f2 a studiare il sitar presso la \"Kinnara School\", fondata da Ravi Shankar. Si appassion\u00f2 al jazz e alla musica modale, citando per tutta la vita John Coltrane come prima influenza. Durante alcune lezioni di meditazione conobbe Ray Manzarek. Questi, insieme a Densmore, lo convinsero a provare con Jim Morrison, nel 1965. Krieger ha sempre detto che aveva iniziato a suonare la chitarra elettrica solo sei mesi prima di entrare nei Doors (fine estate 1965) ma continu\u00f2 ad usare il pizzicato con dita ed unghie (finger-style) tipico dell'impostazione classica spagnola.\nThe Doors.\nLa primissima formazione della band, con Jim Morrison alla voce, Ray Manzarek al piano, John Densmore alla batteria, Rick Manzarek alla chitarra, Jim Manzarek all'armonica a bocca e Patty Sullivan (ragazza che poi divent\u00f2 solo co-produttrice della band), registr\u00f2 i primi sei brani agli inizi di settembre 1965, presso i World Pacific Jazz Studios: Moonlight Drive, Hello, I Love You, Summer's Almost Gone, My Eyes Have Seen You, The End Of The Night, e Go Insane (A Little Game), stampando anche qualche vinile per procurarsi ingaggi.\nKrieger, quindi, entr\u00f2 nella band solo qualche settimana dopo, in sostituzione di Rick e Jim Manzarek. Invitato da Densmore, Robby dimostr\u00f2 subito la propria abilit\u00e0 nella chitarra slide, in particolare l'effetto bottleneck; cos\u00ec nacquero storicamente i veri Doors. Dopo vari esordi nei club di Los Angeles e concerti, furono ingaggiati al \"London Fog\" e pi\u00f9 tardi al leggendario \"Whisky a Go Go\" e dopo essersi fatti un nome grazie a memorabili concerti, i quattro furono messi sotto contratto nel 1966 dalla Elektra Records. Il 4 gennaio del 1967 pubblicarono il loro primo album, \"The Doors\". Il disco \u00e8 uno dei classici del rock di tutti i tempi, anche grazie a pezzi come \"Light my Fire\", la cui musica fu scritta proprio da Krieger.Nel giro di tre anni i Doors pubblicarono altrettanti album. Agli inizi degli anni settanta produssero ancora due album, \"Morrison Hotel\" del 1970 e \"L.A. Woman\" del 1971. Nello stesso anno, Jim Morrison, allontanatosi dal gruppo, mor\u00ec a Parigi. Tentarono di continuare, pubblicando l'album \"Other Voices\" e nel 1972 \"Full Circle\", ma con modesto successo. Fu quello l'ultimo album prima dello scioglimento definitivo del gruppo. Krieger firm\u00f2, come co-produttore dei Doors, circa 40 brani della band, in uno dei quali, \"Running Blue\", canta come seconda voce insieme a Morrison.\nDopo i Doors.\nRobby Krieger continu\u00f2 a suonare anche dopo i Doors. Gi\u00e0 poco prima dello scioglimento ufficiale, insieme a Densmore, comparve come produttore per la band \"The Comfortable Chair\", della casa editrice \"Ode\". Sempre con Densmore, form\u00f2 \"The Butts Band\" dando alle stampe due album influenzati dal rock, blues, jazz e reggae; poi pubblic\u00f2 vari album solisti orientati verso il genere Fusion, tra i quali \"Robby Krieger &amp; Friends\" del 1977, \"Versions\" del 1983 e \"No Habla\" del 1986.\n1978: collabor\u00f2 con Densmore e Manzarek alla scrittura ed interpretazione delle musiche di \"An American Prayer\", album di poesie di James Douglas Morrison.\nNel 1980 contribu\u00ec all'album \"Sharp Cuts\" (Planet Records), antologia rock di vari musicisti americani, e precisamente nel brano \"She's Illegal\", sotto il nome di \"The Willys\", insieme a\nDuncan (chitarra, voce), Stevo (tastiere, voce), Marten Ingle (basso, voce), Kyle C. Kyle (batteria).\nContinu\u00f2 con numerosi tour dal vivo, anche in Europa, per tutti gli anni novanta, pi\u00f9 altre collaborazioni con band come i Blue \u00d6yster Cult.\nNel 1983 si riun\u00ec con Densmore e Manzarek per incidere una versione reggae di The Crystal Ship (con un inedito Manzarek alla fisarmonica); tale interpretazione \u00e8 contenuta nell'album Version (1983).\nNel 1985 cominci\u00f2 la sua collaborazione con gli ex membri dei Mothers of Invention di Zappa, in studio e dal vivo che continua tutt'oggi. Il disco \"Robby Krieger\" del 1985 \u00e8 un esempio di virtuosismo fusion.\nNel 1990 collabor\u00f2, e fu in tour per anni, con Eric Burdon.\nFu ospite dei Ramones, durante il tour del 1992, per il brano Take it as it Comes.\nAlla celebre cerimonia della Hall of Fame del 1993, dedicata ai Doors, Krieger si riun\u00ec a Densmore e Manzarek, con Eddie Vedder (dei Pearl Jam) alla voce.\nNel 1994 fond\u00f2 la RKO (Robby Krieger Organization) un power-trio col celebre virtuoso dell'organo Skip van Winkle (organo e pedaliera basso) e a Dale Alexander (batteria); con loro incise un disco dal vivo e fu in tour mondiale per anni.\nIl 25 luglio 1999 partecip\u00f2 al sequel festival \"Woodstock 1999,\" suonando insieme ai Creed\".\"\nNel 2000 si riun\u00ec con Densmore e Manzarek per contribuire all'album di tributo ai Doors \"Stoned Immaculate\" (al quale parteciparono numerose celebrit\u00e0, fra le quali John Lee Hooker, Bo Diddley, Aerosmith, The Cult, Perry Farrell, William S. Burroughs, Creeds e altri); nel 2001 fu ospite del celebre programma VH1 \"Storytellers\", sempre assieme a Manzarek e Densmore. \"\"\nNel 2002 invece, ritorn\u00f2 a collaborare con Manzarek, formando \"The Doors of the 21st Century\", con Ian Astbury dei Cult e, inizialmente, Stewart Copeland dei Police alla batteria, per effettuare alcune registrazioni e concerti dal vivo. Nel 2005, in seguito ad una causa, Densmore ottenne nei confronti dei due ex compagni, che nel frattempo continuavano a farsi chiamare The Doors of the 21st Century, che il gruppo non potesse pi\u00f9 usare il vecchio nome, che fu quindi ribattezzato da Ray \"Riders On The Storm\".\nll 16 febbraio 2007, Ian Astbury lasci\u00f2 il gruppo per ritornare con i Cult, ma la reunion di Ray e Robby continu\u00f2 imperterrita per anni con Brett Scallions (dei Fuel) alla voce e poi, dal 2012, con altri cantanti turnisti, fino all'improvviso decesso di Manzarek nel Maggio 2013.\nNel 2008-2009 Robby Krieger partecip\u00f2 alla serie di concerti \"Experience Hendrix\", in tributo al celebre chitarrista.\n2011: Robby Krieger ottiene la nomination al celebre Grammy Award per l'album solista \"Singularity\" del 2010.\nNel 2011, Manzarek-Krieger collaborarono col giovane deejay di musica elettronica dubstep Skrillex e produssero il brano \"Break'n A Aweat\". Nello stesso anno, Manzarek fece la sua penultima apparizione in Italia al Pistoia Blues Festival, dove suon\u00f2 insieme a Krieger in occasione dei 40 anni dalla morte di Jim Morrison.\nDopo la morte di Manzarek nel 2013, Krieger e Densmore annunciarono pi\u00f9 volte un live tribute in memoria del tastierista scomparso, concerto che infine avverr\u00e0 nel Febbraio 2016.\nLo stile.\nCos\u00ec come testimoniato da innumerevoli incisioni dal vivo ufficiali (edite sin dal 1999 dall'etichetta Bright Midnight records), ed amatoriali (bootlegs ed audience recordings), ai tempi della militanza nei Doors, Robby Krieger si distinse sempre per un estensivo, ed originalissimo, uso di improvvisazioni in stile modale (modi musicali : Dorico, Ionico, Frigio, Lidio, etc.) derivanti dal jazz modale di Coltrane, Miles Davis ed Eric Dolphy (i suoi idoli, da lui citati in svariate interviste). Ci\u00f2 lo rende un rarissimo esempio di originalit\u00e0 creativa, e di capacit\u00e0 d'improvvisazione, atipiche in un'epoca in cui la maggior parte dei chitarristi esplorava esclusivamente il blues.\nPer propria dichiarazione, Krieger volle sempre prendere le distanze dal blues canonico ed elettrico (moda del tempo), preferendo ad esso il jazz, la citata improvvisazione modale, un audace stile slide bottleneck (privo delle canoniche influenze bluesistiche) e le strutture della musica indiana (derivate dallo studio del sitar e del sarod alla scuola di Ravi Shankar), oltre che della gi\u00e0 ampiamente citata chitarra classica spagnola pizzicata, suo primo amore dall'adolescenza.\nAltres\u00ec, Krieger fu il primo chitarrista della storia ad incidere un brano rock con la chitarra slide bottleneck (brano \"Moonlight Drive\" in due differenti registrazioni in studio dell'agosto 1966).\nNotevoli esempi di improvvisazioni di Krieger dal vivo nello stile modale si possono apprezzare negli assolo presenti in pezzi quali When the music's over, Light my fire, Ship of Fools e nelle tarde versioni di Back Door Man.\nAl fine di prendere le distanze dagli stereotipi dell'epoca, Krieger al tempo dei Doors, non utilizz\u00f2 mai un pedale wah-wah (unica eccezione il brano \"T\"he Changeling\"\" contenuto nell'album \"L.A. Woman\"). Nel brano Peace Frog l'effetto wah-wah fu invece ottenuto grazie ad un difetto tipico delle chitarre Gibson SG dell'epoca: i pick-up erano collegati in fabbrica a fase inversa e, quando veniva selezionata la posizione centrale, donavano quel suono aspirato che ricorda un pedale wah.\nKrieger ha dichiarato di aver utilizzato sempre e solamente la posizione \"neck pick-up\" (pick-up al manico che dona un suono pi\u00f9 corposo, rotondo e con maggiore sustain, tipico del jazz) e la posizione centrale solo per qualche parte ritmica. Krieger tutt'oggi sostiene di non gradire il suono metallico del bridge pick-up (pick-up al ponte).\nRobby Krieger \u00e8 conosciuto per il suo uso di audaci accordature aperte, esotiche ed alternative.\nAttorno al 1974, dopo aver ascoltato un'intervista a Wes Montgomery, celebre virtuoso della chitarra jazz, che dichiarava di rimpiangere di non aver appreso a suonare col plettro, Krieger decise di studiare tale tecnica e, da allora, alterna il finger-style classico con lo stile a plettro.\nSin dall'adolescenza Robby Krieger apprese a leggere e scrivere su spartito musicale, grazie agli studi formali di chitarra classica che intraprese ai tempi del liceo; ci\u00f2 \u00e8 cosa abbastanza inusuale per un musicista del mondo della musica rock e pop. Altres\u00ec, anche John Densmore e Ray Manzarek, sempre grazie ai loro studi formali di teoria musicale intrapresi in et\u00e0 adolescenziale, erano in grado di leggere e scrivere su spartito musicale (ci\u00f2 confer\u00ec alla musica dei Doors le tanto apprezzate, quanto inusuali, qualit\u00e0 classiche per cui \u00e8 nota).\nCuriosit\u00e0.\nCome emerso da recenti interviste e dichiarazioni (dello stesso Robby, di Bill Siddons manager dei Doors e di altri intervistati legati alla band), Krieger \u00e8 sempre stato estremamente miope ma non potendo indossare in concerto occhiali da vista o lenti a contatto (negli anni '60 le lenti a contatto erano estremamente rigide e sensibili al calore), in concerto appariva spesso con un'aria perplessa ed incerta, costretto com'era dalla miopia a muoversi con cautela; tale atteggiamento \"stupefatto\" al tempo gli valse il soprannome di \"space-cadet\" (all'epoca indicante \"colui il quale viaggia con gli allucinogeni\"), anche se in realt\u00e0 tale comportamento impacciato non era affatto dovuto all'uso di sostanze psicotrope.\nRobby Krieger, nel tardo '67, per festeggiare il successo di \"Light my Fire\", acquist\u00f2 un prezioso tappeto persiano e lo tagli\u00f2 in quattro pezzi solamente per utilizzarlo come tappetini per la sua Porsche (secondo quanto dichiarato da Krieger stesso).\nIn origine, al tempo dell'incisione in studio (tardo inverno 1967/primavera 1968), l'assolo introduttivo di chitarra classica spagnola di Spanish Caravan durava svariati minuti; inspiegabilmente il produttore Paul A. Rothchild decise di tagliare il nastro accorciandolo notevolmente, cos\u00ec da renderlo \"pi\u00f9 appetibile ad un pubblico pop e non avvezzo alla complessit\u00e0 delle strutture musicali della classica spagnola\" (cos\u00ec come dichiarato nel 1977 da Krieger al celebre intervistatore Jim Ladd).\nAlla domanda \"A cosa pensi quando improvvisi i tuoi assoli?\", posta da un intervistatore, Krieger rispose \"Al mio pesce che nuota liberamente nell'acquario\", quale metafora indicante il suo approccio da free-jazz.\nKrieger ha dichiarato che il suo assolo preferito \u00e8 quello di \"When the music's over\", inciso nell'estate del 1967 per l'album Strange Days; a tutt'oggi non esiste un effetto a pedale per chitarra in grado di riprodurre tale peculiare sonorit\u00e0 eco-psichedelica, che ricorda il suono fluido di un violino, ottenuta con una \"circuitazione valvolare a cascata con resistore\" progettata all'epoca dal tecnico del suono Bruce Botnick\" (dalle dichiarazioni di Krieger e Botnick). Secondo varie interviste, per anni Krieger non \u00e8 stato in grado di riprodurre in maniera identica tale assolo improvvisato nel Luglio del 1967 in studio, data la complessit\u00e0 della struttura modale che lo costituisce.\nL'assolo di \"Light my Fire\" \u00e8 sostanzialmente una versione jazz-rock di My Favourite Things di John Coltrane, sempre improvvisata ad libitum. Dal settembre del 1968, coincidente col tour europeo dei Doors, Krieger citer\u00e0 sempre la melodia modale di Eleanor Rigby (dei Beatles), incorporandola ed interpolandola nel suo assolo.\nIn base a svariate testimonianze risalenti all'epoca dei Doors, risulta che Krieger era solito sostituire le corde della propria chitarra solamente quando esse si rompevano ed accordava da solo (ad orecchio) il proprio strumento, direttamente sul palco, o appena prima di andare in scena, non avvalendosi quindi di una squadra di roadies o tecnici.\nSecondo una recente intervista, risalente al 2011, Krieger ha dichiarato di aver suonato le parti di chitarra basso (nello specifico un basso elettrico Fender) nelle versioni da studio di Soul Kitchen e Back Door Man (presenti sul primo album dei Doors, registrato nell'agosto/settembre del 1966). Poi nel 1970 Krieger suon\u00f2 anche il basso elettrico (un Gibson EB-3) in alcuni pezzi blues in vari concerti (in particolare Philadelphia e Detroit) con Manzarek alla chitarra.\nRobby Krieger \u00e8 anche pittore; il suo stile \u00e8 caratterizzato da un impressionismo post-moderno, spesso intriso di tematiche psichedeliche. La copertina del suo album \"Singularity\" del 2010 \u00e8 tratta da un suo dipinto.\nKrieger \u00e8 un grande amante degli animali e della natura.\nStrumentazione.\nChitarre:\nAmplificazione:\nEffetti:\nKrieger ha dichiarato che, al tempo dei Doors, usava sporadicamente tre pedali di fuzz della Gibson serie \"Maestro\" tra cui due \"Fuzz Tone\".\nNel corso delle registrazioni dell'album Waiting for the Sun (marzo 1968) si pu\u00f2 notare un Vox Tone-bender, presente anche nelle foto dei concerti al Felt Forum N.Y. 1970. Il Vox Tone-bender venne usato anche nel corso di molti altri concerti del '68: all'Hollywood Bowl \u00e8 possibile osservare sul palco il Tone-bender assieme ad un Gibson Fuzz Maestro.\nEffetti incorporati negli amplificatori a stato solido Acoustic: riverbero, fuzz (ottenuto per mezzo del cono a tromba), delay, echo, tuning fork (effetto sirena utilizzato dal vivo per Unknown Soldier).\nDall'estate del 1968 sino al gennaio del 1969, Krieger utilizz\u00f2 sporadicamente una unit\u00e0 di delay (echo) a nastro, simile ad un Echoplex, per ottenere effetti speciali in pezzi come Celebration of the Lizard e When the music's over. \u00c8 possibile osservare tale unit\u00e0 di delay a nastro nel celebre documentario The Doors Are Open della Granada TV, settembre 1968.\nVox wah-wah, pedale: al tempo di Morrison, usato solamente nel brano \"The Changeling\" (album L.A. Woman) e poi nel pezzo \"In the Eye of the Sun\" (album Other Voices) e \"Verdilac\" (album Full Circle).\nDall'inizio degli anni '90 Krieger utilizza (solo dal vivo) una pedaliera multi-effetto Boss ME-10 ed un pedale espressivo Roland-Boss.\nRobby Krieger ha dichiarato di prediligere le corde Ernie Ball modello \"Super Slinky\"."}
{"id": "281289", "revid": "767487", "url": "https://it.wikipedia.org/wiki?curid=281289", "title": "Ska punk", "text": "Lo ska punk (chiamato anche ska core) \u00e8 un genere musicale ibrido che coniuga essenzialmente lo ska con il punk rock. Pi\u00f9 precisamente, il genere prese ispirazione dal movimento 2 tone ska della fine degli anni settanta e inizio anni ottanta, fondendolo con la velocit\u00e0 e l'aggressivit\u00e0 del punk rock e hardcore punk. Questa corrente \u00e8 da considerarsi come parte della \"third wave ska\" (terza ondata di ska).\nStoria.\nLe origini.\nNegli anni settanta, buona parte delle periferie di Londra in cui emersero le prime punk rock band britanniche, erano popolate da immigrati giamaicani. Questo incontro tra culture port\u00f2 inevitabilmente alla nascita di alcune forme musicali ibride, che mescolavano appunto le sonorit\u00e0 giamaicane con quelle del paese europeo. Nel Regno Unito infatti cominci\u00f2 a svilupparsi un forte revival di musica giamaicana; il reggae e lo ska iniziarono a riemergere proprio durante l'epoca punk. Gruppi come Aswad, Steel Pulse, Matumbi e UB40 proposero una versione \"occidentalizzata\" della musica giamaicana, che pur risultando molto semplice e banale, ebbe la fortuna di trovare terreno fertile all'interno della scena musicale del periodo grazie alle tematiche di protesta comuni a quelle del punk politicizzato.\nEmblematica al riguardo fu la nascita del 2 tone ska, ovvero un revival dello ska sorto proprio nel Regno Unito sul finire degli anni 70, che mescolava lo ska con il punk rock. Gruppi \"2 tone\" come i Madness, The Specials, The Selecter, ma anche formazioni punk rock come Clash, furono tra i primi a fondere nei loro album la musica nera come lo ska e reggae al rock, ed in particolare al punk rock. Vanno citati a proposito gli album \"London Calling\" (1979) e \"Sandinista!\" (1980) dei Clash, che si distinguevano dai precedenti per la presenza di elementi reggae, ska, dub o jazz tra gli altri.\nAltri gruppi che seppero coniugare il punk con la musica giamaicana furono gli Stiff Little Fingers, che non a caso furono da alcuni definiti \"i Clash irlandesi\". Questi ultimi incisero nel debutto \"Inflammable Material\" (1979) la cover di Bob Marley \"\"Johnny Was\", mentre nel secondo \"Nobody's Heroes\" (1980) inclusero alcuni rifacimenti allo ska e al reggae come nel brano \"Wait and See\", oltre alla cover \"Doesn't Make It All Right\" della band 2 tone ska The Specials. Anche nel loro terzo disco, \"Go for It\" (1981), intitolarono il brano d'apertura \"Roots Radicals Rockers and Reggae\"\", un chiaro omaggio alla cultura giamaicana.\nAnni '80: La nascita.\nL'affinit\u00e0 tra la cultura degli immigrati giamaicani e la scena punk, permise in seguito la nascita dello ska punk. Il nuovo genere ibrido fondeva o alternava i ritmi dello ska giamaicano, o meglio il 2 tone, con le dure sonorit\u00e0 del punk rock, e talvolta con il sottogenere hardcore punk. Per certi versi era simile allo ska tradizionale, ma pi\u00f9 veloce e pesante. Come nello ska delle origini, anche la sezione di fiati era spesso presente.\nLo ska punk comunque cominci\u00f2 a definirsi appena verso la met\u00e0 degli anni ottanta, venendo riconosciuto come parte della third wave ska revival (\"ska revival della terza ondata\"), cos\u00ec chiamata appunto perch\u00e9 simoboleggiava la nascita di una nuova tendenza ska a seguito delle prime due fasi: la \"first wave\" era lo ska giamaicano originale dei primi anni 60, la \"second wave\" rappresentava il primo revival, il britannico 2 tone, risalente alla fine degli anni 70 e primi 80. Tuttavia, lo ska punk rimase un fenomeno \"underground\" fino alla fine del decennio; l'unico gruppo che all'epoca riusc\u00ec ad ottenere una rilevante popolarit\u00e0 internazionale furono i Fishbone. Dalla fine degli anni ottanta lo ska punk cominci\u00f2 a diffondersi e popolarizzarsi, proprio grazie alle emergenti band americane. Una tra le pi\u00f9 rilevanti furono gli Operation Ivy, parte della leggendaria scena della \"Gilman Street\" a Berkeley, California. Il loro unico album, \"Energy\" (1989), si spinse oltre il punk rock, ispirandosi a sonorit\u00e0 ska e surf.\nAnni '90: La diffusione.\nNegli anni novanta, sulla scia della nuova ondata del punk revival, questa corrente inizi\u00f2 a svilupparsi fortemente negli Stati Uniti, principalmente nella regione della California. La Bay Area di San Francisco fu uno degli epicentri di questa rivoluzione. Dalle ceneri degli Operation Ivy nacquero due gruppi: il loro chitarrista, Tim \"Lint\" Armstrong, form\u00f2 i Rancid, i quali per primi contribuirono alla diffusione del genere su larga scala. Il loro debutto omonimo (1993), e soprattutto il secondo \"Let's Go\" (1994), camuffavano lo spirito ribelle dell'hardcore con un tocco di vivacit\u00e0 e buon umore, ritmi irresistibili e ritornelli accattivanti. Era essenzialmente la formula dei Clash riproposta alle nuove generazioni. Il successivo \"...And Out Come the Wolves\" (1995) riusc\u00ec a raggiungere un pubblico ancora maggiore grazie ad un sound ulteriormente pi\u00f9 mainstream. L'altro gruppo, i Dance Hall Crashers, vantavano due cantanti femminili e la sezione di ottoni, suonando uno stile pi\u00f9 vivace ed energico che sembrava avere pi\u00f9 punti in comune con i gruppi femminili degli anni sessanta che con l'hardcore dei '90, in particolare col disco \"Lockjaw\" (1995). Il successo commerciale arriv\u00f2 anche con altri gruppi tra cui i Mighty Mighty Bosstones di Boston, i quali pubblicarono album divertenti come \"Question The Answers\" (1994), e i Less Than Jake dalla Florida, con l'esplosivo \"Pezcore\" (1994).\nLos Angeles comunque divenne la capitale dello ska punk grazie ai Sublime di Bradley Nowell, con l'album riferimento \"40 Oz. to Freedom\" (1992); i No Doubt si fecero notare con \"Tragic Kingdom\" (1995); i Voodoo Glow Skulls, con \"The Band Geek Mafia\" (1998). Tra i gruppi d'oltreoceano spiccavano i britannici Citizen Fish, nati dalle ceneri della anarcho punk band Subhumans, mentre nel resto d'Europa tra i pi\u00f9 rappresentativi furono gli spagnoli Ska-P."}
{"id": "281293", "revid": "1170", "url": "https://it.wikipedia.org/wiki?curid=281293", "title": "Idroclorofluorocarburi", "text": ""}
{"id": "281295", "revid": "1170", "url": "https://it.wikipedia.org/wiki?curid=281295", "title": "Idrofluorocarburi", "text": ""}
{"id": "281296", "revid": "111373", "url": "https://it.wikipedia.org/wiki?curid=281296", "title": "Ossingen", "text": "Ossingen (toponimo tedesco) \u00e8 un comune svizzero di 1\u00a0456 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOssingen \u00e8 servito dall'omonima stazione sulla ferrovia Winterthur-Etzwilen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "281299", "revid": "287204", "url": "https://it.wikipedia.org/wiki?curid=281299", "title": "Bladejob", "text": "Con il termine bladejob (traducibile in italiano con \"lavoro di lama\") si indica la tecnica utilizzata nel wrestling per simulare ferite sanguinanti e dare una maggiore parvenza di violenza all'incontro. Questa tecnica consiste nel procurarsi un taglio in un punto del corpo quando non si \u00e8 visti dalle telecamere, solitamente dopo aver ricevuto un duro colpo in quello stesso punto, utilizzando una lametta nascosta in qualche capo di abbigliamento indossato dal wrestler. &lt;br&gt;\nLa zona scelta nella stragrande maggioranza dei casi \u00e8 la fronte, facile da far sanguinare anche solo con un piccolissimo taglio ed \u00e8 un metodo utilizzato spesso per rendere pi\u00f9 popolare agli occhi del pubblico un determinato lottatore. A dispetto di quanto sostengono molti critici del wrestling, il sangue che sgorga dalle ferite \u00e8 reale, tant'\u00e8 che molti lottatori veterani hanno come prova numerose cicatrici. Nel wrestling nordamericano il bladejob \u00e8 effettuato quasi esclusivamente da lottatori maschi ed \u00e8 raro vedere delle lottatrici effettuare la stessa cosa.\nIncidenti e la Scala Muta.\nCi sono dei casi in cui un bladejob possa ferire troppo profondamente e in alcuni casi pu\u00f2 avvenire il taglio di un'arteria della fronte. Un caso simile fu un bladejob effettuato dal wrestler giapponese The Great Muta nel 1992 durante un match contro Hiroshi Hase dove la quantit\u00e0 di sangue persa da Muta fu cos\u00ec grande che da allora i bladejob vengono classificati secondo la cosiddetta Scala Muta. &lt;br&gt;\nUn altro incidente eclatante accadde in un house show della Extreme Championship Wrestling (ECW) e durante il quale un giovane lottatore chiamato Mass Transit convinse il capo della ECW Paul Heyman a farlo combattere mentendo sulla sua reale et\u00e0 e sulla sua preparazione e poich\u00e9 il ragazzo era un minorenne e non era affatto un wrestler, durante il match chiese al suo avversario (New Jack), di subire un bladejob per ritrovarsi con il taglio di due arterie della fronte ed una grave emorragia. Il caso ebbe forti conseguenze e venne risolto in un'aula di tribunale.\nUtilizzo nelle federazioni.\nIn TNA (oggi Impact Wrestling), il Bladejob fu utilizzato fino all'adozione di una nuova politica risalente al 2014 mentre prima i wrestler come Abyss e Raven erano soliti combattere in match dove ferite e sangue spesso erano visibili.\nIn WWE il Bladejob avvenne in passato ed in rare occasioni ed oggi risulta bandito per il timore del il contatto con il sangue possa diffondere delle malattie e nei casi in cui il sangue sgorghi il wrestler viene soccorso e medicato da paramedici dello staff, come successe a John Cena a Bragging Rights nel 2009, quando rimase ferito alla fronte dopo aver ricevuto in testa un microfono da parte di Randy Orton."}
{"id": "281300", "revid": "1372005", "url": "https://it.wikipedia.org/wiki?curid=281300", "title": "Cappellano", "text": "Il cappellano \u00e8 un sacerdote che non ha la gestione di una parrocchia, bens\u00ec di una cappellania, e che non ha perci\u00f2 \"cura d'anime\". A un cappellano, secondo il diritto canonico, pu\u00f2 anche essere assegnato il servizio religioso di determinati enti o istituzioni come confraternite.\nLa figura del cappellano in diritto.\nLo status giuridico dei cappellani varia a seconda degli ambiti in cui essi vanno a svolgere assistenza spirituale:\nDiverse sono le figure di cappellano. Tra esse vi sono le seguenti:\n\u00c8 anche detto cappellano un sacerdote che affianca il parroco nel suo ministero o ne prende le veci: in questo senso cappellano \u00e8 sinonimo di vicario parrocchiale. Quello di \"Cappellano di Sua Santit\u00e0\" \u00e8 invece un titolo onorifico che viene conferito a seguito di speciale concessione della Santa Sede.\nIn relazione alle confessioni religiose acattoliche, l'assistenza spirituale \u00e8 garantita da tutte le intese finora sottoscritte: Infatti, prima l'intesa con la Tavola valdese e poi le intese successive (quella con l'Unione italiana delle Chiese avventiste, con le Assemblee di Dio in Italia, con l'Unione cristiana evangelica battista e con l'Unione delle comunit\u00e0 ebraiche italiane) hanno stabilito che l'assistenza spirituale deve essere garantita ai militari, negli ospedali, nelle case di cura, ai pensionati e negli istituti penitenziari. Inoltre, in tutte queste intese, ad eccezione di quella sottoscritta con l'Unione delle comunit\u00e0 ebraiche italiane, viene sancito il principio per cui gli oneri finanziari relativi allo svolgimento delle attivit\u00e0 di assistenza spirituale sono a carico dei rispettivi enti ecclesiastici di competenza e non a carico dello Stato.\nIl riferimento a quest'ultimo principio, la dottrina sembra apprezzare la scelta del legislatore: lo Stato, in armonia con l'art. 11 dell'Accordo del 1984, si dovrebbe limitare ad un impegno generico a garantire l'assistenza spirituale, senza entrare nel merito dell\u2019organizzazione del servizio di specifici aspetti della disciplina del pubblico impiego. Tra l'altro, il vecchio criterio ex art. 29 lettera H del Concordato del 1929 (confermata dall'art. 7 dell'Accordo del 1984), che equiparava \"il fine del culto o di religione al fine di beneficenza e di istruzione\", \u00e8 stato del tutto sovvertito dall'art. 16 della legge n. 222/1985. La norma stabilisce che non sono attivit\u00e0 di culto o di religione n\u00e9 quelle attivit\u00e0 di assistenza e beneficenza, istruzione ed educazione, n\u00e9 quelle attivit\u00e0 commerciali a scopo di lucro. Questa norma ha creato dubbi sul fatto che gli ecclesiastici, chiamati a svolgere l'assistenza spirituale, siano nominati dallo Stato su designazione dell'autorit\u00e0 ecclesiastica, in quanto l'interesse non \u00e8 solo pubblico e non pu\u00f2 gravare solo sullo Stato."}
{"id": "281302", "revid": "436907", "url": "https://it.wikipedia.org/wiki?curid=281302", "title": "Karmacode", "text": "Karmacode \u00e8 il quarto album in studio del gruppo musicale italiano Lacuna Coil, pubblicato il 31 marzo 2006 dalla Century Media.\nDue tracce dell'album, \"Fragile\" e \"Our Truth\", erano state presentate durante i tour dell'estate 2005 con i titoli provvisori \"A2\" e \"Antonio\". L'album viene certificato disco d'argento in Italia con oltre 20.000 copie vendute."}
{"id": "281303", "revid": "339392", "url": "https://it.wikipedia.org/wiki?curid=281303", "title": "Isabella I di Spagna", "text": ""}
{"id": "281307", "revid": "406204", "url": "https://it.wikipedia.org/wiki?curid=281307", "title": "Grandi Dei", "text": "Grandi Dei \u00e8 la traduzione italiana del greco \u039c\u03b5\u03b3\u03b1\u03bb\u03bf\u03b9 \u03b8\u03b5\u03bf\u03b9, divenuto in lingua latina Di Magni\nL'appellativo indica gruppi di divinit\u00e0 arcaiche, di varia composizione e provenienza, che compaiono in molte culture mediterranee.\nIl pi\u00f9 noto dei luoghi di culto dei Grandi Dei \u00e8 il Santuario dei grandi dei di Samotracia, in Grecia, caratterizzato dalle imponenti mura del VI secolo a.C. e che presenta, nella parte nord, le rovine del palazzo dove si celebravano i riti d\u2019iniziazione di un misterioso culto orientale, quello dei Cabri, divinit\u00e0 legate alla fertilit\u00e0 e al mare. Il Museo Archeologico di Paleopolis raccoglie, fra i vari reperti archeologici, anche una copia della famosa statua di Nike il cui originale \u00e8 conservato al Louvre di Parigi.\nFonti letterarie ed epigrafiche.\nSotto questa denominazione erano adorati soprattutto Dioscuri, Cabiri (\u039a\u03b1\u03b2\u03b5\u03b9\u03c1\u03bf\u03b9, beot. e pi\u00f9 tardi \u039a\u03b1\u03b2\u03b9\u03c1\u03bf\u03b9, di qui in avanti = Cabiri) e i Grandi Dei di Samotracia, ma sovrapposizioni e fusioni possono osservarsi in rapporto a Anaci, Dattili, Coribanti, Cureti, Penati e Telchini. Sull'identit\u00e0 e perfino sui nomi di questi gruppi di dei esisteva incertezza gi\u00e0 tra gli autori antichi, cos\u00ec come \u00e8 dubbio il significato della parola greca.\nLe attestazioni bibliografiche pi\u00f9 antiche conosciute al riguardo, sono del V secolo a.C.: \nLe funzioni dei Grandi Dei di Samotracia, come attestano numerose fonti, sono anzitutto relative alla protezione dei propri iniziati dalle tempeste. Anche a Pergamo, dove si diceva avessero assistito alla nascita di Zeus, si attribuiva loro il potere di mitigare i venti forti, e i marinai sembrano per questo motivo aver costituito una parte rilevante dei loro fedeli.\nSono presentati anche come fabbri, connessi per discendenza a Efesto, ed erano presenti in culti connessi alla fecondit\u00e0. A Tessalonica, in particolare, un Cabiro (che un mito descriveva come ucciso dai due fratelli e la cui testa, incoronata, si diceva seppellita sull'Olimpo) compare in un'iscrizione quale protettore della citt\u00e0.\nCulti attestati.\nIl culto dei Grandi Dei di Samotracia era tra i culti misterici pi\u00f9 importanti dei suoi tempi e si diffuse molto lontano dall'isola. Mantenne per\u00f2, anche, la caratteristica di culto nazionale macedone.\nTuttavia il numero e i nomi dei Cabiri variano nelle tradizioni:\nDionigi di Alicarnasso sosteneva che Enea aveva portato con s\u00e9 in Italia i simulacri dei Grandi Dei di Samotracia, e riferiva che gli Etruschi praticavano il culto dei Cabiri.\nPer questa via i Grandi Dei si installarono a Roma come componenti primarie e primitive del Pantheon romano, assumendo varie personificazioni: Penati (identificati in questo caso con Giove, Giunone, Minerva e Mercurio), Dioscuri, Cadmili."}
{"id": "281308", "revid": "661526", "url": "https://it.wikipedia.org/wiki?curid=281308", "title": "Felching", "text": "Il felching \u00e8 una pratica sessuale (il lemma inglese, coniato -a quanto sembra- negli Stati Uniti negli anni settanta, non trova corrispettivo nella lingua italiana), che consiste nel succhiare il liquido seminale fuoriuscente dall'ano in seguito all'eiaculazione al suo interno. Solitamente si tratta del liquido seminale della stessa persona che lo succhia.\nIl termine \u00e8 altres\u00ec riferibile al succhiare il liquido che esce dall'ano, costituito dal contenuto di un clistere immesso precedentemente. Di solito, nei film pornografici in cui viene messa in opera questo tipo di pratica, al posto dello sperma \u00e8 utilizzato il latte, che ha un colore simile al liquido seminale. In genere poi il liquido viene passato di bocca in bocca tra i partner."}
{"id": "281319", "revid": "111373", "url": "https://it.wikipedia.org/wiki?curid=281319", "title": "Andelfingen", "text": "Andelfingen (toponimo tedesco; fino al 1970 Grossandelfingen) \u00e8 un comune svizzero di 2\u00a0224 abitanti del Canton Zurigo, nel distretto di Andelfingen del quale \u00e8 capoluogo.\nStoria.\nDal suo territorio nel 1817 fu scorporata la localit\u00e0 di Adlikon, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nAndelfingen \u00e8 servito dall'omonima stazione sulla ferrovia Winterthur-Sciaffusa."}
{"id": "281321", "revid": "1522738", "url": "https://it.wikipedia.org/wiki?curid=281321", "title": "Opicina", "text": "Opicina (\"Op\u010dine\" in sloveno, \"Opcina\" in dialetto triestino) \u00e8 un quartiere del comune di Trieste situato sull'altopiano del Carso.\nStoria.\nIl nome di Opicina deriva dallo sloveno; una teoria vuole che il nome derivi dal nome \"ob pecini\" che vuol dire \"presso il dirupo (precipizio)\" (la terminazione in -e invece di -i nell'ablativo femminile \u00e8 tipica dei dialetti sloveni del Litorale), mentre un'altra vuole che derivi dalla parola \"obce\" che in sloveno significa comune.\nInfatti fino al 1842 Opicina era amministrata dalla comunit\u00e0 che la abitava tramite una rappresentanza di 12 membri con a capo il sindaco del paese. Tutti gli altri aspetti della vita rurale venivano pure vissuti comunemente per quanto possibile, ne \u00e8 testimone l'architettura delle case spesso raggruppate con un'unica corte detta \"boeriach\".\nIl primo insediamento di Opicina sembra che sorgesse sulla cima del monte sopra l'obelisco dove oggi c'\u00e8 una cisterna dell'acquedotto del Carso ma a causa della forte esposizione alla bora gli antichi abitanti decisero di spostare l'insediamento nella conca retrostante, appunto dove ora si trova l'odierna Opicina. I resti dell'insediamento erano ben visibili fino alla prima guerra mondiale ma furono cancellati del tutto durante i lavori di fortificazione delle creste attorno a Trieste da parte dell'esercito imperial-regio per timore di una possibile invasione da parte degli italiani. \nLo storico Ireneo della Croce, nella sua \"Historia di Trieste\" del 1698, segnala Opicina (all'epoca chiamata Ville d'Opchiena) fra i centri del Carso triestino abitati dai Chichi (Cicci, istrorumeni). \nDista peraltro pochissimi chilometri dalla frontiera con la Slovenia da cui \u00e8 separata solo dal comune di Monrupino. Secondo l'ultimo censimento austriaco del 1910, l'89,0% della popolazione era di madrelingua slovena e il 7,3% di madrelingua italiana., mentre secondo il censimento del 1921 - peraltro ritenuto inattendibile dagli storici a causa della manipolazione dei dati in senso pro-italiano - risiedevano ad Opicina italiani e sloveni. Nel corso del '900, dopo l'annessione all'Italia ed in particolare dal secondo dopoguerra, l'incremento demografico dovuto ai nuovi insediamenti di nuclei familiari di lingua italiana (molti gli esuli dalla vicina Istria, ma pure triestini stessi ed italiani di altre regioni) ha notevolmente alterato il rapporto etnico. \nUno dei motivi per cui \u00e8 conosciuto \u00e8 il fatto di essere la stazione di arrivo del \"Tram de Opcina\", cio\u00e8 di una delle poche tranvie europee dapprima a cremagliera e poi trasformata in funicolare per riuscire a superare il notevole dislivello presente dal centro cittadino di Trieste sul mare a questa frazione.\nAll'entrata del quartiere \u00e8 anche presente uno dei punti che garantiscono la migliore vista panoramica della citt\u00e0 di Trieste, il cosiddetto \"obelisco\", chiamato cos\u00ec perch\u00e9 nel 1839 fu eretto un monumento di questo tipo in onore dell'imperatore Francesco I, che nel settembre 1830 aveva inaugurato la strada nuova per Opicina, la quale garantiva un accesso al quartiere meno ripido di quello della via Commerciale (strada vecchia per Opicina), costruita nel 1777, e che proseguiva poi con la nuova strada per Vienna, completata nel 1780, come ricorda un monumento dedicato a Karl von Zinzendorf posto al centro del quartiere, all'angolo tra via dei Salici e via Nazionale.\nAll'inizio del XIX secolo fu costruita l'attuale chiesa parrocchiale, dedicata a San Bartolomeo.\nDall'obelisco parte anche uno dei sentieri pi\u00f9 frequentati di Trieste, la Strada Napoleonica (il cui vero nome \u00e8 strada Vicentina, dal cognome dell'ing. Vicentini che ne progett\u00f2 il tracciato) che, con un percorso di circa , porta sino al quartiere di Prosecco, correndo lungo il ciglione carsico, alta rispetto al mare, con bei panorami su Trieste e sul golfo.\nNel 1942 venne ribattezzato \"Poggioreale del Carso\". Tale denominazione venne sostituita solo nel 1966 con quella di \"Villa Opicina\", che per\u00f2 nell'uso corrente \u00e8 usata quasi esclusivamente per definire l'importante stazione ferroviaria adiacente, e non il paese stesso.\nDal gennaio 1944 al maggio 1945 \u00e8 stata la sede del Comando e di alcuni reparti del Battaglione Volontari di Sardegna - Giovanni Maria Angioy, unit\u00e0 della Repubblica Sociale Italiana formata da ex membri della disciolta Brigata meccanizzata \"Sassari\" che si occupava della lotta antipartigiana in Istria, composto da altri reparti che avevano sede a Abbazia e a Pola.\nDal 1975 al 1991 \u00e8 stata la sede del Comando e di alcuni reparti della Brigata corazzata \"Vittorio Veneto\", posta a difesa, nel periodo della guerra fredda, della Soglia di Gorizia. Attualmente, nella caserma \"Guido Brunner\", \u00e8 di stanza il Reggimento \"Piemonte Cavalleria\" (2\u00b0), dipendente dalla Brigata alpina \"Julia\"."}
{"id": "281322", "revid": "182193", "url": "https://it.wikipedia.org/wiki?curid=281322", "title": "Varese Calcio", "text": "La Societ\u00e0 Sportiva Dilettantistica Varese Calcio, meglio nota come Varese, \u00e8 stata una societ\u00e0 calcistica italiana con sede a Varese, dichiarata fallita il e posta in liquidazione.\nCostituita nel 2015, era la depositaria della tradizione sportiva iniziata il 22 marzo 1910 con la fondazione del \"Varese Football Club\" e poi transitata attraverso varie rifondazioni e ricostituzioni.\nNel corso delle sue varie trasformazioni societarie il sodalizio vanta sette partecipazioni al torneo italiano di massima serie a girone unico con il settimo posto in serie A 1967-1968 quale miglior piazzamento assoluto.\nNel suo palmar\u00e8s vantava altres\u00ec tre campionati di Serie B, una Coppa Italia Serie C e una Coppa Italia Dilettanti, nonch\u00e9 la partecipazione a un girone finale di Coppa Italia.\nL'ultimo campionato disputato prima della radiazione federale e il fallimento \u00e8 stato l'Eccellenza Lombardia 2018-2019, quinto livello nazionale. Da allora, seppure esistano societ\u00e0 di successiva fondazione che l'hanno rimpiazzata, avendo adottato i colori e il nome della citt\u00e0, la compagine non \u00e8 stata ufficialmente rifondata. \nStoria.\nIl club fu fondato il come \"Varese Football Club\", allo scopo di promuovere in citt\u00e0 la pratica del calcio e di altri giochi all'aria aperta.\nTutti i membri del sodalizio, dirigenti e giocatori, pagavano una tassa d'iscrizione mensile di 1 lira.\nQuali colori sociali furono adottati il bianco e viola.\nI primi campi di gioco erano situati nel rione di Casbeno e in localit\u00e0 Bettole (sul sito ove venne poi costruito l'ippodromo varesino). Nei suoi primi anni di vita, il club non prese parte a competizioni organizzate, disputando numerose amichevoli. I primi avversari furono l'Aurora di Busto Arsizio, la Libertas di Gallarate, il Luino, l'Unione Sportiva Milanese, l'Ausonia e l'Inter\nIl Varese Football Club debutt\u00f2 nei campionati italiani iscrivendosi al Comitato Regionale Lombardo nel 1914. Nel maggio del 1915, a causa della guerra, le stagioni calcistiche si interruppero e ripresero solo nel 1919, allorch\u00e9 ritornarono gli interessi nel calcio e nelle altre attivit\u00e0 ricreative. Negli anni venti il club prese parte a tre campionati di massima serie (allora denominata Prima Categoria) nel 1919-1920, 1920-1921, 1921-1922, venendo sempre eliminata negli spareggi regionali. Nel 1922, in seguito a una riforma dei campionati, venne retrocessa in Seconda Divisione.\nNel 1926-1927 i colori del club furono mutati in bianco e rosso, per uniformarsi agli storici colori della citt\u00e0 di Varese. Intanto nel quartiere varesino di Masnago venne costruito il primo stadio cittadino, denominato \"stadio del Littorio\" (rinominato poi \"stadio di Masnago\" nel secondo dopoguerra e infine, nel settembre 1950, stadio Franco Ossola, in onore dell'omonimo giocatore varesino che aveva trovato la morte nel 1949 nella tragedia di Superga).\nDa allora fino agli anni 1960 il Varese partecip\u00f2 a campionati minori, senza mai riuscire ad essere promosso in massima serie. Con l'arrivo alla presidenza dell'imprenditore varesino Giovanni Borghi (fondatore del colosso degli elettrodomestici Ignis), la situazione cambia radicalmente ed in pochi anni la squadra scala le classifiche, ottenendo una storica promozione in Serie A nel 1963-1964.\nDopo anni di alti e bassi, tra retrocessioni in Serie B e promozioni in A, dal 1970 inizia una fase calante che vede la societ\u00e0 biancorossa stazionare diversi anni in B per poi iniziare una spola tra Serie C1 e C2.\nCon la retrocessione in terza serie del 1985, il club inizi\u00f2 un lungo periodo di militanza nelle categorie inferiori, destinato a protrarsi per 25 anni: trascorse infatti 10 stagioni in Serie C2 (con una parentesi nel Campionato Nazionale Dilettanti 1993-1994 con vittoria del campionato e della Coppa Italia), per poi riaccedere alla serie C1 nel giro di quattro anni, grazie al lavoro del direttore generale Stefano Capozucca, chiamato a Varese dall'allora co-proprietario del club Claudio Milanese, coadiuvato dal presidente Paolo Binda e da altri soci minori.\nNei primi anni 2000 subentr\u00f2 alla presidenza Binda la famiglia Turri, la cui gestione port\u00f2 tuttavia la societ\u00e0 al fallimento nel 2004. Il club venne pertanto rifondato sotto il nome di \"Associazione Sportiva Varese 1910\" e ripart\u00ec dal campionato regionale di Eccellenza, guidato dagli ex giocatori biancorossi Pietro Maroso (nominato presidente), Riccardo Sogliano (patron) e Luca Sogliano (direttore sportivo). La squadra rientr\u00f2 nelle leghe professionistiche in sole due stagioni (nel 2006) e nell'estate del 2008 pass\u00f2 di propriet\u00e0 all'imprenditore monzese Antonio Rosati, che nel giro di due stagioni (concluse con altrettante promozioni consecutive) port\u00f2 i biancorossi dapprima in Lega Pro Prima Divisione e infine, nel 2010, con il secondo posto in classifica nella stagione regolare e la vittoria dei play-off, in Serie B, donde il Varese mancava da 25 anni. Nelle prime due stagioni di militanza in seconda serie i biancorossi arrivano per due volte consecutive a giocarsi la promozione in Serie A, senza per\u00f2 riuscire a superare lo scoglio play-off.\nAl termine della stagione 2012-2013, conclusa con il mancato accesso ai play-off all'ultima giornata, Rosati (in procinto di entrare nei quadri dirigenti del ) cedette la propriet\u00e0 e la presidenza del club a Nicola Laurenza, gi\u00e0 da tre stagioni sponsor principale dei biancorossi. La gestione Laurenza tuttavia condusse a due stagioni segnate da scarso rendimento agonistico e crescenti problematiche societarie, che culminano nella retrocessione in Lega Pro nel 2015, dopo cinque stagioni di permanenza nel campionato di Serie B.\nNell'estate 2015 Laurenza (che ad inizio anno aveva lasciato la presidenza del Varese, poi rilevata transitoriamente dall'avvocato Pierpaolo Cassar\u00e0) cedette le quote di maggioranza della societ\u00e0 al misconosciuto faccendiere libanese Al\u00ec Zeaiter, il quale (dopo aver promesso un pronto rilancio della squadra) tuttavia si dimise dopo poche settimane. Il club, ormai oberato dai debiti e rimasto nelle mani del vicepresidente Massimo Trainito, non riusc\u00ec infine a perfezionare l'iscrizione alla Lega Pro 2015-2016; pertanto il consiglio federale della Lega Calcio dispose la revoca della Licenza Nazionale alla societ\u00e0, decretandone l'estromissione dal calcio professionistico italiano.\nUscito di scena il Varese 1910, il sindaco di Varese in carica Attilio Fontana si adoper\u00f2 per radunare i soggetti interessati alla ricostituzione del sodalizio: dopo un primo tentativo fallito (che precluse la possibilit\u00e0 di iscrivere il \"nuovo Varese\" alla Serie D), un pool di imprenditori varesini e semplici tifosi capeggiati da Gabriele Ciavarrella, Piero Galparoli e Enzo Rosa finanziarono la creazione di una nuova societ\u00e0, denominata \"Varese Calcio S.S.D.\" e iscrittasi al campionato di Eccellenza. La nuova squadra vinse con ampio margine il proprio girone (senza subire alcuna sconfitta) e ottenne la promozione in Serie D. Dopo aver sfiorato l'immediato ritorno tra i professionisti nella successiva annata, la societ\u00e0 sub\u00ec tuttavia una nuova e repentina crisi economica e sportiva, tale da condurla, al termine della stagione 2017-2018, a perdere i play-out contro l' e retrocedere in Eccellenza.\nIl successivo campionato, portato a termine con difficolt\u00e0 (sia pure con la vittoria in Coppa Italia Dilettanti Lombardia) e in un quadro di crescente crisi economico-amministrativa, si conclude con l'ulteriore fallimento societario, proclamato ufficialmente il 12 agosto 2019. A seguito di ci\u00f2 nessuna societ\u00e0 si propone per subentrare formalmente alla tradizione sportiva biancorossa, che pertanto dalla stagione 2019-2020 si deve ritenere quiescente. \nIl nome di Varese nel calcio e i colori biancorossi sono dunque mantenuti, senza alcun collegamento effettivo o rivendicato con le realt\u00e0 precedenti, da due societ\u00e0 dilettantistiche fondate \"ex novo\" nel 2019: l'Accademia Varese, club di solo settore giovanile con sede a Calcinate degli Origoni, e il Citt\u00e0 di Varese, partito dalla Terza Categoria provinciale e inizialmente basato al campo \"ex Varesello\" delle Bustecche. Proprio quest'ultima, dopo aver vinto il campionato di competenza, nell'estate 2020 rileva per fusione il titolo sportivo del (seconda squadra di Busto Arsizio) e ottiene il diritto a concorrere alla Serie D, oltre alla gestione dello stadio Franco Ossola.\nColori e simboli.\nColori.\nAll'atto della nascita del club, esso adott\u00f2 casacche di colore viola abbinate a pantaloncini e calzettoni di colore bianco. Nel 1926, al fine di meglio richiamare il blasone cittadino, il colore dominante divenne il rosso.\nTradizionalmente le maglie principali della squadra presentano il rosso quale colore dominante e il bianco come tinta complementare per i dettagli (perlopi\u00f9 colletto, spalline, fianchi e orli). Nel corso della storia non sono bens\u00ec mancate soluzioni stilistiche diverse e peculiari: tra le prime il template sbarrato adottato a pi\u00f9 riprese tra gli anni 1960 e 1970 e il palo verticale a striscioline bianco-rosse sulla parte sinistra del torso delle casacche Admiral in uso nell'annata 1978-1979. Rappresentativi degli anni 1980 sono i modelli Adidas, dai pi\u00f9 \"classici\" (con le tipiche tre righe parallele su spalle e maniche abbinate a sottili pinstripes verticali) ai pi\u00f9 \"spregiudicati\" (con le tre righe disposte in posizione orizzontale sul petto e le pinstripes diagonali o trasversali, oppure il modello con maniche e spalle bianche della stagione 1984-1985). Negli anni 1990 si assiste ad una proliferazione di motivi decorativi geometrici traslucidi tono-su-tono, nonch\u00e9 ad ulteriori esperimenti come la casacca Umbro con un largo \"palo\" rosso centrale e maniche e fianchi completamente bianchi adottata nella stagione 1994-1995. All'insegna della semplicit\u00e0 sono invece le casacche degli anni 2000, periodo che comunque annovera esperimenti grafici singolari, quale la larga V bianca sul petto (analoga a quella storicamente adottata dal Lugano) apparsa nella stagione 2014-2015.\nLa seconda divisa adotta da prassi il medesimo aspetto della prima, ma a colori invertiti: il bianco domina sul rosso. Non sono tuttavia mancati nemmeno per essa creazioni singolari, quali la casacca in tinta unita azzurrina della stagione 1981-1982 e la maglia blu rifinita in bianco del biennio 1984-1985. Anche i colori bianco-rossi sono stati talora abbinati in modo peculiare, come nella divisa del 1999-2000 (con un disegno a forma di Y sul torso), la larga fascia rossa trasversale del 2000-2001 o la croce rossa a tutta larghezza (ispirata alla bandiera cittadina) apparsa sul frontale delle divise esterne tra il 2013 e il 2015. Tra il 2012 e il 2015 le maglie bianche vennero impiegate in via preferenziale anche nelle gare casalinghe, al fine di far meglio risaltare il marchio dello sponsor principale.\nVario \u00e8 invece lo stile adottato dalle terze maglie (qualora previste dai contratti di sponsorizzazione) e dalle divise dei portieri: nella prima categoria si annoverano la maglia gialla dell'annata 1995-1996, la rosso-nera del 1999-2000, il template a strisce verticali giallo-nere della stagione 2000-2001, le divise nere (variamente rifinite in rosso, bianco e talora oro) adottate nel quinquennio 2010-2015 e la casacca viola (celebrante le origini del club) adottata nella stagione 2015-2016. Per le maglie dei portieri viene particolarmente apprezzato dalla tifoseria il colore giallo, stabilmente impiegato dagli estremi difensori bosini nella seconda met\u00e0 del XX secolo in corrispondenza coi maggiori successi sportivi del Varese.\nPeculiari sono infine le soluzioni adottate nelle stagioni 2016-2017 e 2017-2018: nel primo caso, sul fianco sinistro di tutte e tre maglie previste per i giocatori di movimento \u00e8 apposta la serigrafia dell'effigie di San Vittore il Moro (patrono di Varese) a cavallo, al fine di celebrare il bicentenario dell'attribuzione del titolo di citt\u00e0 al comune bosino. Nel secondo caso invece i completi (maglie e pantaloncini) sono attraversati frontalmente da un gioco di linee ricurve e diritte sfalsate e di spessore differente, risultando cos\u00ec funzionalmente collegate alla \"brand identity\" (includente il complesso del materiale promozionale e delle campagne di fidelizzazione) lanciata dal club nell'estate 2017.\nSimboli ufficiali.\nStemma.\nIn oltre un secolo di esistenza, l'emblema della squadra ha sub\u00ecto varie modifiche ed aggiornamenti. I dettagli presenti pressoch\u00e9 in tutte le varianti adottate sono tuttavia la lettera \"V\" di Varese e i colori bianco-rossi.\nI primi emblemi erano utilizzati essenzialmente per i materiali promozionali e/o di comunicazione del club, nonch\u00e9 in circostanze formali (ricami su gagliardetti e abiti di rappresentanza); non era invece prevista la loro applicazione sulle divise da gioco (ove invece poteva apparire la denominazione sociale, in forma testuale). Ecco di seguito una carrellata dei marchi pi\u00f9 vetusti conosciuti.\nNel 1983 per la prima volta lo stemma sociale fu ricamato sulle maglie da gioco: esso era di forma circolare e presentava al centro una stilizzazione del monogramma \"VC\" (\"Varese Calcio\") in rosso, affiancata da un pallone da calcio.\nDal 1988 al 2004, con l'assunzione della denominazione \"Varese Football Club\", lo stemma present\u00f2 il monogramma \"VFC\", modellato a stilizzare una figura umana nell'atto di calciare un pallone. Di tale stemma vennero declinate due versioni.\nIl fallimento del Varese F.C. e la nascita dell'A.S. Varese 1910 comportarono l'introduzione di un nuovo emblema, raffigurante una V inscritta in un cerchio, con al centro un pallone da calcio e in alto il nome del club. Fino al 2008 la V era di colore rosso, cos\u00ec come il nome della squadra, il cerchio era bianco e il pallone raffigurato era di tipo \"moderno\" (con struttura ad esagoni e pentagoni bianco-neri). A seguire lo stemma venne modificato con un'inversione dei colori (V bianca su sfondo rosso), un diverso carattere tipografico per le scritte (a loro volta bianche) e la sostituzione del pallone con un modello di tipo \"antico\" (struttura a 18 strisce cucite su fasce di 3 ciascuna, tutte di colore bianco). In occasione del centenario del club (2010) siffatto stemma venne bordato da una fascia dorata alternata alla scritta \"1910-2010 CENTO ANNI VARESE\", mentre il pallone posto in mezzo alla V presentava inserti dorati.\nNel 2015, a seguito della rifondazione della societ\u00e0 col nome di \"Varese Calcio SSD\", il logo \u00e8 stato ridisegnato richiamandosi all'identificativo usato dalla \"Varese Sportiva\" anni 1930 (a sua volta ricalcante lo stemma araldico della citt\u00e0): l'emblema consiste pertanto in uno scudo troncato di bianco e rosso al palo bianco, con profili e bordi rossi, una \"V\" rossa inscritta nella met\u00e0 inferiore e la denominazione sociale posta in capo all'insieme.\nNel 2018 con il cambio di propriet\u00e0 lo stemma viene semplificato in una sorta di monogramma con la V e la A, iniziali del toponimo \"Varese\", \"fuse\" insieme. L'uso di tale logotipo si \u00e8 interrotto col fallimento del 2019.\nInno.\nNegli anni 1960 il club adottava come inno un brano intitolato \"Dai... forza Varese\", scritto da Antonietta Calderoni Alexis.\nNel 2012, durante la presidenza di Antonio Rosati, il cantante Rudy Neri (gi\u00e0 membro della band \"Prefisso\") scrisse un nuovo inno, intitolato \"Varese facci un gol\", poi rimasto in uso fino al 2015, quando a seguito del fallimento e rifondazione del club, la nuova dirigenza adott\u00f2 transitoriamente il brano \"Var\u00e9s\" della band \"Trenincorsa\".\nNel 2016 la societ\u00e0 ha adottato ufficialmente come inno il brano \"Biancorosso il cuore\", scritto ad hoc da Paolo Franchini e musicato da Luca Fraula e Alex Gasparotto (che ne \u00e8 inoltre la voce).\nStrutture.\nStadio.\nNei primi decenni della sua storia il Varese svolse le proprie attivit\u00e0 presso campi da gioco scarsamente attrezzati, siti in differenti quartieri della citt\u00e0: uno dei primi terreni era ubicato presso via Sanvito Silvestro, poi sostituito da un altro nel rione di Casbeno e dopo ancora dal prato della localit\u00e0 Bettole (ove successivamente verr\u00e0 edificato l'ippodromo varesino).\nNel 1935 venne finalmente inaugurato nel quartiere di Masnago lo \"stadio del Littorio\", provvisto di campo erboso regolamentare, velodromo e pista di atletica leggera. Il club biancorosso vi ha regolarmente disputato le gare interne, fatta salva una parentesi di pochi mesi nel 1945, allorch\u00e9 il temporaneo sequestro dell'impianto da parte del C.L.N. (che lo adib\u00ec a campo di concentramento temporaneo per prigionieri tedeschi e repubblichini) obblig\u00f2 la squadra a trasferirsi a Induno Olona.\nPi\u00f9 volte ampliata e ristrutturata nei decenni successivi, l'arena nel secondo dopoguerra fu dapprima rinominata \"stadio di Masnago\" e infine, a seguito della tragedia di Superga (1949), assunse l'intitolazione ufficiale di stadio Franco Ossola, in memoria del giocatore varesino militante nel \"Grande Torino\".\nLo stadio, che negli anni 1960-1970 poteva ospitare finanche spettatori, \u00e8 stato poi via via stabilizzato ad una capienza massima di poco meno di posti.\nCentro di allenamento.\nIl Varese non ha mai disposto di un centro d'allenamento stabile: nel corso della sua storia ha pertanto usufruito di varie infrastrutture dislocate in citt\u00e0 o in provincia. Nel corso del tempo vennero presentati diversi progetti volti a dotare il club di un polo d'allenamento permanente, analogamente a quanto realizzato da vari club italiani, senza per\u00f2 mai giungere ad una soluzione definitiva.\nNel 2015 venne adottato allo scopo il centro sportivo di via Majano a Varese, nel quartiere delle Bustecche, concesso in comodato dal Comune e dalla Provincia. Precedentemente usato dalla societ\u00e0 dilettantistica A.C. Varese Giovanile, il polo sportivo \u00e8 dotato di alcuni campi di diversa metratura, con fondo naturale o sintetico, pi\u00f9 spogliatoi ed edifici di servizio.\nL'allora gestione del Varese Calcio a pi\u00f9 riprese, present\u00f2 progetti per l'ammodernamento e il potenziamento dell'impianto, battezzato \"Varesello\" e dichiar\u00f2 di volerlo trasformare nel centro di allenamento unico di tutte le selezioni societarie; i propositi rimasero per\u00f2 in gran parte lettera morta a seguito del reinsorgere di difficolt\u00e0 nella gestione societaria, culminate nel nuovo fallimento del 2019.\nLa denominazione \"Varesello\" \u00e8 contestualmente caduta in disuso: il centro sportivo delle Bustecche \u00e8 pertanto stato assegnato alla nuova societ\u00e0 Citt\u00e0 di Varese, che l'ha adottato come campo interno per il campionato di Terza Categoria 2019-2020 e successivamente (previo ottenimento in concessione dello stadio Franco Ossola) l'ha riadibito a sede preparatoria, riuscendo altres\u00ec ad iniziarne la ristrutturazione.\nSponsor.\nAi sensi dell'evoluzione delle normative del calcio italiano in merito alle sponsorizzazioni, fino al 1978 le maglie da gioco del Varese non recarono su di esse alcun marchio commerciale. In tale anno, dopo che la FIGC ebbe autorizzato i soli fornitori tecnici ad inserire il loro logotipo sulle casacche, la maglia del Varese venne corredata per la prima volta da uno sponsor esplicito, nella fattispecie Admiral.\nTre anni dopo, nel 1981, la Federazione autorizz\u00f2 anche l'apposizione sulle maglie di marchi non collegati direttamente alla pratica calcistica: il direttore sportivo biancorosso Giuseppe Marotta si accord\u00f2 allora con l'imprenditore Erminio dall'Oglio (interessato ad investire nello sport) affinch\u00e9 apponesse sulle divise bosine il proprio marchio \"Hoonved impianti di lavaggio\". Tale prima sponsorizzazione extrasettore, protrattasi per 4 anni, rimase particolarmente amata dal pubblico varesino, giacch\u00e9 coincise con un buon momento di forma della squadra, che sotto la guida di Eugenio Fascetti seppe esprimere un buon gioco e lottare per la promozione in Serie A.\nA livello storico, il fornitore tecnico che maggiormente ha legato il proprio nome al Varese \u00e8 Adidas, che ha \"vestito\" il club bosino per nove stagioni complessive (dal 1981 al 1988 e dal 2011 al 2013). L'azienda extrasettore pi\u00f9 frequentemente legatasi alle maglie biancorosse \u00e8 invece la catena di grande distribuzione Tigros, \"main sponsor\" del Varese per otto stagioni (dal 1987 al 1992, dal 1993 al 1995 e ancora nel 2016): il patron del marchio, Luigi Orrigoni, fu egli stesso presidente della societ\u00e0 nel biennio 1990-1991.\nSi riporta di seguito la cronologia conosciuta di fornitori tecnici e sponsor ufficiali del Varese.\nSettore giovanile.\nTra i maggiori successi del settore giovanile del Varese si annovera il Campionato Primavera 2010-2011, in cui la selezione under-19 biancorossa (allenata da Devis Mangia) vinse il proprio girone e raggiunse poi la finale scudetto, ove venne sconfitta per 3-2 dalla dopo i tempi supplementari. Nella medesima stagione la squadra raggiunse anche la semifinale del prestigioso Torneo di Viareggio, ove venne eliminata dai pari et\u00e0 della Fiorentina.\nNel corso della sua storia il settore giovanile biancorosso ha accolto e formato giocatori d'alto livello quali Luigi Torti, Moreno Ferrario, Claudio Gentile, Gianpiero Marini, Luca Pellegrini, Achraf Lazaar, Eros Pisano e Giuseppe De Luca, nonch\u00e9 allenatori come Devis Mangia, Maurizio Ganz e Stefano Bettinelli.\nNella stagione 2017-2018 il settore giovanile del club \u00e8 affidato alla \"Varese Calcio Societ\u00e0 Sportiva Dilettantistica a r.l.\" (soggetto interamente controllata dal Varese Calcio S.r.l.) e gestisce quattro formazioni, militanti nelle categorie Juniores Nazionale, Allievi classi 2001-2002 di fascia A e Giovanissimi 2003 e 2004. Ad esse si aggiunge la Scuola Calcio, che gestisce le formazioni Esordienti (comprendente bambini da 11 a 12 anni), Pulcini (8-10 anni) e le attivit\u00e0 di base (suddivise nelle categorie Piccoli Amici - da 5 a 7 anni - e Progetto Bimbo - da 3 a 4 anni). Il club organizza altres\u00ec attivit\u00e0 a sfondo ludico-sportivo presso le scuole varesine.\nLe squadre giovanili sostengono gli allenamenti e giocano le partite interne al centro sportivo \"Varesello\" alle Bustecche di Varese, mentre le attivit\u00e0 della scuola calcio si svolgono essenzialmente in alcune palestre cittadine e sui campi accessori dello stadio Franco Ossola.\nAllenatori e presidenti.\nDi seguito l'elenco degli allenatori e dei presidenti.\nCalciatori.\nContributo alle Nazionali.\nIl Varese negli anni sessanta e settanta lanci\u00f2 numerosi calciatori destinati a ottenere significativi successi con la maglia della Nazionale italiana nel giro di pochi anni; tra gli altri Claudio Gentile e Gianpiero Marini (campioni del mondo nel 1982), cui si sarebbe dovuto verosimilmente aggiungere anche Roberto Bettega (poi fermato da un infortunio).\nLa Nazionale italiana in totale ha utilizzato dodici giocatori del Varese, per un computo di 6 presenze e un gol per la Nazionale maggiore, 8 presenze per la Nazionale B e 24 per quelle giovanili.\nStatistiche e record.\nStatistiche di squadra.\nDi seguito i principali record in Serie A:\nDi seguito i principali record in Serie B:\nIl 24 gennaio 2010, a seguito della vittoria casalinga contro il Pergocrema (2-1), i biancorossi hanno fissato il record di vittorie consecutive nei campionati nazionali italiani (11, superando il previgente primato di 9 vittorie appartenente all').\nDal 7 settembre 2008 (allorch\u00e9 l' si impose per 0-1 nella prima giornata del campionato di Seconda Divisione) al 14 agosto 2011 (ove l' vinse per 0-1 in Coppa Italia) il Varese ha inoltre accumulato 62 partite interne ufficiali - tra campionati e coppe - senza subire sconfitte.\nIl Varese occupa la 50\u00aa posizione nella classifica della tradizione sportiva dei club aventi all'attivo una o pi\u00f9 partecipazioni al campionato nazionale di Serie A. Si piazza invece 51\u00ba nella classifica perpetua della Serie A dal 1929.\nStatistiche individuali.\nDi seguito i primatisti di presenze e reti in campionato.\nTifoseria.\nStoria.\nIl movimento ultras a Varese si svilupp\u00f2 a partire dal 1974, allorch\u00e9 dal club \"Giovani Biancorossi Gazzada\" si scissero i \"Boys\", che per i 24 anni seguenti furono la compagine-guida del tifo radicale biancorosso. Ad essi si aggiunsero poi i \"Viking\" nel 1990, seguiti da \"Scossi\", \"Varese Front\" e il \"Campari Group\". Dal punto di vista politico-ideologico, la tifoseria radicale varesina (la cui sede \u00e8 la curva nord dello stadio Franco Ossola) si \u00e8 sempre attestata su posizioni di estrema destra.\nVerso la fine del XX secolo, dopo lo scioglimento dei \"Boys\", il ruolo di gruppo leader del movimento ultras pass\u00f2 ai \"Blood &amp; Honour\", gruppo nato nel 1998, il cui nome richiama il motto \"Blut und Ehre\" - in tedesco \"sangue e onore\" - della Hitlerjugend, la giovent\u00f9 hitleriana (dettaglio che, unitamente alla simbologia e al linguaggio adottato, caratterizzato da forme espressive frequentemente razziste e neo-nazifasciste, ne rimarca la palese connotazione ideologica di matrice destroide). La vita del gruppo \u00e8 stata caratterizzata da episodi violenti e controversi, come l'uccisione del capo storico Saverio Tibaldi, avvenuta in Spagna nel 2003 in circostanze non chiarite; nel corso degli anni, vari affiliati sono inoltre stati inquisiti e condannati per reati di vario genere, quali spaccio di sostanze stupefacenti e aggressioni verbali e fisiche a sfondo razziale.\nNei primi anni duemila i Blood &amp; Honour furono affiancati dagli \"Irriducibili\" e dal pi\u00f9 moderato \"Gruppo Comodo\" (con quest'ultimo che era solito seguire le partite interne dal settore distinti e non dalla curva). Entrambi i gruppi ebbero vita breve e si sciolsero entro il 2011. I B&amp;H si sono invece sciolti nel 2019, lasciando spazio alla nuova sigla \"Combat Ultras Varese 19\" (abbreviato C.U.V. 19).\nIl tifo per il Varese \u00e8 molto radicato anche al di fuori del territorio comunale: molti club organizzati (sia d'ispirazione ultras che moderata) affiliati alla societ\u00e0 sono infatti dislocati nei comuni della relativa provincia.\nDal 2019, a seguito del fallimento \"senza eredi\" del Varese Calcio, la tifoseria organizzata tende a seguire il gi\u00e0 menzionato Citt\u00e0 di Varese.\nGemellaggi e rivalit\u00e0.\nLa tifoseria varesina ha stretto tre rapporti di gemellaggio, con la tifoseria dell'Inter (in particolare col gruppo dei \"Viking\"), con gli Irriducibili e Viking della Lazio, con gli ultras del Saronno, capeggiati dal gruppo \"Fronte Ribelle Saronno\" e col gruppo \"Ultra Yomus\" del Valencia. Sovente le suddette tifoserie presenziano agli incontri delle squadre consociate, scambiandosi pubblico e striscioni, ed organizzano eventi in comune. Solidi sono anche i legami con la tifoseria della Pallacanestro Varese.\nPer quanto riguarda le rivalit\u00e0, risulta particolarmente accesa quella contro gli ultras del ; ulteriori rapporti tesi si registrano inoltre nei confronti dei supporters di Verona, Pro Patria, , Cremonese, , , Milan."}
{"id": "281324", "revid": "181699", "url": "https://it.wikipedia.org/wiki?curid=281324", "title": "Interesse ad agire", "text": "L'interesse ad agire \u00e8 la condizione processuale che subordina la facolt\u00e0 per un soggetto di richiedere la pronuncia di un provvedimento giudiziale alla concreta possibilit\u00e0 che da esso discendano effetti favorevoli e giuridicamente apprezzabili per il soggetto medesimo. Pur con denominazioni diverse, la categoria si ritrova nel processo civile, nel processo amministrativo e, con riferimento alle impugnazioni e all'ammissione delle parti civili, anche nel processo penale.\nProcesso civile.\nNel processo civile l'interesse ad agire costituisce un presupposto processuale, il cui difetto \u00e8 rilevabile anche d'ufficio in ogni stato e grado del processo.\nLa condizione \u00e8 rubricata all'articolo 100 del vigente Codice di Procedura Civile, nel quale si legge che \"per proporre una domanda o per contraddire alla stessa \u00e8 necessario avervi interesse\".\nTale interesse consiste nella necessit\u00e0 di ottenere dal processo la protezione dell'interesse sostanziale e si concreta infine nell'affermazione della lesione dell'interesse sostanziale e nell'idoneit\u00e0 a soddisfarlo da parte della sentenza chiesta al giudice dalla parte. Si deve sottolineare come la lesione lamentata dal soggetto deve essere solamente \"affermata\" e non concretamente avvenuta, in quanto il fatto che la lesione sia stata realmente sofferta o meno \u00e8 questione che attiene al merito della domanda (mentre l'interesse ad agire \u00e8 questione di rito).\nConsistendo quindi l'interesse ad agire nella semplice e sola affermazione da parte del soggetto della lesione di un proprio diritto si capisce come tale condizione dell'azione sar\u00e0 quasi sempre presente (come rileva la dottrina pi\u00f9 moderna), mancando solo in ipotesi scolastiche in cui l'attore evidenzi nella sua stessa domanda l'adempimento del credito per il quale chiede la condanna del convenuto (non pu\u00f2 egli infatti avere interesse ad agire con un'azione di condanna in ordine ad un credito che gli \u00e8 gi\u00e0 stato saldato), oppure nel caso in cui un soggetto impugni un contratto riproduttivo di un precedente accordo ormai non pi\u00f9 contestabile. Pi\u00f9 numerose invece sono le ipotesi di carenza dell'interesse ad agire nel campo delle azioni di accertamento, carenza che ricorrer\u00e0 ogni volta in cui sia mancata e manchi una contestazione reale, attuale e concreta, da parte dell'avversario, in ordine ad un determinato diritto.\nSecondo la tesi classica, enunciata ad esempio dal TAR di Napoli nella sentenza del 15 maggio 2007 n. 5196, \u00ab l'interesse ad agire, che costituisce una delle condizioni dell'azione nel processo ed anzi dell'azione processuale in genere, presenterebbe tre caratteristiche specifiche l'accertamento della cui indefettibilit\u00e0 costituisce una delle principali verifiche in rito che il giudice \u00e8 chiamato a compiere preliminarmente all'esame del merito della controversia. Si tratta dell'attualit\u00e0, della concretezza e della personalit\u00e0 dell'interesse.\nSotto tale profilo, l'interesse ad agire s'identifica comunemente nell'utilit\u00e0 concreta che la decisione giurisdizionale favorevole \u00e8 idonea ad apportare alla posizione giuridica soggettiva di cui \u00e8 titolare chi ha agito in giudizio; ed ecco che cos\u00ec, accanto ad obiettivi di concretezza, nel senso che la pronuncia deve essere satisfattiva di interessi effettivi e non anche meramente ipotetici o in altro modo non meritevoli di tutela, e di personalit\u00e0, ossia che ne risulti in via diretta comunque ristorata la posizione sostanziale di chi abbia agito in giudizio, \u00e8 richiesta anche l'attualit\u00e0, nel senso che l'aspettativa in termini di utilit\u00e0 che si attende dalla sentenza deve sussistere fino al momento della sua emanazione \u00bb.\nSecondo Chiovenda \u00abl'interesse ad agire \u00e8 l'interesse a servirsi dell'autorit\u00e0 giudiziaria: consiste nell'interesse ad evitare il danno ingiusto che l'attore soffrirebbe senza l'intervento degli organi giurisdizionali \u00bb.\nIl difetto di interesse ad agire \u00e8 rilevabile in qualunque stato e grado del processo.\nNei gradi di impugnazione l'interesse ad agire si sovrappone e si risolve nel concetto di soccombenza, ossia nel pregiudizio concreto che al soggetto \u00e8 stato causato dalla sentenza che va ad impugnare."}
{"id": "281326", "revid": "1776051", "url": "https://it.wikipedia.org/wiki?curid=281326", "title": "Kleinandelfingen", "text": "Kleinandelfingen (toponimo tedesco) \u00e8 un comune svizzero di 2\u00a0067 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "281327", "revid": "125350619", "url": "https://it.wikipedia.org/wiki?curid=281327", "title": "Enrico di Guisa", "text": "Fu principe di Joinville, poi terzo duca di Guisa nel 1563, conte d'Eu e pari di Francia, gran maestro di Francia.\nEra il figlio primogenito di Francesco I di Guisa, secondo duca di Guisa, assassinato nel 1563 da un gentiluomo protestante, e di Anna d'Este.\nBiografia.\nEnrico fu posto sotto la tutela dello zio Carlo di Guisa, cardinale di Lorena che s'incaric\u00f2 della sua istruzione. Interessato al suo apprendistato militare, il cardinale lo spinse a viaggiare in Europa per acquisire esperienza. Sin dall'infanzia, per l'uccisione del padre alle mura d'Orl\u00e9ans, coltiv\u00f2 un odio implacabile per i protestanti.\nAl suo ritorno in Francia, il duca di Guisa, ormai adulto, si prepar\u00f2 a diventare il capo della casa di Guisa che rappresentava l'opposizione ultra-cattolica di fronte al partito protestante. Partecip\u00f2 attivamente alla seconda e terza guerra di religione, al fianco di Enrico duca d'Angi\u00f2 (futuro re Enrico III). Si distinse nelle battaglie di Jarnac il 13 marzo 1569 e di Moncontour il 3 ottobre 1569 ed acquis\u00ec notoriet\u00e0 senza tuttavia superare quella del duca d'Angi\u00f2.\nGi\u00e0 molto ambizioso a vent'anni, Enrico di Guisa sperava di sposare la principessa Margherita di Valois ma questo matrimonio non si fece per l'opposizione della regina madre, Caterina de' Medici, cos\u00eccch\u00e8 Enrico spos\u00f2 il 4 ottobre 1570 Caterina di Cl\u00e8ves, contessa d'Eu e principessa di Ch\u00e2teau-Renault, figlia di Francesco I, duca di Nevers, dalla quale ebbe quattordici figli.\n che il duca di Guisa fosse stato il mandante dell'assassinio dell'ammiraglio Gaspare di Coligny, capo del partito protestante. Se il duca ha svolto un ruolo in quest'assassinio, lo ha fatto all'ombra dei suoi zii, il duca d'Aumale e il cardinale di Lorena, veri responsabili della casa di Guisa.\nDurante la Notte di San Bartolomeo, il 24 agosto 1572, Enrico era alla testa dei gruppi armati che dovevano assassinare i principali capi protestanti e vide infatti morire, gettato da una finestra, l'ammiraglio Coligny, quello che considerava l'assassino di suo padre. Quindi Enrico di Guisa insegu\u00ec i protestanti piazzati sulla riva sud dopo essere fuggiti da Parigi da una porta non sorvegliata. Il duca di Guisa non era dunque a Parigi quando cominci\u00f2 il massacro di San Bartolomeo ma vi ritorn\u00f2 solo il giorno successivo, dopo un inutile tentativo di catturare Montgomery.\nIn seguito il duca di Guisa continu\u00f2 ad essere il pilastro del cattolicesimo intransigente. A seguito di una ferita al viso ricevuta in occasione della battaglia di Dormans il 10 ottobre 1575, fu soprannominato \"le Balafr\u00e8\", (\"lo Sfregiato\", come suo padre prima di lui). Dopo la pace di Beaulieu, sostenne la Lega cattolica, di cui divent\u00f2 il capo, e si oppose ai protestanti. A questo titolo firm\u00f2 il trattato di Joinville con il re Filippo II di Spagna nel 1582, in virt\u00f9 del quale quest'ultimo portava il suo sostegno finanziario alla Lega.\nFu uno dei promotori del trattato di Nemours il 7 luglio 1585 con il quale Enrico III revoc\u00f2 l'editto di pacificazione e scaten\u00f2 nuovamente la guerra contro i protestanti.\nIn occasione dell'ottava guerra di religione, alla testa delle truppe cattoliche, sconfisse i protestanti a Vimory il 26 ottobre 1587 e ad Auneau il 24 novembre 1587.\nDivenuto molto popolare, torn\u00f2 a Parigi il 9 maggio 1588 nonostante il divieto formale del re. Prese una parte molto attiva nella \"Giornata delle barricate\" il 12 maggio 1588 a seguito della quale, forte del suo successo, costrinse Enrico III a firmare l'editto dell'Unione (15 luglio 1588) con il quale diventava comandante generale degli eserciti del regno.\nIl re oramai temeva le ambizioni regali del Guisa e organizz\u00f2 il suo assassinio ad opera della sua guardia personale, i \"q\"uarante-cinq\".\" L'occasione fu data dalla riunione degli Stati generali nel castello di Blois il 23 dicembre 1588. Pare che il duca fosse stato avvisato pi\u00f9 volte del pericolo nei giorni precedenti. Malgrado ci\u00f2 non esit\u00f2 a recarsi nelle stanze del re, dove fu assassinato pur opponendo una forte resistenza e ferendo diversi aggressori. Per evitare che i resti venissero trattati come quelli di un martire dal partito ultra-cattolico, il suo corpo fu bruciato in una delle sale del castello e le sue ceneri gettate nella Loira. Lo stesso giorno, suo figlio Carlo fu arrestato. Suo fratello Luigi, cardinale di Lorena, rappresentante del clero agli Stati generali, fu incarcerato e assassinato il giorno seguente.\nDiscendenza.\nEnrico e Caterina ebbero quattordici figli:\nLetteratura.\nA lui \u00e8 dedicato \"the state of blois\" di George Payne Rainsford James, pubblicato nel 1839.\nEnrico di Guisa compare come personaggio nell'ultimo capitolo della trilogia di Ken Follett\"La Colonna di Fuoco\", romanzo del 2017."}
{"id": "281329", "revid": "599", "url": "https://it.wikipedia.org/wiki?curid=281329", "title": "Equazione d'onda", "text": ""}
{"id": "281333", "revid": "1776051", "url": "https://it.wikipedia.org/wiki?curid=281333", "title": "Tr\u00fcllikon", "text": "Tr\u00fcllikon (toponimo tedesco) \u00e8 un comune svizzero di 1\u00a0064 abitanti del Canton Zurigo, nel distretto di Andelfingen.\nStoria.\nDal suo territorio nel 1879 fu scorporata la localit\u00e0 di Truttikon, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "281334", "revid": "99622343", "url": "https://it.wikipedia.org/wiki?curid=281334", "title": "Raute", "text": ""}
{"id": "281335", "revid": "33888", "url": "https://it.wikipedia.org/wiki?curid=281335", "title": "Praemium Classicum Clavarense", "text": "Il Praemium Classicum Clavarense \u00e8 un riconoscimento assegnato ogni anno a Chiavari da parte dell'Associazione italiana di cultura classica a uno studioso particolarmente benemerito nel campo delle discipline classiche, alternativamente un grecista e un latinista. Nel corso degli anni non sono stati premiati solo filologi, ma anche storici dell'antichit\u00e0 e della filosofia. Il \"Praemium\" \u00e8 stato istituito nel 1994.\nQuesto l'elenco dei vincitori:"}
{"id": "281337", "revid": "1762097", "url": "https://it.wikipedia.org/wiki?curid=281337", "title": "Sadako", "text": ""}
{"id": "281338", "revid": "1776051", "url": "https://it.wikipedia.org/wiki?curid=281338", "title": "Truttikon", "text": "Truttikon (toponimo tedesco) \u00e8 un comune svizzero di 469 abitanti del Canton Zurigo, nel distretto di Andelfingen.\nStoria.\nIl comune \u00e8 stato istituito nel 1879 per scorporo da quello di Tr\u00fcllikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "281340", "revid": "590", "url": "https://it.wikipedia.org/wiki?curid=281340", "title": "Luca Sofri", "text": " \u00c8 direttore del giornale online \"il Post\".\nBiografia.\nFamiglia e carriera giornalistica.\nFiglio di Adriano Sofri e Alessandra Peretti, \u00e8 stato sposato con Daria Bignardi fino al 2018, conduttrice televisiva da cui ha avuto una figlia, Emilia. In passato ha curato una rubrica dedicata a eBay su \"Internazionale\", e ha scritto per \"Il Foglio\", \"l'Unit\u00e0\", \"GQ\", \"Panorama\", \"Diario\", \"Wired\", \"Vanity Fair\" e \"La Gazzetta dello Sport\". Nel 2002 ha condotto insieme con Giuliano Ferrara la trasmissione di approfondimento su LA7 \"Otto e mezzo\". Nel 2005, sempre per LA7, ha condotto alcune puntate del programma di approfondimento storico \"Passato prossimo\". Sino alla fine del 2009 ha condotto, insieme con Matteo Bordone, tutti i giorni su Rai Radio 2 il programma radiofonico \"Condor\". Attualmente Sofri scrive per il giornale on-line \"Il Post\", di cui \u00e8 direttore. Inoltre dal 2012 \u00e8 direttore artistico del Festival di libri e altrecose di Pescara.\nLibri pubblicati.\nNel 2006 ha pubblicato per Rizzoli il suo primo libro intitolato \"Playlist\", una \u00abguida alle 2556 canzoni di cui non potete fare a meno\u00bb, ristampato in un'edizione aggiornata nel 2008.\nNel 2011 ha pubblicato sempre per Rizzoli il saggio \"Un grande paese\", in cui raccoglie ed espande le idee, soprattutto sulla politica e sul futuro del paese, che nel tempo aveva espresso sul suo blog.\nNel 2015 ha pubblicato ancora per Rizzoli il saggio \"Notizie che non lo erano\", che riprende il titolo di una rubrica su \"La\" \"Gazzetta dello Sport\".\nAttivit\u00e0 online.\nDal 20 novembre 2000 gestisce un blog intitolato \"Wittgenstein\" dove pubblica riflessioni e articoli di cultura generale. La missione \u00e8 di dedicarne il contenuto ai \"filologi del terzo millennio\"\nNel 2010 Luca Sofri fonda \"Il Post\", una testata giornalistica online. Il magazine \u00e8 online dall'aprile 2010 ed \u00e8 progettato come un aggregatore di contenuti della stampa italiana e internazionale, selezionati con discrezione dalla redazione, affiancati da contenuti, anche in forma di blog, prodotti dalla stessa redazione e da collaboratori come Paolo Virz\u00ec, Giovanni Floris, Debora Serracchiani e Flavia Perina."}
{"id": "281342", "revid": "1776051", "url": "https://it.wikipedia.org/wiki?curid=281342", "title": "Waltalingen", "text": "Waltalingen (toponimo tedesco) \u00e8 un comune svizzero di 657 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "281344", "revid": "287204", "url": "https://it.wikipedia.org/wiki?curid=281344", "title": "Epicondilite", "text": "Lepicondilite (precisamente epicondilalgia omerale, in gergo \"gomito del tennista\"), \u00e8 un processo degenerativo dei tendini che si inseriscono nel gomito, in dettaglio sull'epicondilo laterale. Innanzitutto \u00e8 bene precisare che questa sindrome ha assunto la denominazione di epicondilalgia, e non pi\u00f9 epicondilite. Si credeva, infatti, che la causa fosse di tipo infiammatorio, mentre con le ultime evidenze scientifiche, si \u00e8 scoperto che invece \u00e8 preponderante il processo degenerativo a carico dei tendini coinvolti. Sono state riscontrate modificazioni nel funzionamento dei tendini di ordine neurogenico dovute alla presenza di mediatori chimici del dolore come la sostanza P e la calcitonina, neovascolarizzazione e la presenza di fibre necrotiche. Il termine tendinite \u00e8 quindi passato in disuso e sostituito da tendinopatia, che pi\u00f9 propriamente rappresenta il processo degenerativo a carico del tendine.\nTuttavia, l'epicondilite non va intesa come una patologia che riguarda solo un piccolo gruppo di sportivi, ma riguarda anche chi sta molto tempo con gli arti superiori fermi nella stessa posizione per altri motivi, come un dattilografo, un pianista o uno scrittore che usi la tastiera. In genere i medici consigliano di cercare di prevenirla, riscaldando sempre bene le articolazioni prima di dedicarsi a degli sforzi intensi, come il culturismo, il power lifting, altri tipi di sport o lavori di natura manuale. Si tratta di un disturbo di carattere invalidante, che, qualora non affrontato con la giusta terapia, pu\u00f2 cronicizzare.\nSintomi.\nIl dolore \u00e8 localizzato dove queste fibre si attaccano all'osso sul lato esterno del gomito o lungo i ventri dei muscoli epicondiloidei all'avambraccio. Le cause di questa tendinite possono essere o i microtraumatismi in conseguenza di movimenti ripetitivi sportivi o lavorativi o traumi diretti con successiva infiammazione dell'inserzione tendinea di questi muscoli al gomito. L'epicondilite insorge pertanto in soggetti sportivi ed \u00e8 tipica di giocatori di tennis (da qui il nome di gomito del tennista). Clinicamente si manifesta con dolore ad insorgenza subdola, con dolenzia durante l'uso combinato di mano, polso e gomito. Il dolore pu\u00f2 aumentare la sera, dopo la giornata lavorativa. Solitamente la sintomatologia diventa pi\u00f9 intensa per entit\u00e0 e durata, con maggior impaccio funzionale e riduzione progressiva dell'attivit\u00e0 lavorativa fino ad una vera e propria impotenza funzionale antalgica.\nDiagnosi.\nL'esame radiologico \u00e8 solitamente negativo (anche se talora sono presenti calcificazioni in sede iuxtaepicondiloidea). La diagnosi \u00e8 clinica anche se una ecografia tendinea, meglio se effettuata con color o power Doppler, consente di identificare le aree di degenerazione endotendinea e l'iperemia dei tessuti peritendinei.\nTerapia.\nNelle forme acute (dolore in atto) la terapia mira a eliminare l'infiammazione ed il dolore mediante l'interruzione momentanea della attivit\u00e0 sportiva e lavorativa, associando l'uso di FANS (antinfiammatori non steroidei), con una eventuale immobilizzazione del gomito per 20 giorni, associando 2-3 infiltrazioni steroidee a livello tendineo. \u00c8 possibile effettuare un trattamento dell'epicondilite mediante terapia infiltrativa sotto guida ecografica utilizzando semplicemente un ago e farmaci quali il cortisone o l'acido ialuronico.\nNelle forme ribelli alla terapia conservativa, \u00e8 indicato, anche se non tutti i chirurghi lo adottano, l'intervento chirurgico rappresentato o da una bonifica della regione tendinea, o da una disinserzione dei tendini alla giunzione osteotendinea, o da una cruentazione dell'epicondilo. Negli ultimi tempi si \u00e8 molto diffuso con successo il ricorso alla terapia con onde d'urto o terapia a vibrazione locale che molto spesso sono pi\u00f9 efficaci delle terapie fisiche tradizionali e possono evitare il ricorso all'intervento chirurgico.\nAltra recente ed efficace terapia prevede esercizi di recupero della funzionalit\u00e0 che prevedono contrazioni eccentriche (ripetizioni negative) dei gruppi muscolari dell'avambraccio coinvolti nell'infiammazione."}
{"id": "281349", "revid": "1543377", "url": "https://it.wikipedia.org/wiki?curid=281349", "title": "Codice internazionale dei segnali", "text": "Il codice internazionale dei segnali o INTERCO (dall'inglese \"International Code of Signals\") \u00e8 un codice di segnalazione utilizzato dalle navi mercantili e militari per comunicare messaggi importanti relativi allo stato della nave ed alle intenzioni del suo comandante o armatore quando vi siano barriere linguistiche.\nI segnali INTERCO possono essere trasmessi per mezzo di bandiere di segnalazione, luci lampeggianti, semaforo, codice Morse, codice Morse semaforico, o via radio.\nL'Organizzazione marittima internazionale (IMO) \u00e8 l'ente che oggi gestisce l'INTERCO.\nStoria del codice internazionale dei segnali.\nIl primo codice internazionale \u00e8 stato progettato nel 1855 dal British Board of Trade e fu pubblicato nel 1857 in due parti: la prima conteneva i segnali universali e internazionali e la seconda i soli segnali britannici. Diciotto diverse bandiere di segnalazione furono utilizzate per creare oltre 70.000 possibili messaggi.\nIl codice fu revisionato dal British Board of Trade nel 1887, e fu modificato nel corso della Conferenza internazionale di Washington del 1889. Il codice fu usato nella battaglia di Tsushima, quando i sopravvissuti della flotta russa inviarono il messaggio XGA (\"mi arrendo\"), agli ufficiali giapponesi.\nDopo la prima guerra mondiale, la Conferenza internazionale di radiotelegrafia di Washington del 1927 prese in considerazione delle proposte per una nuova revisione del codice. Il codice venne preparato in sette lingue: inglese, francese, italiano, tedesco, giapponese, spagnolo e norvegese. Questa nuova edizione fu completata nel 1930 e fu adottata dalla Internazionale della radiotelegrafia di Madrid del 1932. La conferenza di Madrid istitu\u00ec anche un comitato per la revisione permanente del codice.\nLa nuova versione introdusse un vocabolario per l'aviazione ed una sezione medica completa con l'assistenza e per suggerimento dell'Office international d'hygiene publique. Fu anche inserito un certo numero di segnali per le comunicazioni tra navi ed armatori, agenti marittimi, scali per le riparazioni, ed altre strutture marittime.\nDopo la seconda guerra mondiale, la Conferenza amministrativa delle radiocomunicazioni della International Telecommunication Union (ITU) sugger\u00ec nel 1947 che il codice internazionale dei segnali dovesse rientrare nelle competenze della Inter-Governmental Maritime Consultative Organization (IMCO), che poi divenne la IMO. Nel gennaio 1959, la prima assemblea dell'IMCO decise che l'organizzazione dovesse assumere tutte le funzioni svolte dal comitato permanente per l'International Code of Signals.\nLa seconda assemblea dell'IMCO del 1961 approv\u00f2 dei progetti per la completa revisione del codice internazionale dei segnali per rispondere alle nuove esigenze dei marinai. Le revisioni furono preparate in nove lingue: inglese, francese, italiano, tedesco, giapponese, spagnolo e norvegese, russo e greco.\nIl codice fu revisionato nel 1964 tenendo conto delle raccomandazioni della Convenzione internazionale per la sicurezza della vita in mare (SOLAS) del 1960 e della Conferenza amministrativa delle radiocomunicazioni di Ginevra del 1959. Fu adottato nel 1965.\nOgni segnale dell'INTERCO ha un significato completo; ci\u00f2 significa che chi lo riceve non ha bisogno di due o pi\u00f9 segnali per comprendere il messaggio.\nLa versione in inglese dell'INTERCO \u00e8 disponibile presso l'agenzia statunitense National Geospatial-Intelligence Agency (NGA), gi\u00e0 nota come National Imagery and Mapping Agency (NIMA).\nEsempi di messaggi.\nAC: Stiamo per abbandonare la nave.\nAD: Stiamo per abbandonare la nave che ha subito un incidente nucleare ed \u00e8 fonte di possibili radiazioni pericolose.\nAN: Ci serve un medico.\nAN 1: Ci serve un medico; abbiamo ferite gravi.\nAN 2: Ci serve un medico; abbiamo morti per radiazioni.\nBR: Ho bisogno urgente di un elicottero.\nEL: Ripeto la posizione del disastro.\nEL 1: Qual \u00e8 la posizione della nave incorsa nel disastro?\nGM: Non possiamo salvare la nave.\nGN: Dovreste prelevare del personale.\nGN 1: Vorremmo che alcune persone fossero prelevate. Rimarr\u00e0 a bordo un equipaggio ridotto al minimo.\nGN 2: Preleveremo del personale.\nGN 3: Potete prelevare del personale?\nIT: Andiamo a fuoco.\nMAA: Richiediamo assistenza medica urgente.\nMAB: Vi chiediamo di recarvi all'appuntamento nella posizione indicata.\nMAC: Vi chiediamo di organizzare un ricovero in ospedale.\nMAD: Ci troviamo a... (indicare il numero) ore dal porto pi\u00f9 vicino.\nVG: La copertura di nuvole basse \u00e8... (numero di ottanti o ottavi di cielo coperto)."}
{"id": "281350", "revid": "18778", "url": "https://it.wikipedia.org/wiki?curid=281350", "title": "Joomla", "text": ""}
{"id": "281351", "revid": "1027057", "url": "https://it.wikipedia.org/wiki?curid=281351", "title": "RAM (disambigua)", "text": ""}
{"id": "281357", "revid": "2175", "url": "https://it.wikipedia.org/wiki?curid=281357", "title": "Georges-Eug\u00e8ne Haussmann", "text": ""}
{"id": "281359", "revid": "104458", "url": "https://it.wikipedia.org/wiki?curid=281359", "title": "Rio Ram", "text": "Il Rio Ram (\"Rambach\" in tedesco e \"Rom\" in romancio) \u00e8 un fiume della Svizzera e dell'Italia lungo 24,7\u00a0km. \nNasce nel Canton Grigioni nei pressi del Pass dal Fuorn e forma la Val Monastero, bagnando Tschierv e M\u00fcstair. Entra in Italia a Tubre (BZ) e confluisce da destra nell'Adige presso Glorenza. \nI comuni attraversati sono M\u00fcstair in Svizzera, Tubre, Malles Venosta e Glorenza in Italia."}
{"id": "281362", "revid": "287204", "url": "https://it.wikipedia.org/wiki?curid=281362", "title": "Valle di Muggio", "text": "La valle di Muggio (\"V\u00e0ll da M\u00fcgg\" dialetto comasco), chiamata anche valle del Breggia o val Breggia, \u00e8 una valle a cavallo tra Cantone Ticino (nella Svizzera italiana) e provincia di Como (in Italia). Dal punto di vista svizzero, \u00e8 la vallata pi\u00f9 a sud dell'intera Confederazione Elvetica.\nI due differenti nomi derivano rispettivamente dal centro abitato svizzero di Muggio e dal torrente Breggia che attraversa la valle: il primo \u00e8 il nome utilizzato in Svizzera, mentre il secondo in Italia. La valle nasce in territorio italiano, nel comune di Centro Valle Intelvi, percorre poi la Svizzera e infine ritorna in Italia, dove il torrente sfocia nel Lago di Como; questo d\u00e0 alla valle la peculiarit\u00e0 di essere la sola in Svizzera a essere compresa nel bacino idrografico del Lario e del fiume Adda.\nFa parte delle Prealpi Comasche, in particolare della catena Tremezzo-Generoso-Gordona, all'interno della quale divide il gruppo del Generoso da quello Gordona-Bisbino.\nNel paese di Cabbio \u00e8 allestito il Museo etnografico della Valle di Muggio descrittivo della realt\u00e0 valligiana."}
{"id": "281364", "revid": "1543377", "url": "https://it.wikipedia.org/wiki?curid=281364", "title": "Scarabeo d'oro", "text": "Scarabeo d'oro \u00e8 il soprannome dato da Citro\u00ebn a una serie di autoveicoli speciali (in francese \"Autochenille\"), derivati dalla Citro\u00ebn B2 e caratterizzati dal particolare sistema di trasmissione del moto. Infatti si trattava di automobili provviste di pneumatici direzionali anteriori e di trazione a cingoli posteriori, in grado di fornire garanzia di trazione su qualsiasi terreno.\nQuesta serie di veicoli sperimentali \u00e8 stata sviluppata intorno al 1925 con lo scopo di organizzare una spedizione a scopo promozionale attraverso il deserto del Sahara. Tale spedizione venne conosciuta come la Crociera nera.\nUn veicolo di questa serie \u00e8 stato poi utilizzato per una successiva spedizione, sponsorizzata dal National Geographic, attraverso la catena dell'Himalaya (la Crociera gialla 1931-1932) superando passi montani superiori ai 6000\u00a0m s.l.m. Per superare i passaggi pi\u00f9 difficoltosi \u00e8 stato necessario lo smontaggio dei veicoli e il loro trasporto a mezzo di animali."}
{"id": "281365", "revid": "228587", "url": "https://it.wikipedia.org/wiki?curid=281365", "title": "Cloud", "text": ""}
{"id": "281367", "revid": "124921118", "url": "https://it.wikipedia.org/wiki?curid=281367", "title": "Joomla!", "text": "Joomla! (IPA: ) \u00e8 un \"content management system\" (CMS) per la realizzazione di siti web, scritta in linguaggio PHP e pubblicata con licenza libera GNU GPL v2. Nato nel settembre 2005 da una scissione (fork) dal codice del CMS Mambo, \u00e8 attualmente in rapido sviluppo, sotto la guida di un gruppo di programmatori (per buona parte ex-sviluppatori di Mambo) riuniti nell'associazione no-profit \"Open Source Matters\". \u00c8 uno dei CMS pi\u00f9 conosciuti al mondo.\nStoria.\n \n \n \nJoomla! nasce come risultato di un fork di Mambo tra l'australiana Miro Corporation, la proprietaria del trademark Mambo, e un gruppo di programmatori volontari, inclusi tutti i componenti il team di sviluppo. I due gruppi si separarono il 17 agosto 2005.\nLa Miro Corporation fond\u00f2 una fondazione no-profit con lo scopo di finanziare il progetto e proteggersi da problemi legali. Il team di sviluppo afferm\u00f2 che molti fondi dati alla fondazione andavano contro gli accordi precedenti fatti dall'eletto Mambo Steering Committee, mancando la necessaria consultazione con i principali membri del progetto e includendo clausole che violavano i valori dell'Open Source.\nIl team di sviluppo cre\u00f2 un sito web chiamato OpenSourceMatters per distribuire informazioni agli utenti, agli sviluppatori, ai web designers e alla comunit\u00e0 in generale.\nIl capo progetto, Andrew Eddie, \"MasterChief\", scrisse una Lettera aperta alla comunit\u00e0 che apparve nella sezione degli annunci nel forum pubblico di mamboserver.com.\nIl giorno successivo 1000 persone sottoscrissero il forum \"opensourcematters.org\", la maggior parte delle quali inviarono parole di incoraggiamento e supporto alle azioni del Team di sviluppo. Il nuovo sito web ricevette un certo riscontro e fu citato in numerosi articoli di news riguardanti gli eventi apparsi su \"newsforge.com\", \"eweek.com\" e \"ZDnet.com\".\nQuesto evento innesc\u00f2 profonde riflessioni nella Comunit\u00e0 Open Source riguardo a ci\u00f2 che poteva costituire il concetto stesso di Open Source. Forum e numerosi altri progetti Open Source si attivarono inviando commenti pro e contro le azioni di entrambe le parti. Le accuse contro Miro e la Mambo Foundation furono accese.\nNelle due settimane successive all'annuncio di Eddie i team vennero riorganizzati e la comunit\u00e0 continu\u00f2 a crescere. Il giorno 1\u00ba settembre 2005 il nuovo nome del progetto fu annunciato a pi\u00f9 di 3000 seguaci del team di sviluppo.\nIl nome del progetto \u00e8 una interpretazione fonetica della parola swahili \"jumla\" che significa \"tutti insieme\" o \"come un'unica entit\u00e0\". Questo termine fu scelto in quanto rifletteva i propositi del team di lavoro che presiede tuttora insieme alla comunit\u00e0 alla realizzazione del progetto.\nLa prima release di Joomla fu annunciata il 16 settembre 2005: si trattava di un clone della versione di Mambo 4.5.2.3 combinata con una certa quantit\u00e0 di patch di sicurezza di livello moderato. L'obiettivo primario era quello di riscrivere completamente il codice per renderlo completamente compatibile con la versione del DB MySQL 5.\nJoomla \u00e8 distribuito sotto licenza GNU General Public License versione 2.\nDescrizione.\nIl CMS \u00e8 distribuito sotto forma di pacchetto compresso. \u00c8 sufficiente scompattare l'archivio in una cartella pubblica di un server Web dotato di supporto a PHP ed avere a disposizione un database MySQL per i dati del programma. Dopo un processo di installazione (pi\u00f9 propriamente, di prima configurazione) di pochi minuti, il sito \u00e8 operativo.\nTra le caratteristiche principali proposte ci sono:\nAltri componenti open source disponibili separatamente, sponsorizzati dal team di sviluppo di Joomla! ma non sviluppati dallo stesso team consentono, fra le altre cose, di:\nEstensioni.\nUno dei punti di forza di Joomla! \u00e8 la vivacit\u00e0 della comunit\u00e0 che lo supporta, sia in termini di discussione e capacit\u00e0 di aiuto (il forum ufficiale supera i 100.000 post mensili) che di ampia disponibilit\u00e0 di componenti aggiuntivi per personalizzare la funzionalit\u00e0 del motore.\nTutte le estensioni vengono distribuite sotto forma di pacchetti compressi, la cui installazione \u00e8 gestita in maniera completamente automatica da uno script apposito, disponibile nella sezione di amministrazione del proprio sito Joomla!, che permette anche di disinstallare estensioni gi\u00e0 installate.\nNe esistono di tre tipi: \"componenti\", \"moduli\" e \"plugin\" (che in Joomla! 1.0 si chiamavano \"mambot\"). Molte estensioni (nell'ordine delle migliaia) sono scaricabili dall'archivio ufficiale http://extensions.joomla.org.\nComponenti.\nI componenti di Joomla! sono estensioni specifiche che permettono di aggiungere funzionalit\u00e0 complesse a un sito realizzato usando il CMS Joomla!.\nI componenti per Joomla! differiscono dai moduli essenzialmente per il livello di complessit\u00e0 supportato. Tradizionalmente, i moduli vengono utilizzati per implementare funzionalit\u00e0 elementari mentre i componenti possono aggregare pi\u00f9 moduli per realizzare funzionalit\u00e0 pi\u00f9 complesse e pi\u00f9 complete. In generale, l'aggiunta di un componente corrisponde all'aggiunta di un'intera sezione al sito dove viene installato.\nPer esempio, nel caso della gestione di una newsletter i moduli coprono funzioni tipo \"iscrizione (aggiunta) di un nuovo utente\", \"cancellazione di un utente\" eccetera mentre un componente potrebbe gestire la newsletter nel suo complesso.\nA loro volta, secondo il medesimo schema modulare, i componenti possono essere usati da applicazioni che coprono livelli di funzionalit\u00e0 ancora pi\u00f9 complessi.\nI componenti possono essere realizzati da qualsiasi utente di Joomla!. In rete si possono inoltre trovare componenti gi\u00e0 pronti, prodotti da sviluppatori indipendenti.\nCompatibilit\u00e0 dei componenti.\nPer l'impiego di un componente riveste un ruolo fondamentale la versione di Joomla! per cui esso \u00e8 stato sviluppato. Infatti, la versione Joomla! 1.0, per limitazioni intrinseche al framework, pone dei limiti anche alla complessit\u00e0 dei componenti, limiti che la versione 1.5 ha consentito di superare con l'adozione del modello MVC (\"model-view-controller\"). Un componente sviluppato espressamente per una specifica versione di Joomla! viene detto anche \"componente nativo\" per quella versione.\nFra la versione 1.0 e la versione 1.5 di Joomla! \u00e8 supportata solo la compatibilit\u00e0 in avanti dei componenti, ossia \u00e8 possibile usare su Joomla! 1.5 componenti originariamente sviluppati per Joomla! 1.0, grazie anche a un plugin chiamato Legacy Mode. L'uso di questo plugin pu\u00f2 avere un impatto sul livello di sicurezza e sulle prestazioni dei componenti, tuttavia ha consentito di evitare la riscrittura di molti componenti nativi.\nI componenti nativi per Joomla! 1.5 non supportano la compatibilit\u00e0 all'indietro, non sono cio\u00e8 utilizzabili su Joomla! 1.0, per via dei notevoli cambiamenti al framework e per il cambio di modello. La versione Joomla! 1.6 non \u00e8 retrocompatibile con le versioni precedenti.\nComponenti per Joomla! 1.0.\nTra i componenti di terze parti pi\u00f9 diffusi per questa versione vi sono:\nComponenti per Joomla! 1.5.\nFra i componenti maggiormente diffusi ed utilizzati vi sono:\nModuli.\nI moduli di Joomla! sono estensioni che permettono l'aggiunta di piccole porzioni di HTML a un sito realizzato usando Joomla!. Sono usati per mostrare elementi di informazione o funzionalit\u00e0 interattive all'interno di un sito Joomla!, in maniera collaterale al contenuto principale. Si possono considerare come finestre aggiuntive attraverso le quali dare informazioni non necessariamente correlate alla pagina visualizzata, magari per mostrare le altre funzionalit\u00e0 del sito.\nI moduli recuperano le informazioni, o parti di informazioni definite attraverso parametri, e le visualizzano nella zona di loro competenza; ad esempio il modulo \"ultime notizie\" recupera di default i soli titoli degli articoli per visualizzarli nel sito come lista, dando la possibilit\u00e0 di anticipare al visitatore ci\u00f2 che si trova all'interno del sito stesso e quali sono le notizie pi\u00f9 recenti. All'utente viene data la possibilit\u00e0 di scegliere quali moduli visualizzare e dove collocarli all'interno del \"layout\" della pagina, in accordo con un \"template\" (vedi sotto). Moduli sono anche i menu di navigazione all'interno di un sito Joomla!.\nAgendo direttamente nella sezione \"Gestione Moduli\" (\"Module Manager\") dell'amministrazione, possono essere creati semplici moduli in HTML. Nel caso di script pi\u00f9 complessi, essi sono in genere preparati per essere installati con le apposite procedure. Esistono moltissimi moduli di grande utilit\u00e0 gi\u00e0 programmati e pronti all'uso, messi gratuitamente a disposizione nell'apposita sezione del sito ufficiale delle estensioni.\nFra i moduli standard si possono segnalare il modulo \"main menu\" (il menu principale), il modulo di \"login\" (per l'accesso riservato degli utenti), quello per i sondaggi (\"poll\") e quello per la distribuzione dei feed RSS (\"syndicate\").\nStruttura moduli.\nGeneralmente, un modulo \u00e8 composto da un file XML che funge da \"installer\" e che contiene le informazioni sullo sviluppatore dell'estensione e sugli altri file che lo compongono.\n\u00c8 affiancato da uno o pi\u00f9 file PHP che ne svolgono la funzione principale, ovvero quella di generare il codice html che verr\u00e0 poi riproposto sul sito.\n\u00c8 possibile includere file .ini per consentire una pi\u00f9 facile localizzazione del modulo.\nTutti i file sopra elencati vengono poi compattati in un archivio di tipo .tgz o .zip, poi installabile sul CMS.\nPlugin.\nI \"mambot\" sono nella versione 1.0 l'equivalente dei plugin della versione 1.5x in poi, quando richiamati, attivano un programma, uno script o eseguono una specifica funzione. Spesso agiscono in background nell'intero sito. Possono essere semplicissimi come la funzione che sostituisce un certo testo digitato con una funzione codificata (ad esempio posizionare una immagine precaricata impaginandola in un testo o spezzare in due pagine il contenuto di un lungo articolo), ma possono anche avere effetti molto pi\u00f9 evidenti, come richiamare, all'interno delle finestre dei form per l'inserimento dei contenuti, le funzionalit\u00e0 di sofisticati editor di testo in modalit\u00e0 WYSIWYG elaborati da terze parti. Possono inoltre permettere collegamenti tra diversi componenti; una galleria di immagini, ad esempio, pu\u00f2 avere un mambot collegato che renda la descrizione delle immagini disponibile alle funzioni di ricerca sul sito.\nEsistono mambot per inserire funzioni Flash, per collegare automaticamente un glossario alle parole contenute nei testi degli articoli, per generare miniature delle immagini inserite nei testi in modo che alla selezione appaia una finestra con l'immagine a maggiore risoluzione, e molti altri.\nTemplate.\nUn \"template\" \u00e8 un documento HTML/CSS che contiene il codice necessario a guidare Joomla! e ad impaginare i contenuti: ad esempio contiene il codice che permette il caricamento dei vari moduli in posizioni predefinite, codice per caricare il cosiddetto \"mainbody\" (la zona in cui vengono presentati i contenuti principali generati da Joomla! o dai componenti aggiuntivi) e cos\u00ec via. Per ottenere l'aspetto desiderato molti template contengono anche una serie di immagini (per gli sfondi, i bordi eccetera).\nOgni template pu\u00f2 essere scaricato da appositi siti gratuitamente o a pagamento ed installato attraverso l'apposita area admin.\nSEO.\nPer una buona SEO di Joomla! si dovrebbe:\n&lt;div class=\u201dproduct-view\u201d itemscope itemtype=\u201dhttp://sito.org/Product\u201c&gt;\nSicurezza.\nAttacchi hacker.\nJoomla! pu\u00f2 essere vittima di vari attacchi hacker:\nPotenziali cause degli attacchi.\nI seguenti errori potrebbero rendere Joomla! meno sicuro:\nRiconoscimenti.\nJoomla! dal 2005 \u00e8 vincitore di numerosi premi internazionali:\nFuturo.\nIl \"development team\" di Joomla! ha annunciato, ad inizio ottobre 2008, la fine del supporto per la versione 1.0 che \u00e8 definitivamente stata sospesa dal 22 luglio 2009, mentre il supporto alla precedente versione stabile, la 1.5 \u00e8 terminato ad aprile 2012. Entrambe le versioni citate sono da considerarsi come LTS (Long Time Support). L'ultima versione LTS di Joomla! \u00e8 la 3.9. Le versioni transitorie sono pianificate in 6 mesi di durata ciascuna."}
{"id": "281368", "revid": "306856", "url": "https://it.wikipedia.org/wiki?curid=281368", "title": "Saldura", "text": "Il rio Saldura (\"Saldurbach\" o \"Matschtalbach\" in tedesco) \u00e8 un fiume dell'Alto Adige. Nasce dal monte Palla Bianca, nelle Alpi Venoste, forma la Val di Mazia bagnando Tanai e Mazia e confluisce da sinistra nel rio Puni, affluente dell'Adige, presso Sluderno."}
{"id": "281370", "revid": "287204", "url": "https://it.wikipedia.org/wiki?curid=281370", "title": "Plima", "text": "Il rio Plima \u00e8 un fiume dell'Alto Adige. Nasce dal monte Cevedale, nel Parco Nazionale dello Stelvio, forma il lago di Gioveretto e percorre la Val Martello bagnando il comune omonimo. Confluisce da destra nell'Adige presso Laces."}
{"id": "281372", "revid": "729019", "url": "https://it.wikipedia.org/wiki?curid=281372", "title": "Oberstammheim", "text": "Oberstammheim (toponimo tedesco) \u00e8 un comune svizzero di 1\u00a0191 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "281373", "revid": "287204", "url": "https://it.wikipedia.org/wiki?curid=281373", "title": "Divulgazione astronomica", "text": "La divulgazione astronomica \u00e8 un aspetto essenziale nei settori dell'astronomia professionale e amatoriale, consistente nella diffusione delle scienze astronomiche al pubblico. La divulgazione astronomica, tuttavia, opera nei due settori indicati con mezzi e modalit\u00e0 di diffusione ben distinte. \nNell'astronomia ufficiale la divulgazione avviene per lo pi\u00f9 tramite pubblicazioni su riviste internazionali e italiane, o con i mezzi di informazione di massa e convegni. Le finalit\u00e0, oltre a quella informativa, sono legate soprattutto al consenso dell'opinione pubblica verso l'operato e il prestigio dell'ente di ricerca.\nLa divulgazione in ambito non professionale \u00e8 svolta in genere dalle associazioni di astrofili, con lo scopo di accrescere il numero di soci e il prestigio dell'associazione stessa. Essa si esplica tramite l'organizzazione di convegni, conferenze, corsi di astronomia, osservazioni astronomiche, pubblicazioni su riviste di settore.\nUn'indagine pubblicata a dicembre 2018 su Nature evidenzia che la comunit\u00e0 astronomica professionale \u00e8 molto attiva in ambito divulgativo, motivata da puro spirito di soddisfazione personale prescindendo da riconoscimenti economici o di carriera.\nIn Italia un sostegno alla divulgazione dell'astronomia, proviene principalmente dalle associazioni di astrofili siano esse associate oppure no all'Unione Astrofili Italiani e da alcune pubblicazioni periodiche, quali le riviste l'Astronomia, Coelum Astronomia, Le Stelle, Nuovo Orione. Diversi gruppi ed associazioni di astrofili pubblicano bollettini e notiziari."}
{"id": "281381", "revid": "110157", "url": "https://it.wikipedia.org/wiki?curid=281381", "title": "Unterstammheim", "text": "Unterstammheim (toponimo tedesco) \u00e8 un comune svizzero di 899 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nUnterstammheim \u00e8 servito dalla stazione di Stammheim sulla ferrovia Winterthur-Etzwilen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "281386", "revid": "2194416", "url": "https://it.wikipedia.org/wiki?curid=281386", "title": "Astronomia osservativa", "text": "L'astronomia osservativa \u00e8 l'attivit\u00e0 di osservazione del cielo e degli oggetti celesti nello spazio cosmico, che pu\u00f2 essere effettuata a livello professionale o amatoriale, con o senza un'apposita strumentazione. L'astronomia osservativa \u00e8 una divisione della scienza astronomica che riguarda l'acquisizione dei dati, contrariamente all'astrofisica teorica che concerne principalmente la scoperta delle implicazioni misurabili di modelli fisici.\nCome scienza, l'astronomia \u00e8 alquanto ostacolata dal fatto che \u00e8 impossibile condurre esperimenti diretti sulle propriet\u00e0 dell'universo lontano. D'altra parte questo \u00e8 in parte compensato dal fatto che gli astronomi hanno a disposizione un grande numero di esempi visibili di fenomeni stellari che possono essere esaminati. Questo permette ai dati osservativi di essere tracciati tramite grafici, registrando cos\u00ec andamenti generali.\nEsempi vicini di fenomeni specifici, come le stelle variabili, possono dunque essere usati per dedurre il comportamento di ci\u00f2 che si presenta pi\u00f9 distante e, di conseguenza, questi criteri di valutazione distanti possono essere impiegati per misurare altri fenomeni nelle vicinanze, inclusa la distanza di una galassia.\nTecniche di osservazione.\nAd occhio nudo.\nL'osservazione del cielo ad occhio nudo ha una finalit\u00e0 puramente pratica e di diletto. Essa deve essere eseguita necessariamente in luoghi bui, lontani da fonti luminose e in ambienti esenti il pi\u00f9 possibile da dispersioni di inquinamento luminoso. In questo caso \u00e8 possibile identificare le costellazioni principali e gli oggetti del cielo pi\u00f9 luminosi come la galassia di Andromeda.\nCon strumenti.\nGli astronomi osservano un vasto campo di sorgenti astronomiche, come le galassie con un alto spostamento verso il rosso, la AGNs, le microonde della radiazione cosmica di fondo (residuo del Big Bang) e molti tipi differenti di stelle e protostelle.\nUna variet\u00e0 di dati pu\u00f2 essere osservata per ogni oggetto. Le coordinate della posizione localizzano l'oggetto nel cielo usando tecniche dell'astronomia sferica, mentre la magnitudine determina la sua luminosit\u00e0 cos\u00ec come appare dalla Terra. La luminosit\u00e0 relativa nelle differenti parti dello spettro fornisce informazione riguardo alla temperatura e alla fisica dell'oggetto. Le fotografie degli spettri permettono di esaminare la chimica dell'oggetto.\nGli spostamenti del parallasse di una stella rispetto allo sfondo possono essere usati per determinare la distanza, oltre il limite imposto dalla risoluzione dello strumento. La velocit\u00e0 radiale della stella e i mutamenti nella sua posizione oltre il tempo del (moto proprio) possono essere utilizzati per misurare la sua velocit\u00e0 relativa rispetto al Sole. Le variazioni nella luminosit\u00e0 della stella mette in rilievo le instabilit\u00e0 nella sua atmosfera, o magari la presenza di un \"compagna\" nascosta. Le orbite delle stelle binarie possono essere usate per misurare le masse relative di ogni compagna, o la massa totale del sistema. Le binarie spettroscopiche possono essere trovate osservando gli spostamenti Doppler nello spettro della stella e della sua vicina compagna.\nStelle di massa identica formatesi nello stesso tempo e sotto condizioni simili avranno peculiarmente quasi identiche propriet\u00e0 osservate. Guardando da vicino una massa di stelle associate, come in un ammasso globulare, ci consente di assemblare dati riguardo alla distribuzione dei tipi stellari. Queste tabelle possono quindi essere utilizzate per dedurre l'et\u00e0 dell'associazione.\nPer le galassie distanti e AGNs sono fatte osservazioni riguardo alla loro forma complessiva e propriet\u00e0, come pure i raggruppamenti nei quali vengono trovate. Osservazioni di certi tipi di stelle variabili e supernove di nota luminosit\u00e0, chiamate candele standard, in altre galassie, permettono di dedurre la distanza dalla galassia ospite. L'espansione dello spazio fa s\u00ec che gli spettri di queste galassie vengano spostati, in base alla distanza e modificati dall'effetto Doppler della velocit\u00e0 radiale della galassia. Sia la grandezza della galassia che il suo spostamento verso il rosso possono essere utilizzati per dedurre informazioni riguardo alla distanza della galassia. Le osservazioni condotte su un grande numero di galassie vengono riferite come rilevamenti dello spostamento verso il rosso e sono usate per descrivere l'evoluzione delle forme di galassia.\nDispositivi utilizzati.\nLo strumento chiave di quasi tutta la moderna astronomia osservativa \u00e8 il telescopio. Questo serve a un duplice scopo: raccogliere molta luce e ingrandire l'immagine, affinch\u00e9 oggetti molto deboli o piccoli e distanti possano essere osservati. Per l'astronomia ottica, i componenti ottici usati in un telescopio hanno requisiti molto impegnativi che richiedono grande precisione nella loro costruzione. Tipiche esigenze per rettificare e lucidare uno specchio curvato, per esempio, richiedono che la superficie sia dentro una frazione di una lunghezza d'onda di luce di una particolare forma conica. Molti \"telescopi\" moderni attualmente sono costituiti da un apparato di telescopi che lavorano insieme per fornire una pi\u00f9 alta risoluzione attraverso la sintesi di apertura.\nGrandi telescopi sono alloggiati in cupole, per proteggerli dal tempo atmosferico e stabilizzare le condizioni ambientali. Per esempio, se la temperatura \u00e8 differente da un lato del telescopio all'altro, la forma della struttura cambier\u00e0, a causa dell'espansione termica, spingendo gli elementi ottici fuori dalla loro posizione e intaccando l'immagine. Per questa ragione, le cupole sono di solito bianche (diossido di titanio) splendenti o di metallo non verniciato. Le cupole sono spesso aperte verso il tramonto (puntate ad ovest), molto prima che l'osservazione abbia inizio, in modo che l'aria possa circolare portando l'intero telescopio alla stessa temperatura e condizione ambientale esterna. Per prevenire colpi di vento o altre vibrazioni influenzanti le osservazioni, \u00e8 ormai diventata pratica abitudinaria montare il telescopio sopra un blocco in calcestruzzo indipendente interno alla cupola/fondazioni dell'edificio.\nPer fare quasi ogni lavoro scientifico i telescopi devono tenere traccia degli oggetti mentre ruotano da una parte all'altra del cielo visibile. In altre parole, essi debbono agevolmente compensare la rotazione della Terra. Fino all'avvento dei meccanismi guida controllati dal computer, la soluzione ordinaria era qualche forma di montatura equatoriale, e per piccoli telescopi questo \u00e8 ancora la norma. Comunque, ci\u00f2 \u00e8 strutturalmente un progetto mediocre e diventa sempre pi\u00f9 ingombrante con l'incremento del diametro e peso del telescopio. Il telescopio con montatura equatoriale pi\u00f9 grande del mondo \u00e8 il telescopio Hale di 200 pollici (5,1\u00a0m), laddove i recenti telescopi di 8\u201310\u00a0m usano la montatura altazimutale, strutturalmente migliore, e sono oggi fisicamente \"pi\u00f9 piccoli\" dello Hale, malgrado abbia specchi pi\u00f9 grandi. Mentre dal 2006 sono stati sviluppati progetti per telescopi altazimutali giganteschi: il Thirty Metre Telescope, e l'Overwhelmingly Large Telescope di 100\u00a0m di diametro\nAstronomi dilettanti usano strumenti come il telescopio riflettore newtoniano, il telescopio rifrattore e il sempre pi\u00f9 popolare telescopio Maksutov.\nLa fotografia.\nIl metodo fotografico consente un ulteriore miglioramento dell'osservazione, consentendo in alcuni casi una precisione e una qualit\u00e0 eccezionali. In particolare con la fotografia \u00e8 possibile ottenere immagini centinaia di volte pi\u00f9 deboli rispetto a quelle percepibili dall'occhio umano posto davanti all'oculare di un telescopio. La fotografia astronomica, o astrofotografia, \u00e8 un campo dell'astronomia che richiede attrezzatura professionale ed esperienza.\nLa fotografia ha giocato un ruolo critico nell'osservazione astronomica per oltre un secolo, ma negli ultimi 30 anni \u00e8 stata ampiamente sostituita dalle applicazioni per \"imaging\", dai sensori digitali come il CCD e i chip CMOS. Aree specializzate dell'astronomia come fotometria e interferometria hanno utilizzato rivelatori elettronici per un periodo di tempo molto pi\u00f9 lungo. L'astrofotografia usa una speciale pellicola fotografica (o di solito una lente piatta rivestita con emulsione fotografica), ma ci sono un numero di inconvenienti, particolarmente una bassa efficienza quantica, dell'ordine del 3%, laddove i CCD possono essere sincronizzati con un'QE &gt;90% in una banda limitata. Quasi tutti gli strumenti del moderno telescopio sono apparati elettronici, e i telescopi pi\u00f9 vecchi sono stati riadattati con questi strumenti o eliminati del tutto. Le lenti piatte sono ancora usate in alcune applicazioni, come il rilevamento topografico, poich\u00e9 la risoluzione possibile con una pellicola chimica \u00e8 molto pi\u00f9 alta di ogni altro rivelatore elettronico finora costruito.\nTutta l'astronomia, anteriore all'invenzione della fotografia, fu fatta ad occhio nudo. Comunque, anche prima che le pellicole fossero realmente diventate abbastanza sensibili, l'astronomia scientifica si era spostata interamente verso la pellicola, a causa degli indiscutibili vantaggi:\nIl comparatore a intermittenza.\nIl comparatore a intermittenza \u00e8 uno strumento che viene usato per confrontare due fotografie quasi identiche fatte nella stessa sezione di cielo in differenti istanti di tempo. Il comparatore alterna l'illuminazione dei due piatti, e ogni mutamento viene rivelato da punti o linee intermittenti. Questo strumento \u00e8 stato usato per trovare asteroidi, comete e stelle variabili.\nIl micrometro filare di posizione.\nIl micrometro di posizione (o micrometro cross-wire) \u00e8 uno strumento che \u00e8 stato usato per misurare le stelle doppie. Esso \u00e8 costituito di un paio di sottili strisce mobili che possono essere mosse insieme o separatamente. Le lenti del telescopio sono allineate sul paio e orientate usando i fili di posizione che giacciono ad angolo retto alla separazione della stella. I fili mobili sono allora adattati per confrontare le due posizioni della stella. La separazione delle stelle \u00e8 quindi letta sullo strumento e la loro vera separazione viene determinata in base al suo ingrandimento.\nLo spettroscopio.\nUno strumento vitale dell'astronomia osservativa \u00e8 lo spettrografo. L'assorbimento di lunghezze d'onda specifiche di luce da elementi consente di osservare specifiche propriet\u00e0 di corpi distanti. Questa capacit\u00e0 \u00e8 derivata dalla scoperta dell'elio nello spettro di emissione del Sole, ed ha permesso agli astronomi di determinare una grande quantit\u00e0 di informazioni concernenti le stelle distanti, galassie ed altri corpi celesti. Lo spostamento Doppler (particolarmente lo \"spostamento verso il rosso\") degli spettri pu\u00f2 essere usato anche per determinare il moto radiale o distanza rispetto alla Terra.\nI primi spettrografi impiegavano file di prismi il cui scopo era quello di separare la luce in un ampio spettro. Pi\u00f9 tardi fu sviluppato lo \"spettrografo reticolare\", che ridusse la quantit\u00e0 di perdita di luce rispetto ai prismi fornendo una risoluzione spettrale pi\u00f9 alta. Lo spettro pu\u00f2 essere fotografato con una lunga esposizione, permettendo la misurazione di oggetti deboli (come galassie distanti).\nLa fotometria stellare.\nLa fotometria stellare venne in uso nel 1861 come uno dei mezzi per misurare i colori stellari. Questa tecnica misurava la magnitudine di una stella in specifici campi di frequenza, permettendo una determinazione del colore complessivo, e dunque la sua temperatura. Dal 1951 fu adottato un sistema a livello internazionale standardizzato di magnitudini UBV (\"U\"ltraviolet-\"B\"lue-\"V\"isual).\nLa fotometria fotoelettrica che utilizza il CCD \u00e8 adesso frequentemente usata per le osservazioni al telescopio. Questi strumenti sensibili possono registrare l'immagine quasi a livello di singoli fotoni e possono essere progettati per osservare parti dello spettro che sono invisibili all'occhio umano. La capacit\u00e0 di registrare l'arrivo di un piccolo numero di fotoni al di sopra di un periodo di tempo pu\u00f2 permettere un grado di correzione computazionale per gli effetti atmosferici, camuffanti l'immagine. Immagini multiple digitali possono anche essere combinate per intensificare ulteriormente l'immagine. Quando combinate con la tecnologia dell'ottica adattiva, la qualit\u00e0 dell'immagine pu\u00f2 avvicinarsi alla capacit\u00e0 di risoluzione teorica del telescopio.\nI Filtri ottici sono utilizzati per osservare un oggetto a frequenze o campi di frequenze particolari. I filtri per la pellicola multistrato possono fornire un controllo molto preciso delle frequenze trasmesse e bloccate, in modo che, per esempio, degli oggetti possono essere visti a una particolare frequenza emessa solo tramite gli atomi eccitati dell'idrogeno. I filtri possono essere anche usati per compensare parzialmente gli effetti dell'inquinamento luminoso impedendo la luce non richiesta. I filtri polarizzatori possono anche essere usati per determinare se una sorgente sta emettendo luce polarizzata e l'orientazione della polarizzazione.\nTelescopi.\nL'uso di un telescopio consente di osservare oggetti deboli con una risoluzione centinaia di volte maggiore che ad occhio nudo. In questo modo \u00e8 possibile osservare i pianeti e la loro superficie, i dettagli della superficie della luna, le nebulose, gli ammassi stellari, le galassie ecc.\nGalileo Galilei fu la prima persona che si conosca ad avere puntato un telescopio verso il cielo registrando ci\u00f2 che vedeva. Da quel momento, l'astronomia osservativa ha registrato costanti progressi ad ogni perfezionamento tecnologico del telescopio.\nUna divisione tradizionale dell'astronomia osservativa \u00e8 data dal campo dello spettro elettromagnetico osservato:\nL'astronomia ottica e la radioastronomia possono essere svolte tramite osservatori terrestri, poich\u00e9 l'atmosfera \u00e8 relativamente trasparente alle lunghezze d'onda rilevate. Gli osservatori sono di solito situati a grandi altitudini in modo da minimizzare l'assorbimento e la distorsione causati dall'atmosfera terrestre. Alcune lunghezze d'onda della luce infrarossa sono fortemente assorbite dal vapore acqueo, cos\u00ec molti osservatori all'infrarosso sono situati in luoghi secchi ad altitudine elevata, o nello spazio.\nL'atmosfera \u00e8 opaca alle lunghezze d'onda usate dall'astronomia a raggi X, astronomia a raggi gamma, astronomia dell'ultravioletto e (eccetto per poche \"finestre\" di lunghezze d'onda) astronomia dell'infrarosso remoto, in tal modo le osservazioni devono essere compiute soprattutto da palloni o da osservatori spaziali. I potenti raggi gamma possono, ad ogni modo essere rilevati da grandi \"cascate atmosferiche estese\" che essi producono. Lo studio dei raggi cosmici \u00e8 una branca rapidamente in espansione nell'astronomia.\nTelescopi ottici.\nL'osservazione, nella storia dell'astronomia osservativa, per molto tempo fu quasi tutta svolta nell'ambito dello spettro visivo con telescopi ottici. Mentre l'atmosfera terrestre \u00e8 relativamente trasparente in questa porzione dello spettro elettromagnetico, la maggior parte del lavoro al telescopio \u00e8 ancora dipendente dalle condizioni del seeing e dalla trasparenza dell'aria, ed \u00e8 generalmente limitato alle ore notturne. Le condizioni di visibilit\u00e0 dipendono dalla turbolenza e variazioni termiche atmosferiche. I siti che sono frequentemente nuvolosi o risentono della turbolenza atmosferica limitano la risoluzione delle osservazioni. Similmente la presenza della luna piena pu\u00f2 illuminare il cielo con luce diffusa, impedendo l'osservazione di oggetti di per s\u00e9 poco percettibili.\nPer gli scopi dell'osservazione, il luogo ottimale per un telescopio ottico \u00e8 indubbiamente lo spazio esterno. L\u00e0 il telescopio pu\u00f2 fare osservazioni senza essere perturbato dall'atmosfera terrestre. Comunque, attualmente risulta costoso mandare telescopi in orbita. Di conseguenza, al successivo secondo posto, i migliori luoghi sono alcune vette di montagna che hanno molti giorni di sereno e generalmente condizioni atmosferiche buone (con buone condizioni di visibilit\u00e0). Le vette delle isole di Mauna Kea (Hawaii) e La Palma posseggono queste propriet\u00e0 e, in misura inferiore, i siti dell'entroterra come Llano de Chajnantor, Paranal, Cerro Tololo e La Silla in Cile. In questi siti sono stati impiantati apparati di potenti telescopi con un investimento totale di molti miliardi di dollari statunitensi.\nL'oscurit\u00e0 del cielo notturno \u00e8 un importante fattore nell'astronomia ottica. Grandi citt\u00e0 ed aree popolate sempre pi\u00f9 in espansione incrementano di notte la quantit\u00e0 di luce artificiale. Questa luce artificiale produce un'illuminazione diffusa di fondo permettendo un'osservazione molto difficile, con scarse caratteristiche astronomiche senza l'ausilio di filtri speciali. Per questo in alcune localit\u00e0 come l'Arizona e il Regno Unito vengono condotte delle campagne per la riduzione dell'inquinamento luminoso. L'uso di schermi attorno alle luci delle strade non solo migliora la quantit\u00e0 di luce diretta verso il suolo, ma aiuta anche a ridurre la luce diretta verso il cielo.\nGli effetti atmosferici (seeing) possono gravemente impedire la risoluzione di un telescopio. Senza alcuni mezzi atti a correggere l'effetto di offuscamento dovuto all'incostante atmosfera, i telescopi pi\u00f9 grandi con apertura di circa 15\u201320\u00a0cm non possono raggiungere la risoluzione teorica alle lunghezze d'onda visibili. Risulta dunque che il primo vantaggio ad usare telescopi molto grandi \u00e8 dovuto al miglioramento nella capacit\u00e0 di raccogliere luce, permettendo l'osservazione di magnitudini molto deboli. Tuttavia l'handicap della risoluzione sta iniziando ad essere sorpassato dall'ottica adattiva, speckle imaging e interferometric imaging, come pure dall'uso di telescopi spaziali.\nGli astronomi hanno un numero di strumenti di osservazione che possono usare per effettuare le misurazioni dei cieli. Per gli oggetti che sono relativamente vicini al Sole e alla Terra, le misurazioni delle posizioni dirette e molto precise possono essere fatte contro un pi\u00f9 distante sfondo (e a causa di ci\u00f2 tutt'altro che stazionario). Le prime osservazioni di questa natura furono usate per sviluppare modelli orbitali molto precisi dei vari pianeti, determinando le loro rispettive masse e perturbazioni gravitazionali. Tali misurazioni condussero alla scoperta dei pianeti Urano, Nettuno, e (indirettamente) Plutone. Da esse deriv\u00f2 anche un'erronea supposizione riguardo a un pianeta immaginario Vulcano dentro l'orbita di Mercurio (ma la spiegazione della precessione dell'orbita di Mercurio data da Einstein viene considerata uno dei trionfi della teoria della relativit\u00e0 generale).\nAltri strumenti.\nIn aggiunta all'ispezione dell'universo tramite lo spettro ottico, gli astronomi sono sempre pi\u00f9 stati capaci di acquisire informazione da altre porzioni dello spettro elettromagnetico. Le primissime misurazioni non ottiche furono fatte riguardo alle propriet\u00e0 termiche del Sole. Gli strumenti impiegati durante un'eclissi potrebbero essere usati per misurare la radiazione emessa dalla corona.\nCon la scoperta delle onde radio, la radioastronomia inizi\u00f2 ad emergere come una nuova disciplina dall'astronomia. Le lunghezze d'onda lunghe delle onde radio richiesero piatti (antenne paraboliche) collezionatori molto pi\u00f9 adatti per fare immagini con una buona risoluzione, e pi\u00f9 tardi condusse allo sviluppo degli interferometri multi-piatto per fare radio-immagini (o \"radio-mappe\") a sintesi di apertura ad alta risoluzione. Lo sviluppo dell'antenna ricevente per microonda port\u00f2 alla scoperta della radiazione cosmica di fondo delle microonde associata al big bang.\nLa radio astronomia ha continuato ad espandere le sue capacit\u00e0, usando anche i satelliti radioastronomici per produrre interferometri con linee di base molto pi\u00f9 larghe della dimensione della Terra. Ad ogni modo, l'uso sempre pi\u00f9 esteso dello spettro radio per altri usi viene gradualmente a sommergere i deboli segnali radio dalle stelle. Per questa ragione, la radioastronomia del futuro pu\u00f2 essere realizzata in zone schermate, come il lato nascosto della Luna.\nGli ultimi anni del ventesimo secolo vide rapidi progressi tecnologici nella strumentazione astronomica. Telescopi ottici cominciavano a diventare sempre pi\u00f9 grandi, impiegando l'ottica adattiva per eliminare almeno parzialmente l'offuscamento atmosferico. Nuovi telescopi furono lanciati nello spazio, e si incominci\u00f2 ad osservare l'universo in parti dello spettro elettromagnetico, nell'infrarosso, ultravioletto, raggi X e raggi gamma, come pure si iniziarono ad osservare i raggi cosmici. Gli apparati interferometrici produssero sommamente le prime immagini ad alta risoluzione usando la sintesi di apertura a lunghezze d'onda radio, infrarossa e ottica. Strumenti orbitanti come il telescopio spaziale Hubble produssero rapidi progressi nella conoscenza astronomica, funzionanti come animali da lavoro nelle osservazioni della luce visibile degli oggetti cosmici deboli. I nuovi strumenti spaziali in fase di sviluppo sono attesi per poter osservare direttamente i pianeti attorno ad altre stelle, e forse anche qualche mondo simile alla nostra Terra.\nIn aggiunta ai telescopi, gli astronomi hanno iniziato ad usare altri strumenti per fare osservazioni. Enormi serbatoi sotterranei sono stati costruiti per rilevare l'emissione di neutrini dal Sole e supernovae. Dei rivelatori di onde di gravit\u00e0 sono stati progettati per potere catturare eventi come le collisioni di oggetti massivi come le stelle di neutroni. Veicoli-robot spaziali sono anche sempre pi\u00f9 usati per fare osservazioni estremamente dettagliate di pianeti del sistema solare, in modo che il campo della scienza planetaria ha adesso importati punti in comune con discipline quali la geologia e la meteorologia.\nL'immagine digitale.\nNegli ultimi anni si \u00e8 sviluppato, oltre alla fotografia, l'uso dei CCD e di altri dispositivi digitali quali fotocamere e webcam, per la ripresa e l'osservazione degli oggetti celesti al telescopio. L'evoluzione, rispetto l'osservazione fotografica, \u00e8 di miglioramento della precisione, ma soprattutto della sensibilit\u00e0 del supporto sensibile."}
{"id": "281388", "revid": "18737", "url": "https://it.wikipedia.org/wiki?curid=281388", "title": "CDDL", "text": ""}
{"id": "281390", "revid": "123751865", "url": "https://it.wikipedia.org/wiki?curid=281390", "title": "San Feliciano (Magione)", "text": "San Feliciano \u00e8 una frazione del comune di Magione in Provincia di Perugia ed \u00e8 parte integrante del Parco Regionale del Lago Trasimeno, istituito nel 1995.\nIl paese, popolato da circa 600 abitanti, si affaccia direttamente sulle rive orientali del Lago Trasimeno ad un'altitudine di 279 . ed \u00e8 fra i borghi rivieraschi pi\u00f9 pittoreschi del lago. Il borgo risale al Quattrocento ma \u00e8 poco curato.\nStoria.\nIl nome del luogo prende il nome da San Feliciano, vescovo di Foligno (160 ca. - 249 ca.), che si rec\u00f2 sul lago Trasimeno a predicare la buona novella fra i pescatori del lago. Dopo il suo martirio, avvenuto per trascinamento di cavalli al galoppo, gli abitanti del luogo vollero conservare perennemente la sua memoria, chiamando col suo nome il piccolo villaggio lacustre che lo aveva accolto. Una reliquia di san Feliciano \u00e8 custodita nella chiesa della frazione e viene esposta il 24 gennaio di ogni anno, in occasione della Festa Patronale. Oltre a san Feliciano, il paese ha un secondo Patrono, pi\u00f9 specificamente protettore dei pescatori, che viene festeggiato il 14 dicembre di ogni anno; si tratta di santo Spiridione, patrono anche della greca isola di Corf\u00f9.\nFino al 25 maggio 1915 vi era una unit\u00e0 del Regio Esercito con un Farman 14 idrovolante da 80 cv comandata dal Tenente Anselmo Cesaroni e con il Maresciallo Alfredo Rossetti che il 26 maggio si trasferiscono per creare la Sezione Idro di Desenzano del Garda che diede vita alla 1\u00aa Squadriglia Idrovolanti.\nEconomia e manifestazioni.\nLe attivit\u00e0 principali sono la pesca, il turismo, la ristorazione e la ricettivit\u00e0 alberghiera, campeggi e la nautica. Il porticciolo \u00e8 utilizzato per l'attracco delle imbarcazioni per la navigazione pubblica lacustre, principalmente verso Isola Polvese, di grande interesse naturalistico e raggiungibile in circa 15 minuti di navigazione. Diffuse sono anche le attivit\u00e0 artigianali, tra le quali \u00e8 rinomata la produzione di stuoie.\nOgni anno si tiene la festa paesana, denominata \"Festa del Giacchio\", che prende il nome dall'omonima rete da pesca, che assume una caratteristica forma concentrica una volta gettata in acqua.\nNel giugno 2007 ha preso il via anche la prima Festa Giubilare, in onore del Santo Crocifisso, opera lignea a grandezza naturale di capomastri trentini, custodito nella Chiesa Parrocchiale del paese, che per\u00f2 rimane spesso chiusa ai visitatori."}
{"id": "281392", "revid": "1543377", "url": "https://it.wikipedia.org/wiki?curid=281392", "title": "Kozani", "text": "Koz\u00e0ni () \u00e8 un comune della Grecia situato nella periferia della Macedonia occidentale (unit\u00e0 periferica di Kozani) con 70.220 abitanti secondo i dati del censimento 2001. Il suo nome trae origine dal Kozan, l'elmo dorato del Khan Mamai, da cui Mamatsios, il figlio, che invase il villaggio con le sue truppe dell'Orda d'oro. \nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 1.071\u00a0km\u00b2 e la popolazione \u00e8 passata da 47.451 a 70.220 abitanti.\nGeografia fisica.\nLa citt\u00e0 di Kozani si trova tra le montagne Vermio, Burino e Pieria, 15\u00a0km a nordovest del Lago Polifitos. Altitudine: 720msm. Dista 120\u00a0km da Salonicco e 470 da Atene.Fu anche presidio occupato da King Alaric Veruli , che lasci\u00f2 in eredit\u00e0 il territorio ad un figlio. La citt\u00e0 ha 38.591 abitanti, e il comune di Kozani ha 49.812 abitanti.\nStoria.\nNel 1392 gruppi di famiglie dai villaggi Premeti, Bithikukio, e Kozdiani dell'Epiro, regione al nord di Selitsas (ancora oggi si nomina Paliokozdiani, cio\u00e8 \"vecchia kozani\") vennero cacciati dai Turkalbani = musulmani albanesi, e inoltre militari locali musulmani andarono nel villaggio Kalivia. Gli abitanti di Kalivia li hanno ospitati e hanno dato terra per costruire un nuovo villaggio ai nuovi abitanti pi\u00f9 ad est da Kalivia. Il nuovo villaggio \u00e8 stato chiamato Tzamuria, Tzmbra, Skrika. Oggi si chiamano Kozani dalla vecchia denominazione di Kozdiani. Nel 1649 circa 120 famiglie provenienti dal villaggio Kteni, con il capo Ioannis Trantas si sono riuniti con gli abitanti di Kozani. Il figlio del capo Charisios Trantas ha avuto dal sultano di Costantinopoli speciali diritti: gli abitanti erano liberi da tasse ed era vietato ai turchi di abitare la citt\u00e0. Entro la citt\u00e0 si trovava una piccola guardia.\nCharisios Trantas, si considera una persona storica, ha costruito palazzi, chiese, strade, sistema di acqua canalizzata, fontane ecc. Nell'anno 1664 ha costruito la chiesa centrale di San Nicola. Nell'anno 1668 ha costruito la biblioteca e scuole elementari. Durante i secoli successivi la citt\u00e0 ha scambi economici e intellettuali con tutti i paesi europei, cos\u00ec la citt\u00e0 divenne ricca e pi\u00f9 popolosa. Si \u00e8 liberata dal Impero ottomano il giorno 11 ottobre 1912. Oggi \u00e8 la capitale della prefettura di Kozani - Grecia.\nEconomia.\nTurismo.\nLuoghi da visitare: La biblioteca che ha libri antichi, i musei, il Comune, l'hotel Ermionio.\nNel periodo di Carnevale (\"Apokries\") si fa una grande festa con fuochi, balli, presenze mascherate, scherzi e musica che continuano per una settimana intera e vi affluiscono visitatori da tutta la Grecia.\nLa regione di Kozani \u00e8 famosa per la produzione di zafferano (\"Krokos Kozanis\")."}
{"id": "281393", "revid": "158913", "url": "https://it.wikipedia.org/wiki?curid=281393", "title": "Giacchio", "text": "Il giacchio (o rezzaglio o sparviero) \u00e8 un'antica rete da pesca di forma circolare, legata a una corda al centro del cerchio.\nLe sue origini si perdono nella storia. Sicuramente usata nel medioevo anche in Francia, \u00e8 stata raffigurata nella Camera del Cervo, nel Palazzo dei Papi di Avignone da Matteo Giovannetti, in un affresco risalente al 1343.\nReti di simile fattura vengono usate anche in alcune regioni dell'America Latina.\nAnticamente cucita a maglia sempre pi\u00f9 fitta mano a mano che la rete si allontanava dal centro del cerchio, adesso viene cucito a fasce di diversa grana, mano a mano pi\u00f9 fitta. Esistono infatti diversi tipi di grana a seconda della dimensione dei pesci a cui un giacchio \u00e8 destinato.\nSi raccoglie con le mani utilizzando una procedura ben precisa che ne favorisce la successiva apertura al momento dell'uso. Una volta raccolta, la si lancia in acqua aiutandosi con la torsione del busto. Il peso dei piombi posizionati nel perimetro esterno, fa s\u00ec che l'estremit\u00e0 della rete cali velocemente in assetto parallelo alla superficie, mentre il centro che non ha pesi aggiuntivi pu\u00f2 rimanere anche a pelo d'acqua (a seconda della maglia della rete, pi\u00f9 la maglia \u00e8 fitta pi\u00f9 la discesa \u00e8 rallentata dall'acqua). Si forma cos\u00ec un grande cono che ha per base il perimetro e per vertice il centro della rete che chiude al pesce ogni via di fuga. Una volta posata sul fondo, il pescatore recupera la rete per mezzo della corda legata al centro della rete, in modo che si abbia il restringimento all'estremit\u00e0 inferiore, chiudendo la base del cono e formando un sacco che imprigiona definitivamente il pesce, il quale pu\u00f2 essere agevolmente recuperato.\nLa rete pu\u00f2 essere usata sia in mare che in acqua dolce, a patto che sia disponibile un fondo sabbioso o di piccole pietre levigate (non scogli), in modo che la rete non resti impigliata. In genere viene usata dalla riva, soprattutto alle foci dei fiumi (Serchio e Magra in Toscana da passionisti) ma anche sul Lago Trasimeno come attrazione turistica, recuperandola in modo parallelo al fondo. Prede marine tipiche sono i cefali (reti a maglie rade), i latterini, le triglie e le tracine (reti a maglie fitte). \nLa rete \u00e8 utilizzabile anche da una barca, recuperandola in modo verticale una volta che si \u00e8 richiusa su s\u00e9 stessa, a volte usando particolari anelli per tenerla chiusa quando issata.\nEssendo il suo utilizzo particolarmente faticoso, la pesca col \"giacchio\", sebbene affascinante, \u00e8 stata soppiantata da quelle con altri tipi di rete, mentre si mantiene per appassionati o per ragioni di intrattenimento turistico.\nEsistono associazione di pesca sportiva, dove alcune persone pratiche nel lancio del \"rezzaglio\" ti insegnano l'arte del lancio, ci vogliono anni per imparare a usare correttamente il \"rezzaglio\" (giacchio), quindi ci vuole una pratica costante.\nIn commercio si trovano dei \"rezzagli\" pronti all'uso con una circonferenza che non supera i 16 metri, limite al quale si ferma la pesca sportiva per poi divenire professionale."}
{"id": "281395", "revid": "1442080", "url": "https://it.wikipedia.org/wiki?curid=281395", "title": "Trilogia", "text": "La trilogia \u00e8 un insieme di tre distinte opere di uno stesso autore (di genere narrativo, cinematografico o altro) collegate da una forte connessione tematica o anche stilistica tra di loro, che possano essere considerate sia come singole opere indipendenti sia come un \"unicum\" artistico. \nOrigine.\nIl termine \"trilogia\" (greco \u03c4\u03c1\u03b9\u03bb\u03bf\u03b3\u03af\u03b1) venne coniato nella Grecia antica per indicare l'insieme di tre tragedie di uno stesso autore riferite ad uno stesso soggetto. A partire da Eschilo fu consuetudine presentare agli agoni tre tragedie di ambito analogo, che svolgessero diversi aspetti di un medesimo ciclo narrativo; ad esse era poi d'uso aggiungere un dramma satiresco, il che veniva complessivamente chiamato tetralogia.\nEsempi.\nTra i classici della letteratura, ma anche nella letteratura di consumo e nel cinema, sono innumerevoli gli esempi di trilogia: quello di Italo Calvino detta \"I nostri antenati\" \u00e8 uno dei pi\u00f9 noti del Novecento italiano. Esempi celebri tratti dal cinema sono la \"Trilogia del dollaro\" di Sergio Leone, o la \"Trilogia dei colori\" di Krzysztof Kie\u015blowski.\nTale formato \u00e8 particolarmente diffuso nel fantasy e nella fantascienza: tra gli esempi pi\u00f9 noti in questo ambito vi \u00e8 la saga cinematografica di \"Guerre stellari\" di George Lucas (formata da tre trilogie, ciascuna omogenea per ambientazione e personaggi), quella di \"Ritorno al futuro\", quella di \"Matrix\" dei Fratelli Wachowski, i cicli di romanzi \"Shannara\" di Terry Brooks. \"Il Signore degli Anelli\" di J.R.R. Tolkien \u00e8 anch'esso considerato una trilogia, in quanto, sebbene spesso commercializzato come unico volume, \u00e8 composto da tre libri, poi trasposti al cinema come tre film distinti, a formare una trilogia cinematografica.\nElenco (non esaustivo) di alcune trilogie rilevanti (in ordine alfabetico):\nDifferenze.\nComunemente si abusa del termine \"trilogia\", applicandolo indiscriminatamente a qualunque tipo di serie episodica o persino di opera suddivisa in tre parti (anche quando le tre parti sono costituite dalla narrazione originaria, dal \"prequel\" e dal \"sequel\"). Ad esempio si riferisce comunemente al ciclo del \"Signore degli Anelli\" di Tolkien come ad una trilogia, bench\u00e9 si tratti in realt\u00e0 di un romanzo concepito come un'unica opera anche se, per esigenze editoriali, viene pubblicata anche l'edizione in tre volumi."}
{"id": "281403", "revid": "1632387", "url": "https://it.wikipedia.org/wiki?curid=281403", "title": "Testata (meccanica)", "text": "In un motore endotermico la testata \u00e8 una sorta di coperchio costruito di solito in alluminio o ghisa, che chiude la parte superiore di uno o pi\u00f9 cilindri, \u00e8 un componente importante per la camera di combustione e lo sfruttamento dei gas, dato che una determinata forma della camera da parte della testata, riesce a far s\u00ec che i gas si comportino in determinato modo, cosa importante soprattutto per il motore a due tempi.\nTestata per motori 2 tempi.\nQuesto tipo di testata \u00e8 molto leggera, con la forma molto simile a quella di un piattello, e ha come compito specifico quello di raccogliere la miscela aria/benzina il pi\u00f9 vicino possibile alla candela e in modo pi\u00f9 efficace rispetto al motore a quattro tempi, nella cui camera sono presenti le valvole che disturbano la pulizia della combustione.\nTipo di testata.\nPer i motori a due tempi le testate possono essere di tre tipi:\nCielo testata.\nIl cielo della testata \u00e8 estremamente importante, perch\u00e9 modifica i valori della camera di combustione, nei vari anni si sono adoperate varie forme di testate, per passare definitivamente alle troncoconiche, che oltre a raccogliere in modo efficace la miscela aria/benzina al centro, dove \u00e8 posizionata la candela, permettono un funzionamento del motore con carburazioni leggermente pi\u00f9 magre, senza avere alcun danno o funzionamento anomalo ed essere pi\u00f9 semplici da costruire.\nTestata semisferica.\nLe testate semisferiche sono teste formate da una semplice semisfera, quindi sprovviste di squish, il che le penalizza, dato che cos\u00ec si ha un minor affidabilit\u00e0 e costanza nel comportamento del motore, ma sono molto pi\u00f9 semplici ed economiche da realizzare, per questo vengono utilizzate sulle motoseghe o simili, dove sono addirittura tutt'uno con il cilindro, per ridurre ulteriormente i costi e aumentare la semplicit\u00e0 ed affidabilit\u00e0 della macchina.\nTestata emisferica o a cappello di prete.\nLe testate emisferiche, permettono d'utilizzare delle carburazioni pi\u00f9 magre rispetto alle testate sferiche, grazie alla loro forma, la quale le permette di far raccogliere pi\u00f9 benzina vicino alla candela, permettendo una combustione migliore, questo \u00e8 dato dalla presenza dell'area di squish (turbolenza), la quale indirizza la miscela vicino alla candela e riduce il fenomeno della detonazione, inoltre generano delle turbolenze maggiori, anche rispetto alle troncoconiche, permettendo d'utilizzare anticipi d'accensione minori, se in passato nell'uso racing le teste emisferiche sono state un po' accantonate sono oggi tornate in gran voga anche in virt\u00f9 delle prestazioni offerte dai motori moderni. Una testa emisferica rende il motore fluido e corposo lungo tutto l'arco di rotazione.\nTestata semi-emisferica.\nQuesta testata differisce dalla \"testata emisferica\" per il fatto che parte della banda di squish viene sacrificata per favorire il lavaggio del cilindro, in particolar modo la porzione di banda sacrificata si trova sul lato d'aspirazione o per meglio dire sul lato dove salgono i gas freschi appena immessi nel cilindro.\nQuesta conformazione nei motori a ciclo loop e a flussi incrociati permette un lavaggio del cilindro con minori residui dei gas di scarico nella camera di combustione.\nTestata a berretto di fantino.\nQuesta testata differisce dalla \"testata emisferica\" per il fatto che la cupola \u00e8 spostata pi\u00f9 da un lato e di conseguenza si ha anche un'area di squish che non \u00e8 costante lungo tutta la circonferenza della testata.\nQuesta conformazione nei motori a ciclo loop e a flussi incrociati permette un lavaggio del cilindro con minori residui dei gas di scarico nella camera di combustione.\nTestata troncoconica.\nLe testate troncoconiche, anche se generano meno turbolenze della carica fresca e quindi richiedono un anticipo d'accensione maggiore, data la loro maggiore precisione di realizzazione permettono di adoperare rapporti di compressione maggiori rispetto alle testate emisferiche, inoltre creano delle turbolenze (vicino alla candela) che fanno in modo che la combustione i gas combusti rimanga pi\u00f9 distante dalla superficie della testata, permettendo una minore dispersione del calore generato.\nQuesto tipo di testate non viene quasi pi\u00f9 utilizzato nelle applicazioni racing a meno di non volere un motore dall'erogazione molto appuntita con per\u00f2 grande perdita di erogazione ai regimi medio bassi.\nTestata troncoemisferica.\nLe testate troncoemisferica sono una via di mezzo tra una testata emisferica e troncoconica, sia per quanto riguarda i vantaggi sia per gli svantaggi delle relative testate.\nQuesta testata \u00e8 sempre munita di squish, ma la parte pi\u00f9 interna della testata ha un andamento emisferico, del tutto simile alle emisferiche, ma con una troncatura centrale, in modo da avere una base piana per la sede della candela, esattamente come le testate troncoconiche.\nTestata a volume variabile.\nLe testate a volume variabile sono delle teste che variano il loro volume a seconda del regime di funzionamento del motore, venivano utilizzate sui motori con fasatura d'accensione fissa, in modo da avere il miglior rapporto di compressione a ogni regime.\nPer poter adattare la combustione all'accensione a fasatura fissa, queste testate avevano un rapporto di compressione maggiore ai bassi regimi, per migliorare la combustione, mentre agli alti regimi diminuivano la compressione, in modo da rallentare la combustione, perch\u00e9 tale combustione viene velocizzata con l'aumento del regime motore, che porta all'aumento della turbolenza della miscela.\nQueste teste per poter variare il volume della camera di combustione, avevano un cono che costituiva la superficie della testata che delimitava la camera di combustione e che veniva alzata e abbassata da un sistema idraulico.\nQuesto tipo di testata \u00e8 stata sviluppata (da Polini con il nome di PowerHead) all'inizio degli anni novanta sui modelli da cross di varie marche, nelle cilindrate 125 e 250, il suo funzionamento era basata da una camera pressurizzata, messa in comunicazione alla testata tramite un circuito idraulico, permettendo un'autoregolazione del sistema, successivamente nel 2015 dopo 3 anni di test l'idea riprende vita, ma in forma differente, infatti la regolazione della compressione \u00e8 interamente manuale, con la cupola limitata nei suoi movimenti da delle guide, viene alzata e abbassata tramite una ghiera filettata a cui \u00e8 fissata una manopola tramite grani filettati (Vite STEI).\nSquish.\nStoricamente quest'effetto ha visto la luce grazie a Harry Ricardo che nel 1919 ha sviluppato una nuova testata/sistema per i motori diesel a valvole laterali, che grazie a quest'effetto si evitava la detonazione, nel terzo millennio tale soluzione \u00e8 quasi esclusivamente utilizzata da motori a 2 tempi, in quanto la maggior parte dei motori a 4 tempi utilizzano 4 valvole per cilindro, rendendo pressoch\u00e9 impossibile utilizzare tale soluzione.\nPer tutte le testate \u00e8 fondamentale l'effetto squish, ossia la presenza nella cupola di un'area, detta di squish (turbolenza), la quale indirizza la miscela vicino alla candela e riduce il fenomeno della detonazione, quest'accorgimento si ha con le testate emisferiche, tronconiche e troncoemisferiche, tale area ha tre valori:\nNelle elaborazioni dei motori, l'altezza dello squish viene ridotta per ricavare un rapporto di compressione maggiore. Questa elaborazione pu\u00f2 avvenire tramite lavorazione diretta nel punto di squish della testata attraverso lavorazioni CNC oppure con l'installazione di guarnizioni di banco con spessori decimali inferiori.\nTestata per motori 2 tempi unidirezionale.\nQuesto tipo di testata pu\u00f2 essere di moltissimi tipi a seconda del tipo di motore unidirezionale, pu\u00f2 essere:\nTestata per motori 4 tempi.\nQuesto tipo di testata \u00e8 molto pi\u00f9 complessa rispetto a quella per motori a 2 tempi ed \u00e8 forzatamente di tipo scomponibile, perch\u00e9 sostiene gli organi della distribuzione e l'albero a camme, tranne nel caso si utilizzi una distribuzione di tipo indiretto (sull'albero motore), ed \u00e8 al contrario della testata per motori a 2 tempi molto pi\u00f9 pesante (date le sovrastrutture che deve accogliere), costosa (sempre per via delle sovrastrutture).\nTestate per le distribuzioni DOHC, SOHC e OHV.\nLe testate per i motori con uno di questi sistemi di distribuzione per le valvole a fungo, devono essere forzatamente del tipo scomponibile, sono generalmente composte da 2 componenti, di cui il componente superiore viene definito coperchio e pu\u00f2 essere costruito in vari materiali, dal metallo alla plastica, dato che altrimenti non sarebbe possibile fornire una giusta protezione e lubrificazione per tali componenti.\nQueste testate per via della loro natura, non possono avere una banda di Squish come nel caso dei motori a due tempi, soprattutto per alcune quali le testate \"a camere emisferiche\" (motori a 2 valvole per cilindro) o \"a tetto 4V\", mentre per altre forme si possono avere turbolenze significative come nel caso delle testate con 2 valvole per cilindro con camere \"a cuneo\", \"a tazza\" (conosciuta anche come \"camera Heron\") o a scatola di sardine.\nTestate per la distribuzione SV.\nLe testate per questo tipo di distribuzione, non hanno l'alloggiamento delle valvole, ma devono avere una forma diversa da quella circolare, dato che devono formare i condotti d'aspirazione e scarico, che vengono aperti dalle valvole che sono poste lateralmente al cilindro.\nTestate per la distribuzione IOE.\nLe testate per questo tipo di distribuzione, sono paragonabili a quelle della distribuzione SV, ma in questo caso hanno l'alloggiamento di una o pi\u00f9 valvole, le quali vengono disposte sempre a lato del cilindro, ma disposte una in contrapposizione all'altra (sullo stesso asse di scorrimento).\nTestate per la distribuzione RCV.\nLe testate per questo tipo di motore, non hanno alcun problema di forma o alloggiamento dei componenti di distribuzione (anche nel caso di valvola a fodero in testa) e per questo motivo sono del tutto paragonabili alle teste per motori a due tempi.\nProgettazione.\nLa progettazione della testata deve tenere presente diversi fattori, quali la determinazione del campo termico cui \u00e8 soggetta una testa di motore pluricilindrico, si considerano i contributi di guarnizione, sedi delle valvole, guide delle valvole, prigionieri e dadi di serraggi, cos\u00ec come il tipo di servizio di funzionamento del motore, quindi i transitori accensione-spegnimento o condizioni di carico minimo-pieno carico tipico di prove di durata al banco.\nL'analisi delle sollecitazioni segue diverse fasi:\nIl campo termico della testata, in particolar modo della zona vicina al piano fiamma, pur avendo zone con temperature da 140\u00a0\u00b0C e una temperatura media che si attesta intorno ai 180\u00a0\u00b0C, altre parti possono arrivare a temperature particolarmente elevate, soprattutto per le testate munite di due condotti di scarico appaiati, dove il traversino che li separa pu\u00f2 raggiungere i 250\u00a0\u00b0C, queste zone sono critiche in quanto generano punti caldi e sono soggette a molte sollecitazioni, le quali possono portare a creare molte cricche in tali punti.\nAccorgimenti.\nLa testata assieme al pistone \u00e8 l'elemento pi\u00f9 importante per definire la forma della camera di combustione e modificare la velocit\u00e0 di combustione, difatti questa deve:"}
{"id": "281404", "revid": "1896283", "url": "https://it.wikipedia.org/wiki?curid=281404", "title": "Pomodori", "text": ""}
{"id": "281406", "revid": "123411811", "url": "https://it.wikipedia.org/wiki?curid=281406", "title": "Cassetta di trasformazione Abarth per la Fiat 600", "text": "Negli anni cinquanta Carlo Abarth, fondatore della ditta Abarth e leggendario preparatore delle piccole Fiat, mette in vendita alcune cassette di trasformazione per aggiornare la 600 verso la 750 Abarth da lui preparata, destinate agli appassionati di meccanica che intendano cimentarsi nell'elaborazione della propria vettura o di automobili di clienti.\nStoria.\nPropone due cassette, una per la \"modifica completa\" al prezzo di 250.000 lire e una per la \"piccola modifica\" a 52.000 lire che si limita ad aspirazione e scarico. Quando la Fiat decide di porre sul mercato le auto preparate dalla premiata ditta Abarth le cassette paiono destinate a tramontare ma Abarth stesso decide di proporle ancora ai privati come kit per aggiornare auto gi\u00e0 preparate (freni con nuovi materiali, sospensioni, motori estremi).\nDescrizione.\nLa tipica cassetta contiene parti meccaniche, attrezzi speciali necessari al montaggio e un libretto d'istruzioni per eseguire il lavoro da s\u00e9. Sono proposte varie cassette che differiscono per il rapporto di compressione finale ottenuto dopo la trasformazione: le pi\u00f9 spinte sono le Mille Miglia, destinate alla competizione e poco affidabili nell'uso quotidiano, richiedono benzina ad elevato numero di ottano difficile da reperire. A corredo sono distribuiti calandra, borchie, maschietti e fregi Abarth, e una latta di olio Castrol per motori sportivi. A richiesta si pu\u00f2 comprare con 390.000 lire l'intera scatola del cambio\n121 Abarth a 5 rapporti ravvicinati, coppa dell'olio larga e ribassata da 8 kg di capacit\u00e0 che permette di abbassare l'assetto della vettura e a scongiurare il cattivo pescaggio in curva dovuto a eccessivo rollio dell'olio nella coppa. Sempre a richiesta si possono acquistare per 64.000 lire i freni a disco.\nLa presentazione.\nQueste le parole di Carlo Abarth alla presentazione della sua cassetta di trasformazione: \u00ab\"Un giorno venne a trovarci un vecchio ed espertissimo meccanico, noto come mago dei motori da competizione, che non aveva mai lavorato con i nostri materiali. Dopo aver minuziosamente visitato i vari reparti dove si allestivano i particolari speciali della 750 chiese se tutto quanto aveva visto era in vendita e avuta una risposta affermativa esclam\u00f2: \"Se le cose stanno cos\u00ec, perch\u00e9 debbo continuare ad ammattirmi per equilibrare bielle, lucidare alberi a gomiti, tarare molle, lavorare le teste, pesare i pistoni, quando posso comprare tutto perfettamente controllato?\" Confessiamo che ci sentimmo orgogliosi. Il nostro visitatore con poche parole aveva puntualizzato lo scopo che ci eravamo prefissi: offrire ai meccanici un insieme di materiali garantiti, in modo da permettere a una qualsiasi officina di modificare sostanzialmente la Fiat 600. Con questo non vogliamo dire che prima non fosse possibile aumentare il rendimento di una vettura; tuttavia mai nessuno aveva studiato una trasformazione completa di una macchina in tipo Gran Turismo, regolarmente omologata, mettendo a disposizione ai meccanici un complesso di particolari e un bagaglio tecnico sufficiente per eseguire lo stesso lavoro delle Case costruttrici. Abbiamo inteso crearci degli amici tra i meccanici che, come noi, hanno la passione della velocit\u00e0 fornendo loro quanto la nostra esperienza e la maggior possibilit\u00e0 di studio ci ha permesso di realizzare. In nessun modo vogliamo essere dei monopolisti delle trasformazioni in 750, anzi, per non lasciar nascere dei dubbi, noi non accettiamo di trasformare vetture gi\u00e0 immatricolate. Il meccanico pu\u00f2 avere materiali e consigli, pu\u00f2 venire nella nostra officina per seguire un corso d'istruzione, pu\u00f2 insomma trovare i mezzi per procurarsi nuovo lavoro e crearsi una nuova specializzazione. Nella cassetta c'\u00e8 tutto quanto montiamo sulle vetture da noi trasformate, dall'albero motore al marchio della nostra casa, dal radiatore alle guarnizioni. Ogni modifica, ogni particolarit\u00e0 tecnica viene tempestivamente segnalata a mezzo di comunicati distribuiti a tutti i nostri collaboratori. Chi lo desidera pu\u00f2 anche comprare particolari sciolti e trasformare il motore solo in parte; per\u00f2 il prezzo della cassetta completa \u00e8 inferiore alla somma dei prezzi dei singoli particolari. Inoltre chi trasforma completamente una macchina con carrozzeria di serie ha diritto alla dichiarazione da parte della nostra Ditta e pu\u00f2 di conseguenza immatricolare la vettura come \"derivazione Abarth 750\" e correre nella categoria Gran Turismo, mentre questo vantaggio non l'acquista chi si limita a comprare singoli particolari\"\u00bb.\nLa cassetta costava, nel 1955, 255.000 lire e la 600 costava 590.000 lire. La spesa non era indifferente rispetto al prezzo della vettura per\u00f2 l'iniziativa ebbe grande successo. L'incremento di prestazioni \u00e8 notevole: il rapporto di compressione passa da 7,8:1 a 9:1, la potenza passa dai 21,5 CV a 4600 rpm ai 41,5\u00a0CV a 5500 rpm, la coppia motrice massima passa dai 4 kgm a 2800 rpm ai 5,5 kgm a 4000 rpm.\nComposizione.\nUna cassetta completa contiene:"}
{"id": "281407", "revid": "28941", "url": "https://it.wikipedia.org/wiki?curid=281407", "title": "Cassetta di trasformazione Abarth per la FIAT 600", "text": ""}
{"id": "281408", "revid": "1543377", "url": "https://it.wikipedia.org/wiki?curid=281408", "title": "Universit\u00e0 di Harvard", "text": "L'Universit\u00e0 Harvard (in inglese: \"Harvard University\") \u00e8 un'universit\u00e0 privata statunitense situata a Cambridge, nel Massachusetts, nell'area metropolitana della citt\u00e0 di Boston. Fu fondata con contributi privati nel 1636 da John Harvard ed \u00e8 parte della Ivy League. Harvard \u00e8 la pi\u00f9 antica istituzione universitaria degli USA e la prima corporazione (ufficialmente \"The President and Fellows of Harvard College\") registrata nella nazione. \nStoria.\nFu istituita il 18 settembre del 1636 a seguito di una delibera della Colonia della Baia del Massachusetts. Inizialmente chiamata \"the New College\", prese il nome di Harvard College il 13 marzo 1639 in onore di John Harvard, il suo principale finanziatore, che aveva lasciato per testamento al \"college\" la sua biblioteca (circa 400 libri) e una rilevante somma di denaro, con la quale l'istituto fu ristrutturato e ampliato per accogliere circa trenta studenti. Successivamente, alcune riforme attuate tra il 1869 e il 1909 introdussero i corsi a numero chiuso, gli esami di selezione per l'accesso e si organizzarono classi preferenzialmente composte da pochi studenti. All'inizio del diciannovesimo l'istituzione emerse come il principale centro culturale tra le \"\u00e9lite\" sociali di Boston.\nHarvard ha una amichevole rivalit\u00e0 con il Massachusetts Institute of Technology che risale al 1900, quando una fusione tra le due scuole fu frequentemente suggerita e a un certo punto ufficialmente concordata, ma annullata dal parlamento del Massachusetts. Al giorno d'oggi, le due scuole cooperano tanto quanto sono in competizione, tramite programmi e conferenze comuni, inclusa la \"Division of Health Sciences and Technology\", il Centro Dati Harvard-MIT e il \"Dibner Institute for the History of Science and Technology\". Inoltre, gli studenti delle due scuole possono iscriversi a corsi dell'altra scuola senza pagare ulteriori tasse, ottenendo crediti per conseguire la laurea nella propria Universit\u00e0.\nLe principali organizzazioni studentesche a Harvard includono la \"Crimson\", l'\"Harvard Lampoon\", la \"Harvard Advocate\", l'Hasty Pudding Theatricals e l'Harvard Glee Club. La Harvard-Radcliffe orchestra, composta principalmente da studenti, fu fondata nel 1808 come \"Pierian Sodality\".\nStruttura.\nHarvard \u00e8 governata da due commissioni, il President and Fellows of Harvard College, conosciuto anche come \"Harvard Corporation\" e fondato nel 1650 e lo Harvard Board of Overseers. Il presidente cura l'amministrazione quotidiana ed \u00e8 nominato dalla Harvard Corporation, a cui risponde.\nHarvard \u00e8 organizzata in nove facolt\u00e0:\nHarvard Graduate School of Education (1920).\nHarvard dispone di un campus in Italia, presso villa I Tatti a Firenze che fu donata all'universit\u00e0 da Bernard Berenson e include una biblioteca, una fototeca e una collezione d'arte.\nEditoria.\nPresso l'ateneo ha sede il quotidiano studentesco \"The Harvard Crimson\".\nSport.\nLe squadre sportive universitarie prendono il nome dal colore di Harvard: il cremisi. La squadra di atletica di Harvard si sfida in competizioni intense contro Yale in ogni sport, fino ad arrivare al punto decisivo nel loro annuale incontro di football, che si tiene dal 1875 ed \u00e8 chiamato semplicemente \"The Game\". Nel 1903, lo Stadio di Harvard introdusse una nuova era del football con il primo stadio.\nStudenti celebri.\nTra i pi\u00f9 celebri studenti che frequentarono l'Universit\u00e0 di Harvard ricordiamo:"}
{"id": "281409", "revid": "339392", "url": "https://it.wikipedia.org/wiki?curid=281409", "title": "Harvard", "text": ""}
{"id": "281410", "revid": "28941", "url": "https://it.wikipedia.org/wiki?curid=281410", "title": "Ion beam", "text": ""}
{"id": "281415", "revid": "118745552", "url": "https://it.wikipedia.org/wiki?curid=281415", "title": "Kerma", "text": "Il kerma, acronimo di \"Kinetic Energy Released in Matter\" (energia cinetica rilasciata nella materia) \u00e8 una grandezza dosimetrica. Viene definita come la somma delle energie cinetiche di tutte le particelle cariche generate in un campione da parte di una radiazione indirettamente ionizzante (neutroni e fotoni) divisa per la massa del campione. \nL'unit\u00e0 di misura \u00e8 il gray (Gy). Alternativamente \u00e8 definito come la somma delle energie delle particelle neutre entranti nella massa considerata, meno la somma delle energie delle particelle neutre uscenti escludendo quelle dovute all'irraggiamento (ad es. i fotoni prodotti dalla radiazione di frenamento degli elettroni (\"Bremsstrahlung\")).\nNel caso di radiazione X, il kerma coincide quasi esattamente con la dose assorbita, si \u00e8 cio\u00e8 in condizione di equilibrio elettronico; per fotoni di energia maggiore, come i raggi gamma, vi sono delle differenze. \nL'interazione di questi fotoni con gli elettroni presenti nel mezzo (Effetto fotoelettrico o Compton) pu\u00f2 liberare alcuni elettroni molto energetici che rilasceranno la loro energia al di fuori della regione di interesse. Questa energia viene contata nel kerma (energia cinetica trasferita dai fotoni agli elettroni) ma non nella dose assorbita (energia assorbita nel volume considerato)."}
{"id": "281418", "revid": "181699", "url": "https://it.wikipedia.org/wiki?curid=281418", "title": "Contrasto", "text": "Il contrasto in un'immagine \u00e8 il rapporto o differenza tra il valore pi\u00f9 alto (punto pi\u00f9 luminoso) e il valore pi\u00f9 basso (punto pi\u00f9 scuro) della luminosit\u00e0 nell'immagine.\nDefinizione.\nSe si aumenta tale differenza i valori pi\u00f9 luminosi tendono al valore massimo e i valori pi\u00f9 scuri tendono al valore minimo. I valori intermedi non cambiano.\nNel caso di un'immagine in \"bianco e nero\" aumentare il contrasto significa eliminare il \"grigio intermedio\"\nIn formule matematiche \u00e8 possibile esprimerlo come:\nformula_1"}
{"id": "281419", "revid": "117983745", "url": "https://it.wikipedia.org/wiki?curid=281419", "title": "Edward Victor Appleton", "text": "Biografia.\nLa sua scoperta ha notevolmente contribuito allo sviluppo delle radiocomunicazioni: grazie alle propriet\u00e0 riflettenti della ionosfera, i messaggi radio possono superare la curvatura della Terra e giungere anche a stazioni poste al di l\u00e0 dell'orizzonte, da un continente all'altro (strato di Appleton). Su mondi privi di ionosfera, quali la Luna, gli stessi messaggi si disperdono nello spazio.\nLa scoperta dello \"strato di Appleton\" fu fondamentale anche per lo sviluppo del radar.\nFiglio di un fornaio, Appleton cominci\u00f2 ad appassionarsi delle radiocomunicazioni durante la prima guerra mondiale, quando svolgeva il servizio militare come capitano del genio.\nLaureatosi all'Universit\u00e0 di Cambridge, durante la seconda guerra mondiale partecip\u00f2 alla realizzazione del radar. Nel 1946 ottenne una prima eco radar dalla Luna.\nMassone, fu membro della \"Isaac Newton Lodge\" No. 859 di Cambridge, appartenente alla Gran Loggia unita d'Inghilterra."}
{"id": "281420", "revid": "2217134", "url": "https://it.wikipedia.org/wiki?curid=281420", "title": "Hans Arp", "text": "Biografia.\nNato a Strasburgo da madre alsaziana e padre tedesco, us\u00f2 per tutta la vita due nomi: quello tedesco di Hans e quello francese di Jean, alternandoli in base alla lingua o alle varie circostanze in cui gli capitava di riferirsi a se stesso. \nLa sua fama \u00e8 legata al superamento delle forme tradizionali dell'arte figurativa, e alla scoperta di forme nuove, che vanno dai \"collages\" ai \"papiers d\u00e9chir\u00e9s\", ai frammenti di materiali vari uniti insieme.\n&lt;br&gt;La sua attivit\u00e0 si colloca al centro di quella vasta corrente dell'arte moderna che, dal cubismo al surrealismo, si pose come compito non di rappresentare la realt\u00e0 ma di inventare nuove realt\u00e0.\nFormatosi alla \"Ecole des Arts et M\u00e9tiers\" di Strasburgo, poi, fra il 1905 e il 1907, alla Gro\u00dfherzoglich-S\u00e4chsische Kunstschule di Weimar e infine, dal 1908, all'Acad\u00e9mie Julian di Parigi. Pubblic\u00f2 le sue prime poesie nel 1904 a Parigi. Nel 1911 usc\u00ec un suo libro a carattere intimistico (\"Rune e scritti bizzarri\"); nel 1912 fu a Monaco, dove collabor\u00f2 a Der Blaue Reiter, con Kandinskij e partecip\u00f2 alla seconda esposizione del movimento e due anni dopo entr\u00f2 in contatto con l'avanguardia parigina.\nRifugiatosi in Svizzera per evitare il richiamo alle armi nella prima guerra mondiale, nel 1916 fu fra i fondatori del Dadaismo a Zurigo. Qui incontr\u00f2 Sophie Taeuber, tessitrice e pittrice, che divenne poi sua moglie; con lei collabor\u00f2 alla sperimentazione di collages. Il suo metodo di lavoro si rifaceva alle leggi del caso: faceva cadere per esempio pezzetti di carta per poi fissarli nella posizione che avevano assunto a terra. Le sculture del periodo zurighese erano rilievi fatti di pezzi di legno e altri rifiuti, talvolta policromi, messi insieme con chiodi sporgenti. Nel tempo giunse a creare opere dai contorni fluidi e dall'aspetto biomorfo.\nLa situazione storica in cui il movimento ha origine \u00e8 la fine della Prima Guerra Mondiale, quando la situazione politica era pessima e i conflitti sociali esasperati; l'inclinazione sovversiva di Dada trova il terreno giusto con un gruppo di intellettuali europei che si rifugia in Svizzera per sfuggire alla guerra. Oltre Arp, facevano parte di questo gruppo Tristan Tzara, Marcel Janco, Richard Huelsenbeck e Hans Richter.\nAppartengono a questa fase della sua produzione numerosi collage astratti, xilografie, rilievi in legno monocromo dominati da forme bimorfiche e curvilinee (\"Ritratto delle ombre Tzara\", o \"Configurazione\", 1916, Exposition \u00e0 l'Ancienne Douanne, Strasburgo; \"Costellazione di cinque forme bianche e due nere\", Variazione III, 1932, Guggenheim Museum, New York; \"Fleur-marteau\", 1916-17, Gemeentemuseum, L'Aia) e delle famose espressioni di decorazione murale, in collaborazione con la moglie e l'olandese Theo van Doesburg. Si pu\u00f2 infine notare un intreccio di ironia ed estrema stilizzazione in lavori scultorei come \"Piccola Venere di Meudon\" (1957, Exposition \u00e0 l'Ancienne Douanne, Strasburgo) e \"L'Idolo dei Conigli\" (1964, Collezione Stoffel, Heerbrugg).\nTornato in Germania alla fine del conflitto, form\u00f2 il gruppo dadaista di Colonia con Max Ernst e Johannes Theodor Baargeld. Pi\u00f9 tardi, nel 1925, partecip\u00f2 alla prima esposizione dei surrealisti, alla Galerie Pierre di Parigi. L'anno successivo si trasfer\u00ec nella cittadina di Meudon. Da allora continu\u00f2 a perfezionare la ricerca di nuove forme espressive, da quelle puramente plastiche nel campo della scultura all'esplorazione di forme, mezzi e materiali innovativi.\nNegli anni trenta ruppe i rapporti con il Surrealismo, nel 1930 partecip\u00f2 alla mostra del movimento astrattista \"Cercle et Carr\u00e9\", fondato dal belga Michel Seuphor; quindi nel 1932, partecip\u00f2 alla fondazione di \"Abstraction-Cr\u00e9ation\", movimento raccolto intorno alla rivista \"Transition\". Nel 1942 scapp\u00f2 dalla Francia occupata per rifugiarsi nuovamente in Svizzera, a Zurigo; qui nel 1943 mor\u00ec sua moglie.\nNella primavera del 1944 incontra per la prima volta Karl Schmid a Zurigo, in casa di amici e collezionisti d\u2019arte. All\u2019epoca Arp soffriva per la scomparsa della prima moglie, Sophie Taeuber-Arp, morta un anno prima per un incidente in casa di Max Bill, dove erano entrambi ospiti. In seguito, Max Bill accompagner\u00e0 Arp nello studio di Schmid, nel tentativo di aiutare l\u2019amico a superare la depressione attraverso nuovi progetti artistici. Da allora, tra Schmid e Arp si instaura un rapporto di amicizia e collaborazione che durer\u00e0 per tutta la vita. Schmid preparer\u00e0 per Arp rilievi in legno, xilografie e il libro d\u2019artista \"Elemente\" (Elementi).\nDagli anni trenta Arp decise di dedicarsi prevalentemente alla scultura, sfruttando numerosi generi di materiali e creando forme dai volumi essenziali e dalle superfici levigate. Tra i temi trattati dall'artista sono degni di nota quello erotico e sensuale (\"Concr\u00e9tion humaine\", 1935, Mus\u00e9e national d'art moderne, Parigi) e quello del recupero della magia attraverso l'arte arcaica (\"Testa di Folletto\", Exposition \u00e0 l'Ancienne Douanne, Strasburgo; \"Torso\", 1953; \"Ruota foresta IV\", 1961, Collezione Madame Arp, Locarno). \nNel dopoguerra Arp ottenne un successo mondiale, sancito dalle due grandi mostre retrospettive di New York (1958) e Parigi (1962).\nNel 1962 partecip\u00f2, insieme ai pi\u00f9 importanti scultori internazionali dell'epoca, alla mostra Sculture nella citt\u00e0 organizzata da Giovanni Carandente nell'ambito del V Festival dei Due Mondi a Spoleto. Present\u00f2 un'opera in bronzo del 1962 dal titolo \"Apparat d'une danse\".\nLa sua produzione termin\u00f2 con la realizzazione di strutture monumentali per enti pubblici, come per esempio, la Harvard University, nel Massachusetts, 1950.\nJean Arp scrisse anche poesie e saggi sia in tedesco, sia in francese (\"Loghbuch des traumkapitans\", 1965; \"Soleil recercl\u00e8\", 1966) che ebbero grande impatto.\nEbbe numerosi riconoscimenti, anche a livello internazionale: vinse il \"Premio per la scultura\" alla Biennale di Venezia del 1954. Nel 1958 il MOMA, Museum of Modern Art di New York, gli dedic\u00f2 un'importante esposizione.\nNel maggio 2006 il Museo Correr di Venezia ha dedicato una mostra al sodalizio artistico e sentimentale di Jean Arp e di sua moglie Sophie Taeuber. Una storia d'amore e di lavoro in 140 opere.\nLa poetica del caso.\nTutta l'arte di Arp \u00e8 segnata dalla ricerca, attraverso la spontanea creativit\u00e0 dell'artista, determinata dal caso, di una essenza spirituale della realt\u00e0, quale essa \u00e8, al di l\u00e0 delle forme concrete in cui solitamente si manifesta; essenza che non riusciamo a cogliere, al di fuori della creazione artistica, perch\u00e9 la nostra percezione \u00e8 abituata a muoversi soltanto nel mondo delle forme concrete, perdendo la capacit\u00e0 di andare oltre il livello della realt\u00e0 materiale.\nIl Dadaismo rifiuta ogni atteggiamento razionale basandosi solamente sulla casualit\u00e0, meccanismo utilizzato dai surrealisti, per far emergere l'inconscio umano, e dagli espressionisti astratti, come Jackson Pollock. Nell'artista il dadaismo si trasforma in surrealismo, come conferma lui stesso con la seguente citazione:"}
{"id": "281421", "revid": "1005847", "url": "https://it.wikipedia.org/wiki?curid=281421", "title": "Vittorio Cini", "text": "Gli era attribuito uno dei patrimoni italiani pi\u00f9 cospicui dei suoi anni.\nBiografia.\nFiglio di Giorgio Cini, un farmacista ferrarese, e di Eugenia Berti, eredit\u00f2 dal padre alcune cave di trachite nel Veneto e alcuni terreni nel Ferrarese. Studi\u00f2 economia e commercio in Svizzera, in Italia fu il primo a intraprendere importanti opere di bonifica (Pineta di Destra e Giussago) per strappare le terre all'erosione del mare. Comp\u00ec lavori di canalizzazione e progett\u00f2 una rete per la navigazione interna della Valle Padana.\nPartecip\u00f2 alla prima guerra mondiale, poi si dedic\u00f2 a valorizzare la sua citt\u00e0 d'adozione, Venezia, che volle non fosse pi\u00f9 considerata unicamente un grande museo, ma anche un centro di nuovo benessere: fu cos\u00ec che gett\u00f2 le basi per la costruzione del porto di Marghera. \nNel periodo tra le due guerre Cini fu con il suo fraterno amico Giuseppe Volpi uno dei principali esponenti del cosiddetto \"gruppo veneziano\", di cui fu la \"mente finanziaria\". Le sue attivit\u00e0 industriali si svilupparono principalmente nei settore finanziario, siderurgico, elettrico, marittimo, turistico, assicurativo. \nGli venne affidata, pi\u00f9 tardi, la gestione delle acciaierie Ilva, in pessime condizioni economiche. Dal 1936 al 1943 fu Commissario Generale dell'Esposizione Universale di Roma: E42. Venne insignito il 16 maggio 1940 del titolo di Conte di Monselice.\nFece parte del consiglio di amministrazione della Sade dal 1924 al 1943.\nMinistro delle comunicazioni nel febbraio 1943 (ultimo gabinetto Mussolini), lasci\u00f2 la carica dopo sei mesi per profonde divergenze con il capo del governo. Dopo l'armistizio dell'8 settembre venne catturato dai tedeschi e internato a Dachau, da dove il figlio Giorgio (che aveva ricavato del denaro vendendo tutti i gioielli della madre, l'attrice Lyda Borelli) riusc\u00ec a farlo evadere corrompendo i guardiani delle SS. Si ritrov\u00f2 con Volpi in Svizzera e nel loro esilio strinsero amicizia con personaggi della futura Democrazia Cristiana.\nNel 1949 Giorgio Cini, suo unico figlio maschio, mor\u00ec in un incidente di volo e, per alcuni anni, Vittorio Cini si ritir\u00f2 completamente dagli affari e dalla politica, dedicando la sua vita a opere di filantropia. Domand\u00f2 e ricevette in concessione dallo Stato un'intera isola, quella di San Giorgio, davanti alla riva di piazza San Marco. Dopo aver finanziato gli importanti lavori di restauro necessari, istitu\u00ec la Fondazione Giorgio Cini, centro d'arte e di cultura, sede di istituti di preparazione professionale e di addestramento dei giovani alla vita sul mare. In seguito alla profonda crisi spirituale per la morte del figlio, si allontan\u00f2 dalla Massoneria ferrarese, da lui a lungo frequentata, per avvicinarsi all'ordine dei Gesuiti.\nNel 1953, alla morte del presidente della societ\u00e0, Achille Gaggia, stretto e fedele collaboratore di Volpi e del \"gruppo veneziano\", assunse la presidenza della societ\u00e0 elettrica, nazionalizzata nella sua branca idroelettrica formalmente nel dicembre 1962 e concretamente nel giugno 1963, e che mantenne fino all'incorporamento della Sade (Finanziaria/Gruppo) nella Montecatini, decisa nell'agosto 1964 e avvenuta nel 1966.\nFu presidente della SADE dal 1953 al 1964, quindi dal periodo della progettazione e costruzione della diga del Vajont e anche oltre il disastro del Vajont, e come tale fu chiamato a deporre in tre circostanze. Nella prima, il 5 giugno 1967, dal giudice istruttore di Belluno, Mario Fabbri, nel corso dell'istruttoria formale che si era aperta nel febbraio 1964. Una seconda volta, il 20 luglio 1968, dal sostituto procuratore della Repubblica di Venezia Ennio Fortuna, in occasione del procedimento penale apertosi a carico del suo dipendente Alberico Biadene e altri, con un esposto presentato dall'avvocato Alberto Scanferla al procuratore generale della Corte d'appello di Venezia per \"truffa\" concernente il passaggio dell'impianto del Vajont dalla Sade all'Enel. Un terzo interrogatorio avvenne il 14 maggio 1969 durante il dibattimento nel processo di primo grado a L'Aquila. In sede processuale, gli venne riconosciuta l'assenza di ogni responsabilit\u00e0 per il suo compito di conduzione puramente finanziaria della SADE.\nDalla prima moglie, oltre all'erede Giorgio (1918-1949), ebbe anche le figlie Minna (1920-1987) e le gemelle Ylda (1924-2013), sposata a Giacinto Guglielmi marchese di Vulci, e Yana, sposata a Fabrizio 3\u00ba principe Alliata. In seconde nozze si spos\u00f2 con la marchesa Maria Cristina Dal Pozzo di Annone. Mor\u00ec a Venezia il 18 settembre 1977 ed \u00e8 sepolto nel cimitero monumentale della Certosa di Ferrara.\nArchivio.\nLa documentazione d'archivio prodotta da Vittorio Cini nel corso della sua attivit\u00e0 imprenditoriale \u00e8 conservata parte nel \"fondo ISTITUTO PER LA RICOSTRUZIONE INDUSTRIALE\" (estremi cronologici: 1933-1954, con docc. dal 1922) presso l'Archivio Centrale dello Stato in Roma, parte nel \"fondo Ilva Alti Forni e Acciaierie d'Italia\" (estremi cronologici: 1899-1959) presso la Fondazione Ansaldo (Gruppo Finmeccanica) di Genova e parte nel \"fondo Societ\u00e0 telefonica delle Tre Venezie - Telve\" (estremi cronologici: 1923-1971) presso la Fondazione TIM di Torino."}
{"id": "281423", "revid": "2912", "url": "https://it.wikipedia.org/wiki?curid=281423", "title": "Otello (film 1955)", "text": ""}
{"id": "281424", "revid": "287204", "url": "https://it.wikipedia.org/wiki?curid=281424", "title": "Lucio Costa", "text": ""}
{"id": "281426", "revid": "767487", "url": "https://it.wikipedia.org/wiki?curid=281426", "title": "Dermatoscopia", "text": "La dermatoscopia, \"dermoscopia\" o \"epiluminescenza\", \u00e8 una tecnica non invasiva rivolta alla diagnosi precoce del melanoma basata su uno strumento ottico chiamato dermatoscopio che permette di osservare patterns sub-cutanei non visibili ad occhio nudo favorendone il riconoscimento.\nIl dermatoscopio ottico \u00e8 un piccolo strumento manuale basato su una lente, in grado di fornire ingrandimenti prevalentemente compresi tra le 10 e le 20 volte, appositamente illuminata con luce incidente. \u00c8 oggi dimostrato come la dermatoscopia incrementi la sensibilit\u00e0 diagnostica per il melanoma rispetto alla semplice visione ad occhio nudo del 20-30% permettendo diagnosi sempre pi\u00f9 precoci.\nLe esperienze di quest'ultimo decennio hanno consentito di estendere l'applicazione di questa tecnica diagnostica anche alle lesioni della cute non pigmentate. La dermatoscopia risulta oggi particolarmente efficace nel riconoscimento dei tumori cutanei non melanocitari quali il carcinoma basocellulare e la malattia di Bowen e di altre neoformazioni cutanee quali le cheratosi seborroiche, le cheratosi attiniche, il dermatofibroma, l'acantoma a cellule chiare.\nUn'ulteriore indicazione di tale metodica \u00e8 la ricerca dell'acaro della scabbia.\nLa tecnica.\nLa tecnica \u00e8 basata sull'interposizione tra una lente e la cute di alcune gocce di acqua, olio o gel ecografico; in questo modo la cute diventa traslucida permettendo al dermatologo di osservare fino alla giunzione dermo-epidermica numerose caratteristiche peculiari per la diagnosi precoce del melanoma non visibili ad occhio nudo. Attualmente la dermatoscopia visiva, attuata prevalentemente attraverso il dermatoscopio ottico, \u00e8 riconosciuta essere una delle migliori tecniche non invasive sia per la sua economicit\u00e0 che per la sua praticit\u00e0 di utilizzo. Esiste ad oggi una vastissima semiologia volta allo studio dei patterns delle lesioni pigmentate piane orientata alla loro differenziazione diagnostica.\nLa dermatoscopia digitale consiste nell'acquisizione delle immagini su piattaforme informatiche che consentono a seconda dei software installati una serie di operazioni volte all'archiviazione, allo studio morfologico, a valutazioni comparative (\"follow-up\") e a teleconsulti.\nLa diagnosi.\nLa diagnosi differenziale del melanoma in dermatoscopia \u00e8 basata prevalentemente sull'analisi di caratteristiche visive ben definite della lesione, unitamente all'anamnesi del paziente ed alle caratteristiche di evoluzione. Esiste una vasta semiologia tramite la quale il dermatologo esperto \u00e8 in grado di effettuare diagnosi visive molto accurate. Negli ultimi anni, oltre alla tecnica tradizionale, si sono sviluppati alcuni metodi chiamati \"algoritmi soggettivi\", quali il \"Seven-Point Checklist\" o la \"regola dell'ABCD\", basati su serie di interpretazioni di caratteristiche dermatoscopiche. La variabilit\u00e0 e la difficile standardizzazione di questi \"algoritmi\" ha rivelato, tramite risultati riportati su riviste internazionali, una \"bassa accuratezza diagnostica\" rispetto alla tecnica diagnostica tradizionale.\nLa difficile applicabilit\u00e0 nella pratica quotidiana degli algoritmi soggettivi \u00e8 dovuta prevalentemente anche alla lentezza della loro interpretazione soggettiva rispetto al sistema tradizionale basato sulla cosiddetta analisi di patterns che rimane invece validissimo nella diagnosi differenziale: tramite di esso il dermatologo analizza un vasto numero di caratteristiche morfo-cromatiche molto velocemente basandosi sull'esperienza personale. Negli ultimi anni vi sono stati numerosi studi volti all'analisi oggettiva computerizzata delle immagini digitali acquisite in dermatoscopia. L'utilizzo di metodiche computerizzate ha creato talvolta confusione facendo scambiare approcci quantitativi, doverosi nel nostro secolo, per approcci di diagnosi automatica del melanoma.\nLa nuova strada intrapresa da gruppi di ricerca prevedeva infatti la definizione di nuove variabili riproducibili e non ambigue. Chiaramente la significativit\u00e0 diagnostica di nuove variabili numeriche e non ambigue pu\u00f2 rappresentare un valido ausilio al dermatologo ma solo nel caso in cui vi sia stata una validazione scientifica. Nel 1999, dopo anni di sperimentazioni, alcuni autori dell'Universit\u00e0 di Siena, hanno definito per primi una nuova semiologia basata sull'analisi oggettiva computerizzata di nevi atipici e melanomi precoci. Studi successivi hanno dimostrato sia da parte dello stesso gruppo che di altri gruppi di ricerca come tale approccio numerico possa essere di valido ausilio per il dermatologo.\nL'analisi morfocromatica oggettiva.\nL'analisi morfocromatica computerizzata costituisce un miglioramento perch\u00e9 tramite di essa \u00e8 possibile definire in modo non ambiguo e non pi\u00f9 soggettivo le caratteristiche peculiari del melanoma. L'analisi oggettiva, definita nelle maggiori riviste internazionali di ricerca scientifica, \u00e8 basata prevalentemente sull'analisi cromatica e della distribuzione di pigmento internamente alla lesione. La valutazione finale da parte del dermatologo basata sia sull'osservazione che sull'interpretazione strumentale si \u00e8 fino ad oggi dimostrata scientificamente pi\u00f9 accurata di altre metodiche analoghe nella diagnosi precoce del melanoma. \u00c8 stato recentemente messo a punto un sofisticato metodo predittivo basato sull'analisi di sequenze di immagini di lesioni pigmentate in modo da fornire quadri diagnostici dettagliati in base alla cosiddetta mappatura dei nevi. Un sistema computerizzato \u00e8 in grado di verificare oggettivamente le variazioni nel tempo di lesioni sottoposte a controllo e fornire una probabilit\u00e0 di rischio basata su campioni precedentemente archiviati.\nIl futuro.\nNei primi anni di studio del melanoma tramite l'analisi dermatoscopica computerizzata molti ricercatori hanno definito variabili non ambigue e misurazioni numeriche affidabili verificandone l'efficacia tramite sistemi di correlazione e classificazione. Il futuro della dermatoscopia \u00e8 sicuramente orientato all'analisi computerizzata ed anche alla diagnosi assistita spinta maggiormente dagli scarsi risultati ottenuti tramite regole soggettive. Numerosi autori in tutto il Mondo stanno attualmente sviluppando metodiche numeriche validando i risultati su riviste internazionali tramite studi multicentrici.\nGli strumenti digitali in grado di fornire un ausilio diagnostico si rivelano di reale utilit\u00e0 quando risultano garantite accuratezze pari o superiori al 90%. Il dermatologo esperto con la semplice osservazione in dermatoscopia tradizionale, infatti, \u00e8 in grado di raggiungere accuratezze molto elevate e quindi strumenti digitali non appropriati risulterebbero utili per l'archiviazione e per il confronto nel tempo ma non per l'ausilio diagnostico. La possibilit\u00e0 di confrontare non solo visivamente ma soprattutto numericamente alcune caratteristiche delle lesioni archiviate permette ad alcuni strumenti avanzati di effettuare valutazioni dell'evoluzione delle lesioni aprendo una nuova strada nel \"follow-up\" delle lesioni e nella gestione total-body per la mappatura dei nevi. La continua evoluzione dell'imaging digitale ha permesso recentemente di abbandonare le costose ed obsolete strumentazioni video per passare all'utilizzo delle nuove macchine fotografiche o \"telecamere digitali\" foriere di maggiore qualit\u00e0 cromatica e spaziale."}
{"id": "281427", "revid": "196390", "url": "https://it.wikipedia.org/wiki?curid=281427", "title": "Fucking Amal", "text": ""}
{"id": "281428", "revid": "114911941", "url": "https://it.wikipedia.org/wiki?curid=281428", "title": "Al di l\u00e0 del bene e del male", "text": "Al di l\u00e0 del bene e del male: Preludio di una filosofia dell'avvenire (\"Jenseits von Gut und B\u00f6se\", 1886) \u00e8 un saggio filosofico di Friedrich Nietzsche, uno dei testi fondamentali della filosofia del XIX secolo.\nPubblicato nel 1886 a spese dell'autore, il libro non ricevette inizialmente molta attenzione. Sostanzialmente in esso Nietzsche attacca in maniera critica quella che considerava la vacuit\u00e0 morale dei pensatori del suo secolo, la mancanza di senso critico dei filosofi e la loro passiva accettazione della morale.\n\"Al di l\u00e0 del bene e del male\" ripercorre tutti i temi fondamentali della maturit\u00e0 filosofica di Nietzsche e in parte pu\u00f2 essere letto come una spiegazione, in termini pi\u00f9 diretti, delle idee che l'autore aveva gi\u00e0 proposto, in modo pi\u00f9 immaginifico e metaforico, in \"Cos\u00ec parl\u00f2 Zarathustra\" (\"Also Sprach Zarathustra\").\nIndice e struttura dell'opera.\nParte prima. Sui pregiudizi dei filosofi (aforismi 1-23).\nNelle prime due parti del libro Nietzsche parla dei filosofi del passato, che egli accusa di un cieco dogmatismo afflitto da un pregiudizio morale mascherato da ricerca di verit\u00e0 oggettiva, e degli spiriti liberi, gli esseri a lui pi\u00f9 affini e che sono destinati a sostituire il vecchiume dogmatico e moralista.\nMette fin dall'inizio in dubbio tutto il progetto universalistico della riflessione filosofica dei tempi andati (almeno quella da Socrate in poi), chiedendosi perch\u00e9 mai dovremmo preferire la sua \"volont\u00e0 di verit\u00e0\" piuttosto che riconoscere la falsit\u00e0 e l'inganno quale principale condizione dell'esistenza, finzione, male e sopraffazione che sono intrinseche in ogni cosa della vita.\nEgli offre in tal maniera una spiegazione radicalmente \"psicologica\" del pensiero teorico dei pensatori che sono venuti prima di lui: ognuna di queste creazioni filosofiche \u00e8 stata \"memoria involontaria ed inconsapevole\", da parte del suo autore, per giustificare (con se stesso e poi soprattutto con gli altri) i propri pregiudizi e limitazioni, eminentemente morali, ma da sempre battezzati solennemente invece col nome rimbombante di Verit\u00e0 maiuscola (aforis. 6).\nIl precetto dello stoicismo antico, \"vivi secondo natura\", mostra chiaramente come la filosofia fin dai primordi s'\u00e8 sempre creata un mondo reale ad immagine e somiglianza dei propri \"istinti\", cercando d'irreggimentare la stessa Natura ai propri desideri e scopi. Ma la Natura in se stessa \u00e8 qualcosa di completamente incontrollabile e \"prodigo oltre misura\", pertanto non pu\u00f2 esser tiranneggiata allo stesso modo in cui gli uomini giocano a tiranneggiare se stessi. Ogni filosofia \u00e8 in ultima analisi una volont\u00e0 di potenza che tenta di crearsi una causa prima... (af.9).\nIl Cogito ergo sum di cartesiana memoria presuppone che vi sia un Io, un'attivit\u00e0 pensante, e che ci\u00f2 produca volontariamente una forma di conoscenza, infine che l'Io penso sia una verit\u00e0 assoluta: quale fola e illusione (af.16). Baruch Spinoza maschera la sua timidezza ed insicurezza personale nascondendosi dietro il suo \"meccanico\" metodo geometrico (af.5); ma \u00e8 anche incoerente il suo istinto l'auto-conservazione di un'unit\u00e0 fondamentale, pur respingendo la teleologia di Immanuel Kant (af.13), il grande cinese di K\u00f6nigsberg (af.210): il vecchio moralista predicatore di un imperativo categorico e di tutta una dialettica che \u00e8 solo una cortina di illusioni creata per gettar fumo negli occhi dei pi\u00f9 ingenui e sprovveduti (af.5)\nIl suo tentativo di spiegazione del giudizio sintetico a priori viene allora paragonato agli effetti narcotici dell'oppio e alla personalit\u00e0 del protagonista de Il malato immaginario di Moli\u00e8re.Arthur Schopenhauer infine sbaglia nell'affermare che la natura dell'istinto di volont\u00e0 sia cosa del tutto evidente: si tratta invece di uno strumento estremamente complesso di controllo messo in atto da chi comanda nei confronti di chi deve obbedire: la morale (volont\u00e0 di verit\u00e0) \u00e8 ridotta cos\u00ec a dottrina dei rapporti di potere dell'uomo sull'altro uomo(af.19).\nParte seconda. Lo spirito libero (aforismi 24-44).\nNietzsche mette in guardia contro coloro che soffrono per un fantasioso \"amor di verit\u00e0\", ed esorta e sprona i suoi lettori a non farsene condizionare, anzi ad evitare come la peste tali \"malati nell'anima\" e a cercar invece d'assomigliare quanto pi\u00f9 possibile agli antichi fautori del cinismo greco, quelli che hanno il coraggio di parlar male dell'umanit\u00e0! (af.26)\nIn un passaggio scrive che \"da qualsiasi punto di vista filosofico ci si voglia oggi porre\" \u00e8 propriamente l'errore, in cui consiste il mondo all'interno del quale si crede di vivere autonomamente e volontariamente, ad esser invero la cosa pi\u00f9 sicura e ferma di cui si possa far esperienza; questo se si \u00e8 capaci di guardare in modo libero, scevro da pregiudizi di sorta, la propria vita personale ed il mondo intero.\nAlla resa dei conti non \u00e8 altro che un pregiudizio ancora \"troppo umano\" il fatto di credere che la cosiddetta verit\u00e0 valga pi\u00f9 dell'apparenza superficiale. Se togli difatti all'esistenza umana tutto ci\u00f2 che di apparente, superficiale e fasullo essa contiene, non rimane pi\u00f9 nulla, alcuna cosa sopravvive. Allora proprio il negar l'apparenza e voler cercar d'abolirne la \"realt\u00e0\" implica l'abolizione dell'unica possibile verit\u00e0 effettiva (verit\u00e0 intesa come bene). A questo punto l'autore si chiede: Cosa ci ha costretti fino ad oggi ad assumere come autentica la credenza in un'antitesi essenziale tra bene/vero e male/falso? (af.34)\nGli \"Spiriti liberi\", nuova tipologia umana in contrapposizione con tutti i filosofi precedenti, si trovano ad esser gli investigatori di quelle verit\u00e0 e realt\u00e0 che sono le pi\u00f9 profonde ed indigeste per la massa perbene ed educata; scavano spietatamente in esse fino al punto da esser considerati crudeli, sempre sommamente curiosi e col cuore proteso verso l'inafferrabile (af.44). Gli \"operai della filosofia\" (Kant, Hegel) assieme ai moderni uomini di scienza in generale del tempo attuale, non debbono in alcun caso esser confusi con gli autentici filosofi,i quali sono comandanti e legislatori, creatori di nuovi valori (af.211). Vi sono davvero tipologie di studiosi coraggiosi che risultano esser autenticamente indipendenti da pregiudizi, ed essi si chiamano spiriti liberi, non certo filosofi (almeno nell'accezione che fino ad oggi a questa parola \u00e8 stata data) (af.6).\nNel periodo pre-morale della storia del genere umano, le azioni sono state giudicate dalle conseguenze effettive ch'esse producevano. Nel corso degli ultimi 10.000 anni tuttavia \u00e8 stata via via messa a punto una concezione morale sempre pi\u00f9 raffinata in cui le azioni sono giudicate dalle loro origini (intenzioni buone); ma la moralit\u00e0 delle intenzioni (che non \u00e8 mai reale motivazione istintiva) \u00e8 secondo Nietzsche nient'altro che un pregiudizio, qualcosa di storicamente provvisorio che va oltrepassato (af.32)\nParte terza. L'essere religioso (aforismi 45-62).\nQui Nietzsche sviluppa ed approfondisce il suo rifiuto della Chiesa cattolica e della religione in generale: la fede in un qualche dio \u00e8 niente pi\u00f9 che una rappresentazione degli innegabili bisogni interiori di ogni uomo. La religione in definitiva non \u00e8 altro che un mezzo per soddisfare la propria brama di dominio sugli altri.\nParte quarta. Aforismi e intermezzi (aforismi 63-185).\nQui Nietzsche inserisce una raccolta di aforismi brevissimi, per lo pi\u00f9 singole frasi di una riga, sul modello francese di La Rochefoucauld da lui tanto ammirato. Alcuni riguardano la differenza e distanza innata tra uomini e donne; altri soggetti toccati sono la sua dottrina dell'Eterno ritorno dell'identico (af.70); la musica (af.106); la mentalit\u00e0 utilitaristica (af.174), il tutto in mezzo a tentativi pi\u00f9 generali ed osservazioni taglienti e ben poco lusinghiere sulla natura umana e sua origine.\nParte ottava. Popoli e patrie (aforismi 240-256).\nNietzsche descrive e critica la complessit\u00e0 dell'anima tedesca (af.244), loda gli ebrei in quanto popolo e \"razza\" (non come religione) e condanna pesantemente l'antisemitismo che si sta facendo strada sempre pi\u00f9 arrogante in Europa (af.251). Apprezza poi sommamente la Francia in quanto sede della cultura pi\u00f9 spirituale e raffinata del vecchio continente e scuola leader del gusto estetico (af.254).\nGl'inglesi sono considerati per lo pi\u00f9 grossolani, cupi e fondamentalmente pi\u00f9 brutali dei tedeschi, concludendo che non sono mai stati un popolo filosofico: Bacone, Hobbes, Hume e Locke rappresentano una degradazione e svalutazione del concetto di filosofo (af.252).\nParte nona. Cos'\u00e8 aristocratico? (aforismi 257-296).\nIn questa parte del saggio, Nietzsche descrive l'origine della figura dell'aristocratico capace di esercitare il pathos della distanza quel comportamento che caratterizza il potere di una classe su un'altra. Inoltre troviamo anche qualche riflessione sulla volont\u00e0 di potenza (af.259). Troviamo anche qui varie critiche ai vari filosofi di diverse nazioni. Inoltre il filosofo tedesco insiste sull'affrontare la vita cercando di andare oltre la morale, andare al di l\u00e0 del bene e del male appunto. \nDa alti monti. Epodo (poesia conclusiva).\nL'opera si conclude con una breve ode all'amicizia in versi, il che continua l'uso poetico gi\u00e0 introdotto in \"La gaia scienza\" e \"Cos\u00ec parl\u00f2 Zarathustra\""}
{"id": "281434", "revid": "6392", "url": "https://it.wikipedia.org/wiki?curid=281434", "title": "Dermoscopia", "text": ""}
{"id": "281435", "revid": "22828", "url": "https://it.wikipedia.org/wiki?curid=281435", "title": "Epiluminescenza", "text": ""}
{"id": "281437", "revid": "184755", "url": "https://it.wikipedia.org/wiki?curid=281437", "title": "Archestrato di Gela", "text": "Biografia.\nVisse all'incirca nella seconda met\u00e0 del IV secolo a.C. e, cultore dell'arte del piacere, \u00e8 considerato un precursore di Epicuro, come attestano le fonti antiche. Tra l'altro gi\u00e0 gli antichi mettevano in luce come i filosofi dell'epoca di Archestrato si interessassero al suo poemetto.\nGli \"Hedypatheia\".\nDella sua opera ci \u00e8 pervenuto un numero discreto di frammenti (62, oltre ad 11 versi di una traduzione-rielaborazione di Ennio), seppure spesso molto brevi, tramandatici da Ateneo di Naucrati nella sua opera simposiale \"I sofisti a banchetto\". Il poemetto \u00e8 conosciuto sotto vari titoli, tutti antichi: secondo lo stoico Crisippo si intitolava \"Gastronomia\", secondo Callimaco \"H\u0113dypatheia,\" ossia, letteralmente, \"Poema del buongustaio\", che \u00e8 oggi il titolo pi\u00f9 diffuso tra gli studiosi.\nNel suo poema Archestrato racconta dei suoi lunghi viaggi alla ricerca delle migliori vivande e dei vini pi\u00f9 pregiati. Tratta inoltre del pane, dei pesci della selvaggina, della produzione e della conservazione del vino. Si sofferma soprattutto sui pesci, indicandone le qualit\u00e0 migliori, i luoghi di provenienza, le specie pi\u00f9 rinomate e le specifiche stagioni di pesca.\nAteneo ritiene l'opera e il pensiero di Archestrato dotati di considerevole valore filosofico. Nei suoi scritti egli riporta:\nNel VII libro dei \"Deipnosofisti\" leggiamo ancora:\nQuesto brano rivela l'alta stima che gli studiosi del tempo riponevano nell'opera del poeta gelese, ponendolo addirittura come creatore di un nuovo pensiero, che si afferm\u00f2 durante la Roma imperiale. Della stessa materia di Archestrato, infatti, tratta la satira IV del libro II di Orazio (I secolo d.C.), e tracce degli \"Hedyp\u00e0theia\" affiorano nel costume gastronomico di Roma e, indirettamente, anche nell'opera di Apicio."}
{"id": "281440", "revid": "200568", "url": "https://it.wikipedia.org/wiki?curid=281440", "title": "Pasquetta", "text": ""}
{"id": "281442", "revid": "287204", "url": "https://it.wikipedia.org/wiki?curid=281442", "title": "Luned\u00ec dell'Angelo", "text": "Il luned\u00ec dell'Angelo (detto anche luned\u00ec di Pasqua, informalmente Pasquetta, o luned\u00ec in Albis) \u00e8 il giorno dopo la Pasqua.\nPrende il nome dal fatto che in questo giorno si ricorda la manifestazione dell'angelo alle donne giunte al sepolcro.\nFesta religiosa.\nFondamento biblico.\nI quattro vangeli canonici (Luca, Marco, Matteo, Giovanni) riportano notizie diverse su chi fosse presente davanti al sepolcro alla scoperta della sparizione del corpo del Cristo e il modo in cui l'angelo si manifest\u00f2 loro. Il Vangelo di Marco racconta che Maria di Magdala, Maria madre di Giacomo e Giuseppe, e Salom\u00e8 andarono al sepolcro, dove Ges\u00f9 era stato sepolto, con degli oli aromatici per imbalsamarne il corpo. Vi trovarono il grande masso che chiudeva l'accesso alla tomba spostato; le tre donne erano smarrite e preoccupate e cercavano di capire cosa fosse successo, quando videro un giovane vestito di bianco che disse loro: \"Non abbiate paura! Voi cercate Ges\u00f9 Nazareno, il crocifisso. \u00c8 risorto, non \u00e8 qui. Ecco il luogo dove l'avevano deposto.\" (Mc 16,1-7). E aggiunse: \"Ora andate ad annunciare questa notizia agli Apostoli\", ed esse si precipitarono a raccontare l'accaduto agli altri.\nLa tradizione ha spostato questi fatti dalla mattina di Pasqua al giorno successivo (luned\u00ec).\nLiturgia del luned\u00ec dopo Pasqua.\nL'espressione \"luned\u00ec dell'Angelo\", diffusa in Italia, \u00e8 tradizionale e non appartiene al calendario liturgico della Chiesa cattolica, il quale lo indica come \"luned\u00ec dell'Ottava di Pasqua\", alla stessa stregua degli altri giorni dell'ottava (marted\u00ec, mercoled\u00ec ecc.). Non \u00e8 giorno di precetto per i cattolici, fatta eccezione per la Germania e altri paesi germanofoni.\nCome tutti i giorni dell'Ottava pasquale, ha conservato, nella sua eucologia, l'antico carattere mistagogico. Questo \u00e8 evidente gi\u00e0 dall'Introito che apre la Messa della seconda Feria di Pasqua: \"Introduxit vos\". Il testo, di ispirazione biblica, pu\u00f2 essere perfettamente rivolto ai neofiti per illustrare loro la nuova condizione nella quale sono entrati con il Battesimo ricevuto nella notte di Pasqua.\nFesta civile.\nIl luned\u00ec dell\u2019Angelo \u00e8 stato mantenuto dallo Stato italiano come festivit\u00e0 civile ed \u00e8 festivo in diversi Paesi, analogamente a Santo Stefano, indomani del Natale, o al luned\u00ec di Pentecoste, giorno festivo in Alto Adige e buona parte dell'Europa.\nNel mondo.\nIl giorno dopo Pasqua \u00e8 considerato festivo in molti paesi del mondo:\nCultura.\nTradizioni.\nIl luned\u00ec dell'Angelo, in Italia, \u00e8 un giorno di festa che generalmente si trascorre insieme con parenti, ma soprattutto amici, con una tradizionale gita o scampagnata \"fuori le mura\" o \"fuori porta\", pic-nic sull'erba, grigliate e attivit\u00e0 all'aperto.\nCelebrazioni nel giorno di marted\u00ec o altri giorni.\nIn alcune localit\u00e0, come ad esempio Sessa Aurunca (CE), Nocera Inferiore (SA), Giugliano in Campania (NA), Marano di Napoli (NA), Parete (CE), Nicosia (EN), Castrovillari (CS), Pallagorio (KR), Venafro (IS), Noicattaro (BA), Formello (RM), Copertino (LE), la Pasquetta viene festeggiata il marted\u00ec successivo alla Pasqua.\nA Carovigno (BR), le feste patronali in onore di Maria Santissima di Belvedere e della tradizione della Nzegna \"allungano\" la Pasqua, con festeggiamenti il luned\u00ec, marted\u00ec e sabato dopo Pasqua. Quest'ultimo giorno \u00e8 chiamato il \"Sabato di Belvedere\" o la \"Pasquetta dei carovignesi\", con le scampagnate (le cosiddette \"cumminedde\") subito dopo l'ultima battitura della Nzegna.&lt;br&gt;\nA Laterza (TA) la festa di Pasqua viene allungata con le celebrazioni in onore della Madonna delle Grazie il marted\u00ec di Pasqua; la tradizione vuole che in questo giorno si mangino le \"scarcelle\", biscotti spessi con forme che ricordano la festivit\u00e0. "}
{"id": "281443", "revid": "186864", "url": "https://it.wikipedia.org/wiki?curid=281443", "title": "Maria Grazia Siliato", "text": "Biografia.\nCome archeologa e storica, ha compiuto numerosi viaggi di ricerca e di studio che l'hanno condotta a Cipro, Istanbul, Venezia, Napoli, Roma e sulle coste sudorientali del Mediterraneo.\nDelegata per l'Italia del Centro internazionale di studi sulla Sindone, ha pubblicato per Piemme diversi testi sulla Sindone, mentre per Mondadori ha pubblicato un romanzo storico sull'assedio di Famagosta e una biografia di Caligola.\n\u00c8 stata sposata con il compositore Giovanni Nenna, morto l'11 dicembre 1999."}
{"id": "281444", "revid": "22828", "url": "https://it.wikipedia.org/wiki?curid=281444", "title": "Everybody Else Is Doing It, So Why Can\u00b4t We?", "text": ""}
{"id": "281445", "revid": "287204", "url": "https://it.wikipedia.org/wiki?curid=281445", "title": "Cassiano Beligatti", "text": "Frate cappuccino, fu missionario, dal 1738 al 1756, in Tibet, Nepal e Bengala.\nBiografia.\nCassiano da Macerata, nome religioso di Giovanni Beligatti, nacque a Macerata nel 1708. A diciassette anni, nel 1725, entr\u00f2 nell'ordine dei Cappuccini. Nel 1738 fu inviato missionario, insieme ad altri confratelli, nel Tibet, territorio affidato dalla Propaganda Fide ai cappuccini piceni. Dopo un lungo viaggio, passando per il Bengala e il Nepal e superando l'Himalaya, giunse a Lhasa, principale citt\u00e0 del Tibet, agli inizi del 1741. Inizialmente i rapporti con il clero e le autorit\u00e0 locali furono buoni, anche se piuttosto modesti i frutti dell'evangelizzazione. L'anno successivo, nel 1742, furono revocati i permessi di culto e proselitismo della missione e padre Cassiano fu costretto a lasciare il Tibet.\nProsegu\u00ec, quindi, la sua attivit\u00e0 missionaria prima nel Nepal (1742-45) e poi nel Bengala e nel Bihar fino al 1756, quando, causa una malattia, fu costretto a ripartire per l'Europa e a stabilirsi nuovamente a Macerata. Il soggiorno nella citt\u00e0 natale fu alternato con gli spostamenti a Roma ove, per volere del prefetto di Propaganda Fide, fu chiamato ad istruire i giovani missionari in partenza per l'India. Mor\u00ec a ottantatr\u00e9 anni, nel 1791, nel convento dei cappuccini della citt\u00e0 natale.\nCassiano fu autore di fondamentali opere storiche, etnografiche e linguistiche inerenti agli usi, i costumi e le religioni dei territori che lo videro missionario, opere in parte note, in parte ancora inedite, delle quali alcune sono conservate nella Biblioteca comunale Mozzi Borgetti di Macerata. \nNel convento di Macerata fu il principale collaboratore di padre Agostino Antonio Giorgi nella redazione dell\"Alphabetum Tibetanum\", nel 1773 con Giovanni Cristofano Amaduzzi pubblic\u00f2, inoltre, l\"Alphabetum tangutanum sive tibetanum\".\nDal 2001 gli \u00e8 stata intitolata la Biblioteca storica Cassiano Beligatti dei frati cappuccini di Macerata, specializzata nelle sezioni \"Francescanesimo\" e \"Marche\", costituitasi sui resti della biblioteca dell'antico convento cappuccino maceratese, organizzata proprio dal Beligatti."}
{"id": "281446", "revid": "2208340", "url": "https://it.wikipedia.org/wiki?curid=281446", "title": "Komatsu Limited", "text": ", o , \u00e8 una societ\u00e0 giapponese che produce macchine movimento terra (come fatturato \u00e8 seconda solo a Caterpillar), macchine per l'industria mineraria, attrezzature militari, e macchinari per l'industria, quali le macchine di stampa, laser, e moduli termoelettrici.\nIl suo nome deriva dalla citt\u00e0 di Komatsu, Ishikawa, dove Komatsu fu fondata nel 1917 e dove ha localizzato i principali impianti.\nKomatsu costruisce il pi\u00f9 grande bulldozer del mondo, il D575.\nStoria.\nKomatsu Iron Works \u00e8 stata costituita da Takeuchi Mining Industry come sussidiaria per produrre utensili industriali per la societ\u00e0 madre. Il 13 maggio 1921, quando Komatsu divenne abbastanza grande da vendere anche al pubblico, venne fatto uno spin-off e rinominata Komatsu Ltd.\nKomatsu ha prodotto il suo primo prototipo di trattore agricolo nel 1931. Durante gli anni trenta, Komatsu ha anche prodotto trattori militari per le forze armate giapponesi, cos\u00ec come bulldozer, carri armati e obici.\nDopo la seconda guerra mondiale, Komatsu ha aggiunto i bulldozers non militari e i carrelli elevatori alla sua linea di prodotti.\nLa crescita della societ\u00e0 \u00e8 stata aiutata dalla forte domanda, nel Giappone della ricostruzione post bellica del 1950, per i suoi bulldozer.\nDal 1957 tutti i suoi modelli utilizzano motori Komatsu.\nL'espansione all'estero \u00e8 stata uno degli obiettivi principali negli anni '70, con la fondazione di \"Komatsu America Corporation\" nel febbraio 1970 negli Stati Uniti. Un anno dopo, nel gennaio 1971, \"Komatsu Singapore Pte. Ltd.\" \u00e8 stata fondata a Singapore. Il settembre 1974 ha visto la fondazione di \"Dina Komatsu Nacional S.A. de C.V.\", una joint venture con il produttore di autocarri DINA SA in Messico. L'aprile 1975 \u00e8 stato l'anno della fondazione di \"Komatsu do Brasil Ltda.\" in Brasile. \nQuesta azienda ha prodotto il bulldozer Komatsu D50A, segnando la prima produzione offshore di Komatsu di macchine movimento terra. Komatsu Australia Pty., Ltd. in Australia \u00e8 stata fondata nel febbraio 1979.\nGli anni 2000 hanno visto la collaborazione con il gruppo tedesco Linde per la vendita e la produzione di carrelli elevatori. Nel 2001 ha creato GALEO come nuovo marchio di macchine movimento terra di nuova generazione per la distribuzione mondiale. Nel 2002 viene fondata \"Komatsu Italy S.p.A\". Nel 2004 \"Komatsu Forest AB\" \u00e8 stata fondata per acquistare la svedese Partek Forest AB, precedentemente Valtra e Valmet, un produttore di macchine forestali. Sempre nel 2004, ha fondato \"Komatsu Zenoah (Shandong) Machine Co.\", Ltd in Cina, (ribattezzata Komatsu Utility Machine Co., Ltd. nel 2007), per la produzione di miniescavatori e attrezzature idrauliche, nonch\u00e9 la fondazione di \"Komatsu Power Generation Systems (Shanghai) Ltd.\" per la produzione di generatori di corrente. Anche \"Komatsu Forklift Manufacturing (China) Co.\", Ltd \u00e8 stata fondata nel 2004 in Cina per produrre carrelli elevatori.\nKomatsu \u00e8 entrata nel mercato russo nel 2008 con la fondazione di Komatsu Manufacturing Rus, LLC e la produzione \u00e8 iniziata nel 2010.\nNel 2016 Komatsu ha acquisito Joy Global per $ 3,7 miliardi di dollari. L'acquisizione \u00e8 stata completata nel maggio 2017, operando come filiale separata con la stessa sede negli Stati Uniti, ma rinominata in seguito Komatsu Mining Corp."}
{"id": "281447", "revid": "838137", "url": "https://it.wikipedia.org/wiki?curid=281447", "title": "1705", "text": "Eventi.\nA questo ritrovamento far\u00e0 seguito un numero imponente di miracoli che daranno vita al Culto della Madonna del Pozzo di Capurso."}
{"id": "281449", "revid": "251174", "url": "https://it.wikipedia.org/wiki?curid=281449", "title": "Isola d'Elba", "text": "L'isola d'Elba \u00e8 un'isola situata tra il canale di Piombino a est, a circa 10 chilometri dalla costa, il mar Tirreno a sud e il canale di Corsica a ovest.\n\u00c8 la pi\u00f9 grande delle isole dell'arcipelago toscano, e la terza pi\u00f9 grande d'Italia (). L'Elba, assieme alle altre isole dell'arcipelago (Pianosa, Capraia, Gorgona, Montecristo, Giglio e Giannutri) fa parte del Parco nazionale dell'Arcipelago Toscano.\nAmministrativamente \u00e8 suddivisa in 7 comuni, facenti parte della provincia di Livorno.\nGeografia.\nL'isola d'Elba \u00e8 la pi\u00f9 estesa porzione rimanente dell'antico tratto di terra emersa che collegava la penisola italiana alla Corsica, dopo le altre isole dell'Arcipelago Toscano. Le coste settentrionali sono bagnate dal Mar Ligure, quelle orientali dal Canale di Piombino, quelle meridionali dal Mar Tirreno e quelle occidentali dal Canale di Corsica.\nDal Monte Capanne, la vetta pi\u00f9 alta dell'isola, in determinate condizioni atmosferiche \u00e8 possibile osservare tutta la costa dalla Liguria (Riviera di Ponente) al Lazio (Monti della Tolfa), assieme alle Alpi Apuane, alle Colline Metallifere, al Monte Amiata e alle montagne della Corsica. \nIl terreno \u00e8 molto vario, e diviso in pi\u00f9 parti a seconda della sua conformazione e dell'era geologica in cui si \u00e8 formato:\nNell'isola d'Elba - definita in passato \"Piccola Trinacria\" per la sua conformazione geografica - si trova un settore del litorale occidentale chiamato \"Costa del Sole\", una delle zone pi\u00f9 frequentate dai turisti per la bellezza delle spiagge. Un famoso panorama dell'isola \u00e8 chiamato \"I Tre Laghi\" almeno dal 1941, in quanto sono visibili i golfi della Biodola e del Viticcio insieme al retrostante Canale di Piombino. Il versante orientale dell'isola, denominato \"Costa che brilla\", \u00e8 caratterizzato dalla presenza delle ex miniere di ferro, con particolari ed uniche caratteristiche di brillantezza e di colori in tutto l'ambiente circostante, ed in particolar modo alle spiagge, bellissime in quanto ancora poco frequentate da turismo di massa.\nNotevole importanza rivestono alcune aree umide come quelle di San Giovanni, Le Prade e Mola; non pi\u00f9 esistenti sono quelle di Marina di Campo e Procchio, classificate come \u00abzona malarica\u00bb sino agli inizi del XX secolo.\nSuddivisione amministrativa.\nL'isola \u00e8 divisa in sette comuni, tutti afferenti alla provincia di Livorno, per un totale di abitanti, che aumentano notevolmente durante l'estate.\nToponomastica.\nI nomi di localit\u00e0 dell'isola d'Elba derivano dalle diverse popolazioni che vi si sono avvicendate.\nIdrografia.\nDai maggiori rilievi dell'isola scendono numerosi corsi d'acqua a regime torrentizio, i quali raramente superano i 3 km. Durante il periodo estivo, quando le precipitazioni si riducono al minimo, risulta frequente che quelli di minore lunghezza e portata si secchino, lasciando il letto asciutto.\nI pi\u00f9 importanti, ordinati per lunghezza, sono:\nAi piedi del Monte Capanne, in una vallata presso il paese di Poggio, \u00e8 presente una sorgente chiamata Fonte di Napoleone (un tempo \"Fonte dell'Acquaviva\") che viene utilizzata dai cittadini e imbottigliata dalla fabbrica omonima con il logo del Parco nazionale dell'Arcipelago Toscano. A breve distanza si trova il Fosso dell'Acquitella.\nGeologia.\nIl settore orientale dell'isola ospita giacimenti di ematite che rappresentarono una delle massime riserve di ferro del Mediterraneo antico. Contestualmente si ritrovano filoni di pirite, limonite, ilvaite (minerale che prende il nome da quello latino dell'isola, \"Ilva\"), malachite, cuprite, azzurrite, crisocolla, aragonite, eritrite, fluorite e quarzo prasio. Il settore occidentale, costituito dall'enorme cupola monzogranitica del Monte Capanne, presenta importantissimi filoni pegmatitici (contenenti tormalina con la variante definita celleriite dal 2021, berillo, granato, petalite, pollucite, heulandite) localizzati nel circondario di San Piero in Campo e Sant'Ilario in Campo, da cui provengono tra l'altro i cosiddetti \"Quattro Evangelisti\". Su tutto il Massiccio del Capanne si trovano formazioni rocciose dette \"cote\", \"tozze\" e \"pinzaloni\", modellate da millenni di erosione idroeolica; queste formazioni, in passato, fungevano da delimitatori del confine montano dei pascoli. Tra esse \"Pietra Acuta\", \"Pietra Murata\", \"Sasso Pinzuto\", \"Tozza al\" \"Pr\u00f2tano\", \"Cote Lupo\", \"Cote Pinzuta\", \"Cote Rondine\", \"Cote Tonda\".\nA partire dal XIX secolo la geologia dell'Elba \u00e8 stata analizzata da numerosi mineralogisti, tra cui Ottaviano Targioni Tozzetti, Raffaello Foresi, Luigi Celleri, Antonio D'Achiardi, Giovanni D'Achiardi e Piero Aloisi.\nI maggiori rilievi dell'isola sono:\nClima.\nIl clima dell'isola presenta prevalentemente caratteristiche mediterranee, fatta eccezione per il Monte Capanne dove gli inverni tendono ad essere moderatamente freddi. Le precipitazioni sono concentrate nel periodo autunnale e risultano essere abbastanza contenute. Il vento pi\u00f9 frequente risulta essere lo scirocco caratterizzato da un elevato tasso di umidit\u00e0; degno di nota \u00e8 stato il vento di ponente del 12 gennaio 2016, che sul Monte Perone ha toccato 136 chilometri orari. Relativamente frequenti sono le trombe marine; la pi\u00f9 grande \u00e8 datata al 18 agosto 1979, nello specchio di mare antistante Marciana Marina. La neve compare regolarmente sui rilievi del Monte Capanne dalla fine di dicembre alla met\u00e0 di marzo; tra le nevicate pi\u00f9 copiose si ricordano quelle avvenute il 28 febbraio 1932, il 9 febbraio 1983, il 3 gennaio 1985, il 28 dicembre 1996, il 30 dicembre 2005, il 26 dicembre 2008, il 19 marzo 2010, l'11 febbraio 2012, il 6 febbraio 2015 e il 14 gennaio 2017. \nNella tabella sottostante sono riportati i valori medi di temperatura che si registrano a Portoferraio.\nAlluvioni.\n\u00ab\"Il 31 ottobre anno decorso una meteora singolarissima per gli speciali fenomeni che la accompagnarono si risolveva in una violenta alluvione sul culmine del Monte Capanne\" (...). \"L'alluvione dur\u00f2 per ben due ore, rovesciando tale e tanta acqua che a memoria d'uomo non si ricorda l'uguale. I torrenti che hanno origine dall'indicato monte e dagli altri contigui cio\u00e8 delle Calanche, Monte Maolo e Monte Perone si gonfiarono in un tratto raccogliendo cos\u00ec enorme massa d'acqua da trasbordare non solo dal loro antico alveo, ma da invadere le vallate a notevole altezza, cagionando rilevanti danni alla viabilit\u00e0 ed opere di arte, e rimanendo interrotto il transito ai veicoli ed agli abitanti dei due paesi di Marciana e Poggio.\"\u00bb\n\u00ab(...) \"\u00e8 stato un disastro immenso\" (...) \"quale mai non si \u00e8 visto nell'isola d'Elba. Nel momento in cui parlo, vi sono dei luoghi che sono rimasti senza conduttura di acqua potabile e senza alcuna strada di accesso. Molte case sono distrutte. Molte minacciate\".\u00bb\nI Comuni pi\u00f9 colpiti furono quelli di Marciana, Marciana Marina e Campo nell'Elba.\nI maggiori danni si ebbero nel territorio comunale di Campo nell'Elba.\nFlora e fauna.\nIl clima mediterraneo e l'insularit\u00e0 sono gli elementi principali che influenzano la flora dell'Elba. La formazione vegetale \u00e8 costituita dalla macchia mediterranea.\nDella vegetazione originaria, composta un tempo da grandi foreste di leccio, sopravvivono oggi boschi cedui; notevole \u00e8 la sporadica presenza della palma nana in alcune stazioni a picco sul mare presso Monte Grosso. La complessa natura del territorio nelle varie altitudini ha favorito la presenza, nel circondario occidentale dominato dal Monte Capanne, di boschi di castagno documentati dal Medioevo, insieme alla presenza di tasso (Le Calanche, Monte Corto e Monte di Cote), agrifoglio (localmente detto \"caracuto\" e presente in piccole stazioni nelle vallate di Poggio e Marciana), ginepro rosso, ontano nero, ontano napoletano (Monte Giove e Fosso dei Melocci), carpino nero, cerro, roverella, salice di Gallura (Le Calanche e Monte Giove), ornello, biancospino (Le Calanche, Monte di Cote, Fosso dell'Acquitella), pero corvino (La Galera, Monte di Cote), \"Hypericum hircinum\" (Fosso dell'Acquaviva), pervinca minore, felce reale, giglio rosso (intero massiccio del Monte Capanne e Monte Calamita), giglio stella (La Tabella), narciso, anemone, \"Gagea granatellii\", \"Ornithogalum umbellatum\", \"Cephalanthera longifolia\", \"Romulea ramiflora\", \"Tulipa pumila\", orchidee e alcuni endemismi (\"Viola corsica ssp. ilvensis\", \"Crocus ilvensis\", \"Centaurea ilvensis\", \"Biscutella pichiana ssp. ilvensis\"). Lungo i fossi, pendenti dagli alberi di ontano nero, si trovano grosse liane di \"Clematis vitalba\", localmente note come \"torchiaie\". Da segnalare la recente scoperta, alle pendici del Monte Corto, dell'unica stazione di \"Polygonatum odoratum\" presente nell'Arcipelago Toscano. In ambiente montano (Monte di Cote, Crino di Montecristo, Le Calanche) e marittimo (Sant'Andrea e Caletta) \u00e8 presente la rarissima felce tirrenica (\"Dryopteris tyrrhena\"). In pi\u00f9 settori costieri si trova, naturalizzato, il \"Mesembryanthemum acinaciformis\", le cui lunghe fronde sono localmente note come \"bocciaie\" e \"caprettaie\".\nNel circondario centrale (Monte San Martino e Monte Orello) \u00e8 notevole la presenza del carpino nero, insieme all'unica stazione elbana di ferula (San Giovanni).\nIl circondario orientale dell'isola \u00e8 invece contraddistinto da alcune essenze vegetali che invece mancano quasi del tutto nell'Elba occidentale, tra cui l'endemica \"Centaurea aplolepa var. aethaliae\", l'anemone stellato, l'ampelodesmo e l'asfodelo. Nell'area umida di Mola, presso Porto Azzurro, \u00e8 degna di nota la presenza dell'iris acquatico. Sulle rupi marittime del Monte Grosso si trovano due delle tre stazioni elbane di palma nana.\nNotevole importanza rivestono i funghi: tra le specie pi\u00f9 comuni \"Boletus edulis\" (\"selvo\"), \"Boletus aereus\" (\"moreccio\"), \"Boletus regius\" (\"porciano\"), \"Leccinum lepidum\" (\"lecciotto\"), \"Amanita caesarea\" (\"cocco\"), \"Macrolepiota procera\" (\"bubbola\"), \"Clitocybe nebularis\" (\"cemballo\"), \"Clitocybe infundibuliformis\" (\"cembalella\"), \"Hygrophorus russula\" (\"lecciaiola\"), \"Lactarius deliciosus\" (\"barghigiana\"), \"Cantharellus cibarius\" (\"gallastruzzo\") e \"Lepista nuda\" (\"mortellazzo\").\nTra gli uccelli, molti dei quali appartenenti a sottospecie insulari del Sistema Sardo-C\u00f2rso, si annoverano specie quali il gabbiano c\u00f2rso, il corvo imperiale, l'aquila del Bonelli, l'aquila minore, il capovaccaio (oggi estinto ma attestato nel 1839), la poiana sarda, il gheppio, il grillaio, il biancone, il falco della regina, il falco pecchiaiolo, la taccola, l'assiolo, il barbagianni, la civetta, l'allocco, il gufo comune, il gufo di palude, il rondone, il rondone pallido, il venturone c\u00f2rso, il passero solitario, la magnanina sarda, il sordone, il beccofrusone, il crociere comune, il fiorrancino, il picchio muraiolo, lo zigolo nero, il cardellino sardo, il torcicollo, il picchio muratore, la pernice rossa, il martin pescatore, l'upupa, l'uccello delle tempeste, la berta minore, la sula, il marangone dal ciuffo, l'airone cenerino, l'airone rosso, la garzetta; secondo alcuni studi, all'Elba esisterebbe una probabile sottospecie endemica di verzellino. Notevole importanza riveste la cattura, eseguita con il metodo di caccia del \"pieg\u00e0le\" presso Marciana il 2 novembre 1901, dell'unico esemplare di \"Catharus ustulatus\" rinvenuto in Italia. Gli uccelli elbani furono oggetto di studio da parte di numerosi ornitologi quali Ettore Arrigoni degli Oddi, Giacomo Damiani, Giovanbattista Toscanelli, Edgardo Moltoni e nel 1897 venne fondata la \"Collezione Ornitologica Elbana\" costituita da circa 900 esemplari impagliati, con sede nella Villa di San Martino presso Portoferraio.\nTra gli anfibi, la raganella sarda, il discoglosso sardo, il rospo, il rospo smeraldino.\nTra i rettili la vipera, la biscia dal collare, il biacco, il colubro, il geco, la luscengola. Tra i rettili marini si segnala la presenza della \"Caretta caretta\", che nell'agosto 2017, sull'arenile di Marina di Campo, ha deposto 103 uova, mentre nell'agosto 2018 circa 50 tartarughe sono nate a Straccoligno.\nI mammiferi terrestri sono quelli tipici dell'ambiente mediterraneo, come il riccio, la martora, la lepre, il mustiolo e la crocidura minore; nei castagneti del Monte Capanne si trova il ghiro. Interessante \u00e8 la presenza di una sottospecie endemica di topo selvatico (\"Apodemus sylvaticus\" ssp. \"ilvanus\"). In alcune rupi costiere (Monte Grosso, Monte Calamita, Colle Palombaia) e dell'entroterra (Santuario della Madonna di Monserrato) si riscontrano esemplari inselvatichiti di capra. Dopo l'estinzione del cinghiale maremmano avvenuta intorno al 1802, dal 1963 \u00e8 stato introdotto, per scopi venatori, il cinghiale centroeuropeo, specie che si \u00e8 riprodotta a dismisura causando seri danni all'ecosistema elbano; la prima coppia di cinghiali, proveniente da Grosseto, fu rilasciata nella Valle di San Martino, presso Portoferraio. Altra immissione per scopi venatori, avvenuta nel 1976, \u00e8 stata quella del muflone, anch'esso oggi in sovrannumero sul Massiccio del Monte Capanne. Le essenze vegetali pi\u00f9 colpite dai cinghiali e dai mufloni risultano essere il giglio rosso, il pungitopo, il giglio stella, il ciclamino.\nTra i mammiferi marini si riscontra la balenottera comune, la balenottera minore, il capodoglio, l'orca, il grampo, il tursiope, la stenella, il delfino comune. Non pi\u00f9 presente \u00e8 la foca monaca.\nI pesci sono ben rappresentati. Tra essi si ricordano il pesce luna, il notidano grigio, lo spinarolo, lo squalo volpe, il cetorino, lo squalo bianco (detto \"tacca di fondo\"), lo smeriglio, il gattuccio, il palombo, la verdesca, il trigone, la torpedine, la cernia, il barracuda, la ricciola, il tonno, la palamita, la corvina, la leccia.\nTra i celenterati si trova il corallo rosso e la \"Cladocora caespitosa\".\nTra gli insetti, la farfalla endemica \"Coenonynpha elbana\" e la cicala (sporadica e presente soprattutto nell'estremo versante occidentale, tra Colle d'Orano e Pomonte).\nRimboschimenti.\nNel 1950 la Cassa per il Mezzogiorno inizi\u00f2 un\u2019imponente opera di rimboschimento a conifere su tutta l\u2019isola, in particolare sul Monte Orello (ottobre 1950), sul Monte Perone (aprile 1951) \u2013 dove erano stati iniziati nel 1935 \u2013 e sul Monte Calamita (marzo 1953), per un totale di 500.000 piante su 1500 ettari. Le specie di conifere utilizzate furono soprattutto \"Pinus pinaster\" e \"Pinus pinea\", seguite in minor misura da \"Pinus radiata\" e \"Pinus canariensis\". In un isolato settore montano (Le Calanche, Monte Tiratoio e Malpasso) furono impiantati nell\u2019autunno 1954 esemplari di \"Pinus nigra\" provenienti dalla Corsica. Altri alberi utilizzati nei rimboschimenti furono \"Acacia pycnantha\", \"Acacia saligna\" e \"Acacia mollissima\".\nIncendi.\nLa pratica di incendiare la macchia mediterranea per ricavare nuovi pascoli era, all'Elba, una frequente pratica pastorale attestata gi\u00e0 dal XVIII secolo.\nSuccessivamente, a partire dagli anni Settanta del XX secolo, numerosi incendi dolosi distrussero ripetutamente centinaia di ettari di vegetazione soprattutto nel versante occidentale dell'isola; tra i numerosi, si ricordano gli episodi avvenuti a Rio nell'Elba (24 luglio 1985), Sant'Ilario in Campo (6 agosto 1985, con la morte di cinque ragazzi originari della Brianza), San Piero in Campo (1\u00ba agosto 2001), Sant'Ilario in Campo e Seccheto (1\u00ba settembre 2001), San Piero in Campo, Masso alla Guata, Le Macinelle, Seccheto (5 agosto 2003), Bonalaccia (31 agosto 2003, con la morte di una donna originaria di Trento), Rio nell'Elba (15 luglio 2007), Chiessi (7 agosto 2016), Castancoli (16 ottobre 2021).\nCastagneti.\nI castagneti sono localizzati sulle pendici settentrionali e sudorientali del Monte Capanne. Strumenti utilizzati in passato nei castagneti elbani erano la \"ristaia\" (grossa roncola con immanicatura ad anello) e la \"squadratora\" (scure usata per squadrare le travi). In passato esistevano nei boschi delle \"seccaiole\", piccole strutture per l'essiccazione delle castagne, insieme alla presenza di numerose carbonaie localizzate soprattutto nelle leccete. Nel 2005 \u00e8 avvenuto il gemellaggio, motivato dalla castanicoltura, tra Marciana e Castelnuovo di Garfagnana.\nIl \u00abcaso muflone\u00bb.\nIl Comune di Marciana, con delibera n. 26 del 30 aprile 1976, dispose l'acquisizione in concerto con \"Arci Caccia\" - per la somma complessiva di 672.000 lire - di tre esemplari di muflone provenienti dalla tenuta di Ugo Baldacci a Montecatini Val di Cecina da collocare sul Monte Perone, dichiarando che l'introduzione degli esemplari costituiva un \u00ab\"contributo del Comune all'opera di ripopolamento e ricostituzione della fauna\" (...) \"al fine di ottenere un ripopolamento di selvaggina nelle idonee zone dell'isola.\"\u00bb\nTuttavia, nel maggio 2016, il Consiglio direttivo del Parco nazionale dell'Arcipelago toscano ha preso la decisione di \u00aberadicare\u00bb il muflone dall'isola. Il giro di vite giunge dopo anni in cui il Parco ha tentato di limitare i capi di ungulati sul territorio elbano: un'azione che, evidentemente, non \u00e8 bastata a gestire l'emergenza procurata dai mufloni, responsabili assieme ai cinghiali di numerosi danni alle colture e alla biodiversit\u00e0, soprattutto nei confronti del giglio rosso, del giglio stella, dell'agrifoglio e del pungitopo.\nLa leggenda dei canarini.\n\u00ab\"Si trovano anco de' canarij bastardi scesi dalli naturali nell'isola dell'Elba, in questo modo, che venendo una nave di Canaria per queste parti, pat\u00ec naufragio nelli scogli di detta isola, e portando molti di questi ucelli se ne vennero in detta isola, dove si trovano e sono della grossezza della lecora\" (lucherino), \"ma pi\u00f9 gialli assai nel mento ch'il canario naturale, et ha i piedi negri, et questo sar\u00e0 il maschio de' bastardi.\"\u00bb\nEndemismi.\nVegetali:\nInvertebrati:\nMammiferi:\nStoria.\nEt\u00e0 preistorica e protostorica.\nL'isola era gi\u00e0 abitata durante il Paleolitico, come dimostrano i ritrovamenti di strumenti litici (Lacona, Sant'Andrea, Pomonte, Procchio, Biodola, Colle di Santa Lucia, Marciana Marina e Serrone delle Cime). Il Neolitico \u00e8 attestato da manufatti in pietra (asce, punte di freccia) rinvenuti sul Massiccio del Monte Capanne (Masso alla Guata, Masso dell'Aquila, Serraventosa, La Stretta, Piana di Moncione, Chiusa Borsella), Marciana Marina, Procchio, Lacona, Biodola, Portoferraio, Cavo, Rio nell'Elba. Strumenti in ossidiana opaca del Monte Arci sono stati rinvenuti ai Sassi Ritti e alle Piane alla Terra. Notevoli tracce dell'Et\u00e0 del Rame e dell'Et\u00e0 del Bronzo esistono in vari settori dell'isola; di estremo interesse la Necropoli rupestre di Rio Marina, eneolitica, gli insediamenti protostorici del Monte Capanne (tra cui Le Mure, Pietra Murata, Monte Giove, Masso dell'Aquila, Masso dell'Omo) e del settore orientale (Cima del Monte, Volterraio) insieme ai siti megalitici dei Sassi Ritti e del Monte C\u00f2cchero. Alla Cultura di Arzachena sono riconducibili i circoli sepolcrali delle Piane alla Sughera, mentre all'Et\u00e0 villanoviana appartengono le tombe \u00aba cassetta\u00bb dello Spino, di Moncione e della Batinca (in quest'ultima localit\u00e0, presso la cosiddetta \"Chiusa di Patacchille\" (soprannome del possidente Giuseppe Spinetti), intorno al 1935 fu rinvenuta un'urna cineraria biconica all'interno di una tomba \u00aba pozzetto\u00bb). All'VIII secolo a.C. si datano invece alcuni ripostigli di oggetti in bronzo rinvenuti nell'area di Colle Reciso, di San Martino, Chiessi e Pomonte.\nEt\u00e0 etrusca.\nRicchissima di giacimenti di ferro, l'isola d'Elba rese possibile il sorgere della civilt\u00e0 etrusca, la quale costru\u00ec vari villaggi d'altura fortificati (Monte Castello, Castiglione di San Martino, Castiglione di Campo, Monte Fabbrello e Monte Puccio), ubicati su colline in posizione strategica per il controllo del mare e delle rotte marittime di diffusione del ferro. Ad essi si affianca la Necropoli ellenistica di Capoliveri e la Necropoli di Casa del Duca. Altri siti che hanno restituito materiali etruschi sono Le Trane, Monte Orello, Colle di Santa Lucia, Masso dell'Aquila, Serraventosa, Grassera, Pietra Murata, Poggio, Volterraio, Le Mure, Capoliveri e Monte Serra. Nel 453 a.C. l'isola fu saccheggiata dalla flotta siracusana comandata da Apelles e Phayllos; di tale evento sarebbero testimonianza alcuni rinvenimenti presso Le Mure.\nEt\u00e0 romana.\nSuccessivamente, con il dominio di Roma, sull'isola furono edificate almeno tre ville marittime (Villa della Linguella, Villa delle Grotte e Villa di Capo Castello) ed almeno un centro abitato di cospicue dimensioni, l'attuale Portoferraio, dove furono rinvenute due necropoli e condutture fittili. Sempre all'et\u00e0 romana risalgono alcuni importanti relitti subacquei (Relitti di Sant'Andrea, Relitto del Nasuto, Relitto di Chiessi, Relitto di Procchio e Relitto di Punta Cera). In localit\u00e0 Seccheto, nel 1899, fu rinvenuto un altare in monzogranito dedicato ad Ercole dal prefetto \"Publius Acilius Attianus\", che venne analizzato nel 1903 dallo storico tedesco Christian H\u00fclsen. Un'interessante traccia toponomastica d'et\u00e0 romana \u00e8 costituita dalla localit\u00e0 \"Remmiano\" presso Cavoli, che deriverebbe dal possedimento di un \"Remmius\".\nEt\u00e0 medievale.\nDopo la caduta di Roma, l'Elba divenne territorio degli Ostrogoti e successivamente dei Longobardi; a questi ultimi si devono numerosi toponimi presenti ancora oggi sull'isola, come \"Gualdo\" (da \"wald\", \u00abbosco\u00bb), \"Cafaio\" (da \"gahagi\", \u00abrecinto\u00bb), \"Catro\" (da \"kater\", \u00abcancello\u00bb), \"Capar\u00f9toli\", \"Cadonno\" e \"Castormo\" (casa di Bar\u00f9ttuli, di Donno e Sturmi, nomi personali). All'et\u00e0 longobarda apparterrebbe la sepoltura di un guerriero con corredo funebre che comprendeva una probabile spada corta (\"scramasax\") e alcune monete d'oro, rinvenuta agli inizi del XX secolo nell'area della Pieve di San Lorenzo. Contestualmente l'Elba divenne luogo di eremitaggio per i primi monaci anacoreti cristiani che seguivano la regola di Pacomio, tra cui San Cerbone nel 573. Nell'874 l'isola fu pesantemente saccheggiata dai Saraceni, mentre nel 1003 e nel 1016 fu assalita da Muj\u0101hid al-\u02bf\u0100mir\u012b.\nA partire dal primo millennio dopo Cristo, l'isola divenne parte del territorio della Repubblica di Pisa; furono edificate torri di avvistamento come la Torre di San Giovanni, il villaggio fortificato di Montemarsale, la Fortezza di Marciana e la Fortezza del Volterraio, situata su un'altura inaccessibile per trovare rifugio dalle scorrerie dei pirati. Sempre ai Pisani, tramite l'Opera della Primaziale Pisana, si deve l'apertura o il riutilizzo del sito estrattivo delle Grottarelle e di quello presso San Piero in Campo. Nello stesso periodo si svilupparono i Comuni dell'isola: Capoliveri (sede del Capitanato), Rio, Gr\u00e0ssera, Latrano, Ferraia, Montemarsale, Campo, Poggio, Marciana e Pomonte. A tale epoca risalgono alcuni importanti edifici religiosi come la Pieve di San Lorenzo, la Pieve di San Giovanni, la Pieve di San Michele e la scomparsa Pieve di San Giovanni di Ferraia. Allo stesso periodo risalgono le piccole chiese intitolate a San Bartolomeo, San Frediano, San Benedetto, San Biagio, Santa Maria, San Quirico, San Menna e alla Madonna della Neve.\nNel 1399 l'Elba pass\u00f2 sotto la signoria degli Appiano di Piombino.\nEt\u00e0 moderna.\nL'isola sub\u00ec pesanti devastazioni da parte di corsari tunisini nel 1442, e successivamente per mano di Khayr al-Din (italianizzato in Ariadeno Barbarossa) nel 1534 e 1544 e di Dragut nel 1553 e 1555; di questi ultimi assalti \u00e8 testimonianza la raffigurazione cartografica dell'isola nella coeva \"Cosmographia\" di Sebastian M\u00fcnster. Nel 1562 scrisse Paolo Giovio: \u00ab\"[Barbarossa] and\u00f2 all'isola dell'Elba, ove fece smontare i soldati in terra a fare quanta pi\u00f9 preda potevano, perch\u00e9 Iacopo d'Appiano signor di quella isola e di Piombino neg\u00f2 di rendergli un giovanetto turco figliuolo di Sinam detto il Giudeo, qual fu gi\u00e0 preso a Tunisi. Pure vedendo la ruina che gli veniva addosso per questo, perch\u00e9 i turchi assaltarono Capolibero e presero quasi tutti i terrazzani e rubbavano ci\u00f2 che potevano e davano la caccia agli habitatori, lo rese, e Barbarossa senza fargli poi pi\u00f9 danno alcuno and\u00f2 via e mand\u00f2 il giovane fatto capitano di sette galee fin'a Suez, porto del Mar Rosso vicinissimo al Cairo, a suo padre Sinam; il quale per l'allegrezza del figliuolo rihavuto subito venne meno e mor\u00ec.\"\u00bb Nel 1548 il granduca di Toscana Cosimo I affid\u00f2 all'architetto Giovanni Camerini la progettazione una citt\u00e0 fortificata simbolicamente chiamata \"Cosmopoli\" (oggi Portoferraio), concepita come presidio militare con lo scopo di difendere le coste toscane nonch\u00e9 come sede dei Cavalieri di Santo Stefano e che nel 1583 venne cos\u00ec descritta da Giovan Battista Adriani: \u00ab\"Il poggio pi\u00f9 elevato, che signoreggia e scuopre tutto il porto, fu chiamato il Falcone: l'altro men rilevato dalla forma della fortezza secondo la qualit\u00e0 del sito hebbe nome la Stella, spargendo le sue fortificazioni qua e l\u00e0 a guisa di razzi. Parimente fermarono un bastione sopra la bocca del porto, il quale fu chiamato dalla forma Linguella\".\u00bb In tal modo l'isola venne a trovarsi divisa in tre settori politicamente dipendenti da Firenze (circondario di Portoferraio), dalla Spagna con lo Stato dei Presidi (circondario di Porto Longone, oggi Porto Azzurro) e da Piombino (tutto il restante territorio elbano). Nel 1603 gli spagnoli dello Stato dei Presidi iniziarono a Porto Azzurro la costruzione del nucleo fortificato chiamato \"Forte Beneventano\", insieme al presidio militare del Forte Focardo. Agli inizi del XVIII secolo un tardivo seguace di Annio da Viterbo redasse un falso poema in latino sull'antica storia dell'Elba ambientato nel VI secolo (\"Rerum mirabilium Ilvae\"), sotto il nome di \"Celeteuso\". Al 1729 risale la prima descrizione generale sulla storia dell'isola (\"Zibaldone di memorie\") da parte di Giovanni Vincenzo Coresi Del Bruno, governatore di Grosseto. Intorno al 1780 l'Elba fu visitata dal pittore John Robert Cozens, che ritrasse panorami di Porto Azzurro.\nGli inglesi sbarcarono all'isola d'Elba nel 1796, dopo l'occupazione di Livorno da parte delle truppe repubblicane francesi, per proteggere i 4.000 realisti francesi che due anni prima avevano trovato asilo a Portoferraio. Nel 1799 la Francia tent\u00f2 di impossessarsi dell'isola, con pesanti scontri avvenuti presso Procchio. \nIl trattato di San Ildefonso (1\u00ba ottobre 1800) tra Francia e Spagna previde il trasferimento dell'isola d'Elba, allora toscana, sotto la sovranit\u00e0 francese in cambio del principato di Piombino. Questo accordo fu confermato dalla pace di Lun\u00e9ville (9 febbraio 1801) - in base al quale l'Elba pass\u00f2 al Regno d'Etruria - e dal trattato di Aranjuez (25 marzo 1801), e fu accettato dall'Inghilterra con il trattato di Amiens (25 marzo 1802), in base al quale venne trasferita alla Francia.\nIl re di Napoli Ferdinando IV rinunci\u00f2 a tutte le propriet\u00e0 e ai diritti che ancora vi possedeva con il trattato di Firenze (29 marzo 1801). L'isola fu quindi ufficialmente annessa all'Impero francese nel 1802 (senatoconsulto del 26 agosto 1802), e Louis Puissant fu incaricato di misurare l'isola e di redigere con altri collaboratori un'accurata cartografia. Negli stessi anni l'Elba fu visitata da diversi scrittori inglesi e francesi che descrissero l'isola nelle loro opere, come Arsenne Thi\u00e9baut De Bernaud (\"Voyage \u00e0 l'isle d'Elbe\"), Richard Colt Hoare (\"A tour through the island of Elba\") e Hugh William Williams (\"Travels in Italy\"). Nel 1811 l'Elba venne integrata nel dipartimento del Mediterraneo.\nL'imperatore Napoleone Bonaparte fu esiliato all'Elba nel 1814: raggiunse Portoferraio il 4 maggio 1814 e vi rimase 10 mesi come sovrano del Principato dell'Isola d'Elba. A testimonianza della sua permanenza restano due belle ville ove soggiorn\u00f2: Villa dei Mulini in posizione dominante a Portoferraio, e Villa San Martino residenza estiva del C\u00f2rso alla periferia della piccola capitale elbana; dal 23 agosto al 5 settembre 1814 Bonaparte soggiorn\u00f2 presso il Santuario della Madonna del Monte. Nel 1815 Giuseppe Ninci pubblic\u00f2 a Portoferraio la \"Storia dell'isola dell'Elba\", dedicata a Napoleone Bonaparte.\nA partire dal 1830 si ebbero i primi flussi migratori dall'isola d'Elba verso il Venezuela, nello Stato di Trujillo. L'isola fu visitata da illustri geologi e mineralogisti quali Gerhard von Rath, Antonio D'Achiardi e Giovanni D'Achiardi. Nel 1882 il geologo Bernardino Lotti redasse la prima carta geologica dell'isola. Dal 1892 al 1900 il settore occidentale dell'isola (Monte Capanne) fu visitato dai botanici Pio Bolzon, Stefano Sommier e Giacomo Doria; agli anni compresi tra 1904 e 1914 sono datate le ricognizioni del geologo Piero Aloisi. Il 13 dicembre 1900 la societ\u00e0 siderurgica \"Ilva\", tramite Pilade Del Buono, inizi\u00f2 la costruzione degli altiforni a Portoferraio. Nel 1907 vi fu una ripresa dell'estrazione della granodiorite nel settore occidentale dell'isola; la famiglia tedesca Zimmer fond\u00f2 la \"Bergwerks Gesellschaft\" e riapr\u00ec vecchie cave nelle localit\u00e0 di Seccheto e Cavoli. Allo scoppio della prima guerra mondiale l'attivit\u00e0 degli Zimmer cess\u00f2, per poi riprendere sotto la guida di Federico Mellini che lasci\u00f2 a sua volta il posto alla societ\u00e0 \"Seccheto Anonima Graniti Elba\" (S.A.G.E.) e, infine, a Guglielmo Federici che fu l'ultimo proprietario delle cave.\nLe due guerre mondiali hanno visto morire centinaia di giovani elbani; e i due dopoguerra hanno visto emigrare migliaia di lavoratori elbani. La citt\u00e0 di Portoferraio fu pesantemente colpita, il 16 settembre 1943, da un bombardamento aereo della Luftwaffe effettuato con dieci Junkers Ju 88 decollati dall'Aeroporto di Viterbo (in cui vi furono 47 vittime tra militari e civili), e da quel momento inizi\u00f2 l'occupazione tedesca dell'isola. Il 17 giugno 1944 le truppe alleate franco-senegalesi sbarcarono sulla spiaggia di Fonza con la cosiddetta Operazione Brassard; allo stesso anno risale la realizzazione, da parte dei francesi, di una stele in pietra (nota come \"Il Monumento\") collocata sul valico montano tra il Monte C\u00f2cchero e il Monte San Martino. L'azione degli Alleati fu in parte agevolata dalla collaborazione informativa di alcuni partigiani elbani come Dino Barsalini di Sant'Andrea e Riccardo Spinetti di San Piero; quest'ultimo possedeva una rudimentale postazione radio antitedesca in una grotta di Pietra Murata. Nel 1950 l'Elba fu interessata dai finanziamenti devoluti dalla Cassa per il Mezzogiorno per i rimboschimenti a conifere in diversi rilievi come il Monte Perone e il Monte Orello. Tra il 1959 e il 1964 l'isola fu visitata dall'archeologo Giorgio Monaco, che intraprese numerosi scavi nei siti archeologici di Monte Giove, Monte C\u00f2cchero, Valle dell'Inferno e della Villa romana delle Grotte. Nel 1960, a seguito delle numerose scoperte archeologiche avvenute all'Elba, fu costituito a Portoferraio su iniziativa privata il \"Sodalizio Elbano per Studi e Ricerche archeologiche\".\nI \"caprili\".\nI quartieri pastorali dell'Elba occidentale, documentati dal XVI secolo, sono costituiti dal \"caprile\" o \"chiuso\" (recinto in pietra per la mungitura delle capre), dalla \"capanna\" o \"grottino\" (struttura in pietra, esterna, per la produzione di formaggi e ricotte, e dal \"gr\u00ecgolo\" (struttura in pietra per isolare i capretti durante lo svezzamento), termine che deriverebbe dal basso latino \"crypt\u016dlus\", \u00abpiccola grotta\u00bb; i \"gr\u00ecgoli\" pi\u00f9 antichi, infatti, erano ricavati da grotte naturali adattate con muretti \u00aba secco\u00bb. Le \"capanne\" (in tempi recenti denominate \"domoliti\", dal latino \"domus\", \u00abcasa\u00bb, e dal greco \"l\u00ecthos\", \u00abpietra\u00bb) - tranne il \"protodomolito\" detto \"Caprile dei Colli\" presso Serraventosa realizzato sul finire del XIX secolo - vennero edificate solo a partire dal 1930 ad opera del pastore sanpierese Mamiliano Martorella (1898-1973), seguito poi da Giuseppe Galli (1901-1977), soprannominato \"Peppitto\", e da Evangelista Barsaglini (1923-2016).\nEstrazione del monzogranito.\nLe cave del settore occidentale dell'isola (massiccio del Monte Capanne) furono sfruttate sin da et\u00e0 imperiale romana. Nel 1596 Leandro Alberti (\"Descrittione di tutta l'Italia\") scrisse che all'Elba \u00ab\"furono cavate alcune belle et grandi colonne di granico.\"\u00bb Agostino Del Riccio, nel 1597, osserv\u00f2 in \"Istoria delle pietre\" che \u00ab\"cavasi abbondantemente nell'isola dell'Elba una specie di marmo mistio detto granito: ne cavavano anticamente i Romani delle colonne assai, come si vede in gran parte delle muraglie antiche della loro citt\u00e0. Di questo sono le gran colonne del duomo di Pisa e le colonne altres\u00ec del bellissimo tempio di San Giovanni di Firenze.\" [\u2026] \"Di questo marmo granito dell'Elba \u00e8 fatta d'un pezzo tutta la tribuna del duomo di Ravenna, che \u00e8 il maggior pezzo di granito che si sia visto fino a qui.\"\u00bb Successivamente, nel 1768, Giovanni Targioni Tozzetti (\"Relazioni d'alcuni viaggi fatti in diverse parti della Toscana\") annot\u00f2: \u00ab\"In Firenze, d'antico lavoro, ne sono le colonne del tempio di San Giovanni, le colonne della Chiesa di San Jacopo Sopr'Arno, delle quali due sole si vedono nella loggia poich\u00e9 dentro alla chiesa sono state coperte di stucco; alquante colonne nella cantina d'una osteria ne' Camaldoli di San Lorenzo (Firenze), detta la Cella di Ciardo, che sembra essere stata la confessione di qualche antica basilica; la colonna del Mercato Vecchio; quella di Santa Felicita, quella della Croce al Trebbio; un tronco nella Piazza di San Pier Maggiore, detto la Staffa del Vescovo, etc. Di moderno poi servir\u00e0 rammentare la bellissima vasca rotonda nell'isola di Boboli.\"\u00bb\nEdificazione religiosa.\nDal XVIII secolo l'isola fu protagonista di un'intensa edificazione religiosa - da collegarsi con una tardiva applicazione dei dettami del Concilio di Trento, che intendeva rinsaldare la fede cristiana a fronte del protestantesimo - costituita da piccole strutture (\"cappelline\") a planimetria rettangolare e a copertura a due falde costituita da travicelli di castagno e mezzane in cotto. Fa eccezione la cappellina della Madre del Buon Consiglio presso San Piero in Campo, che presenta una volta a botte. Edificate lungo le principali vie di comunicazione dell'epoca, sono titolate a singoli santi.\nDialetto elbano.\nEsempio di coniugazione verbale (verbo \"andare\"):\nPer la sua posizione geografica, l'Elba rappresenta un ponte linguistico tra Toscana, prendendo cadenze nella parte sud anche dal vicino Lazio, col dialetto che si accosta infatti all\u2019isola d\u2019Elba sia da nord, coi porti di Livorno e Piombino che da sud Porto Santo Stefano Grosseto. Partendo dalla penisola dell'Argentario quindi, Giannutri e Isola del Giglio con un lessico che si somiglia molto, si dirige verso l\u2019isola d\u2019Elba attraversando tutte le singole isole dell Arcipelago Toscano fino a prendere spunti dalla Corsica. Il dialetto elbano sopravvive nelle zone pi\u00f9 marginali dell'isola, specialmente nel versante occidentale e orientale; secondo alcuni glottologi, \u00ab\"l'elbano appartiene al gruppo dei dialetti c\u00f2rsi, e fra essi \u00e8\" (...) \"il pi\u00f9 toscanizzato.\"\u00bb Secondo altri, come Gerhard Rohlfs, l'elbano fa parte dei dialetti toscani insulari. Inoltre \u00ab\"il dialetto elbano \u00e8 fra i pi\u00f9 interessanti per gli avvicendamenti etnici e le varie situazioni storiche, che l'hanno condizionato in doppia direttrice, nell'ascissa c\u00f2rso-toscana e nell'ordinata napoletana-genovese\" (...).\u00bb\nIn ogni caso, la gorgia toscana risulta assente tranne che nell'area di Portoferraio (luogo di assidua frequentazione continentale a partire dal XVI secolo), mentre nel circondario di Capoliveri le consonanti intervocaliche \"c\", \"p\" e \"t\" hanno pronuncia sonora (ad es. \"aberto\" per \"aperto\", \"munigibio\" per \"municipio\"). Il settore occidentale dell'Elba \u00e8 quello che pi\u00f9 si avvicina al c\u00f2rso settentrionale e al capocorsino; sostantivi come \"b\u00f3llero\", \"ga\u0256\u0256ina\" (con suono cacuminale), \"reg\u00f9zzolo\" e \"t\u00e9ppa\" equivalgono al c\u00f2rso \"b\u00f3llaru\" (\u00absorgente\u00bb), \"ghja\u0256\u0256ina\" (\u00abgallina\u00bb), \"reg\u00f9zzulu\" (\u00abpettirosso\u00bb) e \"tippa\" (\u00abpendio\u00bb). Influssi della lingua ligure si riscontrano nei sostantivi \"l\u00e9ppico\" (\u00abappiccicoso\u00bb) e \"rumenta\" (\u00abimmondizia\u00bb), che si riallacciano a \"l\u00e9pegu\" e \"rumenta\".\nModi di dire in antico dialetto elbano sono, ad esempio, \u00ab\"Un c'\u00e8 nimo 'n d\u00f3go\"\u00bb (\u00abNon c'\u00e8 nessuno in giro\u00bb, dal latino \"nemo in loco\") e \u00ab\"Ga\u0256\u0256ina ch'un ha fatto \u00f3ve d'\u00e8 sempre po\u0256\u0256asta\"\u00bb (\u00abGallina che non ha fatto uova \u00e8 sempre pollastra\u00bb).\nMolti toponimi dell'Elba tradiscono un'origine comune con quelli della Corsica; tra essi \"B\u00f3llero\" (c\u00f2rso \"b\u00f3llaru\", \u00absorgente\u00bb), \"Caracuto\" (c\u00f2rso \"caracutu\", \u00abagrifoglio\u00bb), \"Gombale\" (c\u00f2rso \"ghj\u00f3mbulu\", \u00abmasso\u00bb), \"Pastorecce\" (c\u00f2rso \"pastur\u00eccciule\", \u00abquartieri pastorali\u00bb), \"Penzutello\" (c\u00f2rso \"pinzutellu\", \u00abpendio\u00bb), \"Tole\" (c\u00f2rso \"tola\", \u00abtavola\u00bb). Nella toponomastica elbana esistono inoltre alcuni esempi della terminazione locativa \"-inco\" (dal latino \"incola\", \u00ababitante\u00bb) come \"Batinca\", \"Castaldinco\", \"Ciabattinca\", \"Generinco\" e \"Sassinca\".\nTradizioni popolari.\nFino al XIX secolo, in occasione dei funerali venivano svolte due particolari pratiche. Secondo lo storico Eugenio Branchi (1839), \u00ab\"in Marciana, Poggio e Marciana Marittima, posto il cadavere nella stanza pi\u00f9 ampia della casa, tutti i parenti gli si aggirano intorno piangendo o fingendo di piangere, e formano una specie di lotta con la Confraternita allorquando si reca a prenderlo, intendendo cos\u00ec mostrare il dispiacere della sua ultima dipartita\" (...). \"In S.Piero e S.Ilario, allorquando al morente \u00e8 stata amministrata la estrema unzione, spegnesi quasi subito il fuoco che arde sul focolare domestico e qualora presso il medesimo siavi qualche cosa a cuocere, si rovescia o si getta via per denotare che l'infermo ha cessato di cibarsi.\"\u00bb\nSempre Eugenio Branchi descrive \u00ab\"una particolare costumanza nelle festivit\u00e0 straordinarie che antichissima oggi raramente ripetesi\" (...)\"; appellasi questa Moresca, e consiste in una sfida fra due stuoli cristiani e turchi vestiti ambedue respettivamente alla foggia della nazione cui fingono appartenere; ne \u00e8 l'introduzione un dialogo fra i capi dei due stuoli e successivamente tra ciascuno, finch\u00e9 tutti i rappresentanti non siano in scena; ci\u00f2 fatto avvengono reciproci ingiuriosi diverbi e quindi un combattimento cui \u00e8 dato fine con la pace, e successivamente con balli. Questa specie di comica scena, che ha la durata di circa due ore e mezza, \u00e8 un continuo faticosissimo esercizio pantomimico per gli attori che non offre ai medesimi riposo, se non che nei brevi intervalli dei dialoghi che avvengono anche a met\u00e0 del combattimento o del ballo.\"\u00bb\nA Capoliveri esisteva la credenza popolare della Pagana; di derivazione latina, era una strega barbuta che appariva in sogno alle donne partorienti, facendole abortire. Dopo il parto, le donne si presentavano in chiesa per la benedizione, il cosiddetto \"insanto\" (ossia \u00abrientrare in santo\u00bb).\nA Rio nell'Elba, la domenica delle Palme si svolge il Rito della Sportella; i ragazzi innamorati fanno giungere alla loro amata un cesto pieno di fiori con all'interno il \"cerimito\", un dolce di forma fallica. Il giorno di Pasqua, se il gesto \u00e8 gradito, le ragazze presentano ai corteggiatori una \"sportella\", un dolce a forma di organo genitale femminile. L'isola \u00e8 diventata famosa, anche all'estero, per il suo vino, in particolare l\"'aleatico\", dolce vino liquoroso da \"dessert\" che spesso accompagna il dolce tipico, la \"schiaccia briaca\".\nCanti popolari.\nPer l'Epifania viene rappresentato il Canto della Befana, in cui alcuni cantori (\"befanotti\") intonano una nenia tradizionale che evoca la nascita di Cristo con l'arrivo dei Magi; attestato almeno dal 1839, il \"Canto della Befana\" viene svolto nei paesi di Poggio e Rio nell'Elba: \"Dio vi dia la buona sera, generosa compagnia, saluteremo il padron di casa con la nobil compagnia. Santa nova noi vi diamo: che l'\u00e8 nato il Re del mondo ed un parto cos\u00ec giocondo noi convien che l'annunziamo. E l'\u00e8 nato in Betlemme, in citt\u00e0 della Giudea presso di Gerusalemme, sopra il fien dove giacea. Per presepio una capanna, fatta l'\u00e8 di stipa e fieno, la soffitta era di canna, le lucenti a ciel sereno. Senza fuoco e senza culla, l\u00ec giacea sopra del fieno e del resto non ha nulla, solamente il sol terreno. Ma le bestie coi lor fiati riscaldarno il bambinello ed insiem col loro fiato adorarno quel volto bello. I Re Magi sono partiti dalla propria abitazione, sono giunti a questi lidi per trovare il Redentore. Tutti posti in orazione il Signore vi adorarno, e gli voglion dimostrare la sua vera abitazione. Dopo fatta l'orazione, apparisce dall'oriente (dava nova del Signore) una stella rilucente. Questa stella seguitarno che guardava la capanna e da Erode ne passarno e li fe' questa domanda: \u00abGran signori, dove andate che portate tanti doni?\u00bb \u00abNoi andiamo a ritrovare il Signore dei signori.\u00bb Disse: \u00abQuando ritornate voi da me ne passerete, tal notizia a me portate se il Messia ritroverete.\u00bb Arrivati alla capanna, dove il bove e l'asinello Maria figlia di Sant'Anna e Ges\u00f9 quel volto bello. Tutti i doni che ebbero portato li cedettero al gran Signore, poi si posero in ginocchio e gli fecero orazione. Quindi dopo se ne andarno la sua patria a ritrovare, da Erode non passarno, altra parte ebbero a pigliare. Falso Erode traditore, diede lume ai suoi intenti, per uccidere il Signore fe' la strage d'innocenti. O voi madre che allattate quei teneri pargoletti, cos\u00ec stretti li abbracciate, li tenete ai vostri petti. E Maria fu avvisata che di l\u00ec fosse partita, obbediente all'imbasciata si nascose fra la stipa. Ma la stipa traditora in quel punto fu fiorita, diede segno a tali signori che di l\u00ec fosse partita. E la turba and\u00f2 cercando il gran figlio di Maria, e a tutti domandarno il Verbo dove sia: \u00abGran signora, dove andate ed in grembo che ci avete?\u00bb \u00abIo c'ho quel che cercate, gran Signor se lo volete.\u00bb Ognun di loro la guardava per veder cosa ci aveva, e dal grembo grano versava, bel miracolo faceva. In Egitto se ne andarno la gran madre del Signore, il bambino e San Giuseppe, li accettarno di buon cuore. La Befana abbiam cantato in onor di Dio potente, gran notizia abbiam portato; felice notte, o brava gente.\"\nAl 1871, in occasione della cattura di una foca monaca, risale la \"Canzone del bove marino\": \u00ab\"Il d\u00ec 5 di marzo dell'anno settantuno fu preso all'Elba un pesce mai visto da nessuno. Poi venne il sor Cristino in giubba ed in fanfara: il pesce \u00e8 nella bara, venitelo a ved\u00e9. Sia benedetto Dio - questo lo disse il prete - che ora le nostre rete si possono calar.\"\u00bb Dal 1938 esiste la Festa dell'Uva, che si svolgeva a Portoferraio con sfilate allegoriche sulla vendemmia ed \u00e8 stata ripresa in anni recenti a Capoliveri; legata alla prima edizione della festa \u00e8 la \"Canzone del Poggio\", il cui testo recita \u00ab\"Chi dice che il Poggio non \u00e8 bello? Soltanto le ragazze che ci stanno! I giovanotti son fatti a pennello, chi dice che il Poggio non \u00e8 bello? Il vino del Lavacchio fa cantare a chi ne beve pi\u00f9 di un bel bicchiere; le gambe accascia e il capo fa girare, il vino del Lavacchio fa cantare! Il mese di settembre \u00e8 una gran festa, e tutta l'Elba l'uva al vin consacra\"\u00bb. Ai primi anni del XX secolo risale l\"Inno a San Niccol\u00f2\", composto dal sacerdote Aristide Mazzarri: \u00ab\"Domatore dei secoli infidi, oggi un popol devoto ti onora, e fra tante sciagure implora un soccorso da te, protettor. Noi ti lodiamo, noi ti preghiamo, noi t'invochiamo, Niccol\u00f2 santo! Sacerdote fedele ed ardente, oh di Poggio gran Santo patrono, tu dei falli ci ottieni il perdono, tu ci guidi la mente ed il cuor\"\u00bb. Al 1945 \u00e8 datata la canzone \"Elba, terra nostra\" di Alberto Carletti: \u00ab\"Quando io sono lontano, sento nel cuor la malinconia e allora penso alla terra mia, che al mondo pi\u00f9 bella non v'\u00e8. Tutto \u00e8 un giardino fiorito, tutto \u00e8 un sorriso di primavera dove la gente vive sincera, laggi\u00f9 non tradisce l'amor. Sei tu la terra dell'amor, o Elba in fiore dove ogni cuore canta. Sei tu, in quell'azzurro mar, l'isola bella che come stella brilla. Le tue fanciulle sono raggi di sol, pi\u00f9 belle di mille rondinelle nel vol. Sei tu, coi tuoi vigneti d'or sul mare, regina di splendor; terra di ferro e di sole, cantano tutti per te.\u00bb\"\nEconomia.\nRisorse.\nAgricoltura.\nLa principale risorsa agricola dell'Elba \u00e8 la viticoltura che si estende per una superficie di 350 ettari di cui 125 iscritti alla produzione dei vini DOCG e DOC dell'isola. I vini prodotti all'Elba sono:\nPastorizia.\nOggi la pastorizia all'Elba \u00e8 limitata a poche greggi di pecore attive nel territorio di Marina di Campo e di Lacona. L'attivit\u00e0 di allevamento delle capre \u00e8 documentata dal XIV secolo, e veniva condotta sui monti occidentali in apposite strutture in pietra chiamate caprili. Il \"caprile\" pi\u00f9 conosciuto si trova in localit\u00e0 Le Macinelle; gi\u00e0 attestato nel XVIII secolo, fu corredato con due \"capanne\" in pietra dal pastore sanpierese Mamiliano Martorella intorno al 1930. I prodotti ricavati erano formaggi (detti \"baccelloni\" e \"cacetti\") e ricotte. I territori in passato pi\u00f9 interessati dalla pastorizia furono quelli presso i paesi di San Piero in Campo, Sant'Ilario in Campo, Marciana e Poggio.\nPesca.\nLa pesca \u00e8 un'attivit\u00e0 economica importante nell'isola. Sono 72 i pescherecci che praticano la pesca commerciale di cui quasi la met\u00e0 a Portoferraio. Molto praticata la pesca sportiva. Era attiva per secoli la pesca del tonno. Diverse erano le tonnare che erano localizzate in vari punti della costa elbana: Portoferraio, Enfola, Marciana Marina. La pesca del tonno, nell'ultima tonnara attiva dell'Enfola, si concluse nel 1958.\nRisorse minerarie.\nLe miniere di ferro (Elba orientale) hanno rivestito un ruolo di primo piano per l'economia dell'isola sin dall'epoca etrusca. Lo sfruttamento delle stesse \u00e8 continuato sino alla met\u00e0 degli anni cinquanta del XX secolo. Da quel momento \u00e8 stato un continuo susseguirsi di chiusure di miniere con la chiusura dell'ultima avvenuta nel 1981.\nL'isola \u00e8 ricca di monzogranito (Elba occidentale) ed una cava \u00e8 tuttora presente in prossimit\u00e0 del paese di San Piero in Campo. L'attivit\u00e0 estrattiva \u00e8 oggi quasi del tutto abbandonata.\nTurismo.\nIl turismo \u00e8 sviluppato soprattutto nei mesi estivi.\nMontano.\nIl Monte Capanne (il pi\u00f9 alto in tutta la provincia di Livorno) offre la possibilit\u00e0 di numerose passeggiate e si pu\u00f2 raggiungere la sua sommit\u00e0, la pi\u00f9 alta dell'isola, con la Funivia del Monte Capanne che parte da Marciana. Sullo spartiacque montano si trova la Via ferrata del Monte Capanne.\nAlcuni centri di guide ambientali sono specializzati in escursioni lungo i bellissimi sentieri che si snodano dentro e fuori dal Parco Nazionale dell'Arcipelago Toscano. Grande interesse \u00e8 dato dai Mostri di pietra dell'Isola d'Elba, meta di escursionisti. Dal 2005 al 2013 nel settore occidentale dell'isola si svolsero le \"Domeniche del granito\", escursioni trekking lungo la rete sentieristica del Monte Capanne.\nCiclistico.\nL'isola offre un'incredibile rete di percorsi per stradisti in cerca di percorsi tecnici per allenarsi, motociclisti che si divertono su sentieri e strade sterrate, cicloturisti, famiglie con bambini che hanno bisogno di percorsi accessibili da percorrere rilassatamente e in sicurezza. A tutto ci\u00f2 si deve aggiungere una serie di servizi specifici dedicati a chi va in bici come centri di assistenza e noleggio bici. Il \"Capoliveri Bike Park\", con oltre 100\u00a0km di strade e sentieri pedalabili, \u00e8 d'obbligo per tutti i ciclisti. Il resto dell'isola offre agli amanti della bici da strada percorsi spettacolari, godibili e tecnicamente interessanti. L'altimetria \u00e8 estremamente varia e le traiettorie sono imprevedibili. Sulla strada che arriva a Rio nell'Elba da Porto Azzurro si trova la \"Fonte di Coppi\". Fausto Coppi, verso la fine della sua carriera, venne ad allenarsi per ritrovare la forma migliore sulle strade dell'Elba.\nSubacqueo.\nRicca di spiagge e scogliere, l'isola d'Elba offre un'ampia scelta per le immersioni subacquee, spaziando da immersioni accessibili ai principianti a quelle pi\u00f9 impegnative.\nAlcuni esempi sono:\nBalneare.\nOvviamente \u00e8 il turismo balneare che maggiormente attrae turisti sull'isola da maggio a settembre inoltrato, grazie al clima caldo ma ventilato e alla bellezza e variet\u00e0 delle spiagge dislocate nei suoi 147\u00a0km di coste. Spiagge di sabbia bianca granitica e scogli levigati nella parte occidentale come le spiagge di Marina di Campo, Cavoli, Fetovaia, Seccheto e Sant'Andrea; di sabbia dorata nella parte centrale sia a sud che a nord-ovest come Procchio, Biodola, Lacona e Lido di Capoliveri; spiagge di ghiaia bianchissima nella parte di costa a ovest di Portoferraio che conferiscono al mare una eccezionale trasparenza come Le Ghiaie, Capo Bianco, Sansone; e infine spiagge caratterizzate da polvere e minerale di ferro nella costa orientale come Terranera e Topinetti. A Pomonte, dalla \"Spiaggia del Relitto\", si pu\u00f2 raggiungere a nuoto lo \"Scoglio dell'\u00d2gliera\" dove \u00e8 possibile osservare il relitto della nave mercantile Elviscot.\nStrutture alberghiere.\nL'isola d'Elba offre numerose tipologie di alloggi:\nPresenti inoltre \"bed &amp; breakfast\" e numerosi alloggi privati disponibili per la locazione turistica.\nTrasporti.\nCollegamenti marittimi.\nL'isola d'Elba \u00e8 regolarmente servita da linee di navigazione che la collegano soprattutto con Piombino. Le societ\u00e0 di navigazione che servono l'isola sono:\nAeroporti.\nL'unico aeroporto \u00e8 quello di Marina di Campo situato in localit\u00e0 La Pila, a 2\u00a0km da Marina di Campo, sede comunale di Campo nell'Elba e a 13\u00a0km da Portoferraio: dallo scalo partono voli per Pisa, Firenze, Milano-Linate (tutto l'anno) e per Lugano (solo in estate), tutti operati dalla compagnia aerea ceca Silver Air nell'ambito del progetto triennale di continuit\u00e0 territoriale.\nTrasporti pubblici.\nIl trasporto pubblico urbano ed extraurbano \u00e8 servito dalla Compagnia Toscana Trasporti Nord con sede a Pisa e una filiale anche a Portoferraio.\nStrade.\nL'isola \u00e8 servita da una buona rete di strade provinciali asfaltate che collegano tutta l'isola e che sono le seguenti:\nFunivie.\nSull'isola \u00e8 presente la Funivia del Monte Capanne.\nFerrovie.\nSull'isola non ci sono ferrovie: le stazioni pi\u00f9 vicine sono quelle di Piombino e Piombino Marittima, sulla ferrovia Campiglia Marittima-Piombino, diramazione della Ferrovia Tirrenica che collega Roma a Genova."}
{"id": "281451", "revid": "55930675", "url": "https://it.wikipedia.org/wiki?curid=281451", "title": "Ceresio", "text": ""}
{"id": "281460", "revid": "767487", "url": "https://it.wikipedia.org/wiki?curid=281460", "title": "Natale a Miami", "text": "Natale a Miami \u00e8 un film del 2005 diretto da Neri Parenti.\nUscito una settimana prima delle festivit\u00e0 natalizie, ha incassato 21.243.000 euro ed \u00e8 stato uno dei pi\u00f9 grandi successi della coppia comica formata da Massimo Boldi e Christian De Sica, nonch\u00e9 l\u2019ultimo cinepanettone girato assieme prima della rottura del loro rapporto (ricucito nel 2018 con il film \"Amici come prima\").\nTrama.\nA Miami si intrecciano le storie di diversi personaggi.\nGiorgio, disperato per esser stato lasciato dalla moglie Daniela, si reca nella citt\u00e0 floridiana dal suo migliore amico Mario. Ma non sa che \u00e8 proprio questi l'amante di Daniela, e quando i due si accorgono del suo arrivo cercano di non essere scoperti. Nel frattempo Giorgio deve subire le avances di Stella, la figlia di Mario che sostiene di essere innamorata di lui e gli propone continuamente di far l'amore, e per sapere come regolarsi ne parla con l'amico. Mario per\u00f2 fraintende pensando che Giorgio gli stia chiedendo di fare l'amore con Kelly, la sua ex moglie, e gli dice di andarci a letto senza problemi. Alla fine, per una serie di circostanze, Giorgio e Mario si ritroveranno assieme a Daniela e Stella nella stessa camera di albergo, dove ognuno scoprir\u00e0 la verit\u00e0 sull'altro. Cos\u00ec Giorgio fa le valigie e se ne ritorna a casa sua.\nRanuccio, anch'egli lasciato dalla moglie Tiziana che si scopre essere lesbica, accompagna a Miami il figlio Paolo e i suoi due amici Diego e Lorenzo per una super-vacanza di divertimento. Ma appena arrivati Ranuccio comincer\u00e0 a causare un pasticcio dietro l'altro mettendo in imbarazzo i tre ragazzi, finch\u00e9 gli stessi, stanchi della situazione, gli chiederanno di lasciarli in pace e di ritornarsene a casa. Anche se un po' dispiaciuto Ranuccio obbedisce, ma mentre fa ritorno riceve una chiamata di Tiziana, che gli dice che ha lasciato la sua compagna e che \u00e8 disposta a ritornare insieme a lui.\nRanuccio e Tiziana si ritrovano ad un bar, dove si rimettono insieme, ma subito dopo Tiziana incontra Giorgio che si trovava nei paraggi e lo riconosce, scoprendosi cos\u00ec che i due erano stati fidanzati tanti anni prima, e dopo una breve chiacchierata i due decidono di rimettersi insieme; cos\u00ec Tiziana lascia ancora una volta Ranuccio. Ma questi, non contento blocca Tiziana e sale sul taxi che Giorgio aveva appena chiamato per andare via con lei. A questo punto il taxi parte, e Giorgio e Ranuccio scoprono che il tassista \u00e8 un pericolosissimo serial killer con il quale si erano imbattuti alcuni giorni prima.\nIl film si conclude con Ranuccio e Giorgio che cercano di scendere dal taxi, gridando aiuto.\nColonna sonora.\nCome colonne sonore del film \u00e8 stata usata la canzone \"Black Horse and the Cherry Tree\" della cantante scozzese KT Tunstall.\nDistribuzione.\nIl film di Neri Parenti \u00e8 uscito nelle sale Italiane il 16 dicembre 2005."}
{"id": "281465", "revid": "1996533", "url": "https://it.wikipedia.org/wiki?curid=281465", "title": "Marco Betta", "text": "Biografia.\nMarco Betta, autore di opere, musica sinfonica e da camera, e di lavori per il teatro e il cinema, ha studiato composizione al conservatorio di Palermo sotto la guida di Eliodoro Sollima. In seguito si \u00e8 perfezionato con Armando Gentilucci e Salvatore Sciarrino.\nIl suo esordio avviene nel 1982 al Festival Spaziomusica di Cagliari, da allora le sue composizioni vengono eseguite regolarmente in molte istituzioni italiane ed europee. Il suo linguaggio musicale mette insieme le antiche culture musicali siciliane con le principali tecniche della musica d'avanguardia, con un particolare occhio di riguardo verso il minimalismo e il neotonalismo.\nDal 1994 al 2002 \u00e8 stato direttore artistico del Teatro Massimo impegnandosi attivamente nel progetto della sua riapertura che avvenne dopo 23 anni il 12 maggio 1997 con un concerto dell'Orchestra e del Coro del Teatro diretti da Franco Mannino e dei Berliner Philharmoniker diretti da Claudio Abbado. Insegna Composizione al Conservatorio di Palermo. \u00c8 accademico effettivo dell'Accademia Nazionale di Santa Cecilia.\nBibliografia.\nScritti su Marco Betta:"}
{"id": "281466", "revid": "1305772", "url": "https://it.wikipedia.org/wiki?curid=281466", "title": "Bury the Hatchet", "text": "Bury the Hatchet \u00e8 il quarto album del gruppo alternative rock irlandese The Cranberries, pubblicato il 19 aprile 1999 dalla Island Records.\nCopertina.\nIl fronte e il retro di copertina sono scatti fotografici realizzati da Storm Thorgerson in Arizona. L'idea dell'occhio \u00e8 ispirata al Grande Fratello di George Orwell.\nAltre versioni.\nL'album \u00e8 stato ripubblicato nel 2002 con il titolo \"Bury the Hatchet (session complete 1998-1999)\" che include le tracce:\nEsiste anche una terza versione chiamata \"Bury the Hatchet The Complete Sessions\", costituito da 2\u00a0cd. Nel secondo CD vi sono le seguenti tracce:"}
{"id": "281474", "revid": "287204", "url": "https://it.wikipedia.org/wiki?curid=281474", "title": "Termini", "text": ""}
{"id": "281476", "revid": "81741159", "url": "https://it.wikipedia.org/wiki?curid=281476", "title": "Stazione Termini", "text": ""}
{"id": "281477", "revid": "77358", "url": "https://it.wikipedia.org/wiki?curid=281477", "title": "Stazione Roma Termini", "text": ""}
{"id": "281479", "revid": "22356", "url": "https://it.wikipedia.org/wiki?curid=281479", "title": "Troodontide", "text": ""}
{"id": "281485", "revid": "438678", "url": "https://it.wikipedia.org/wiki?curid=281485", "title": "Stasera ho vinto anch'io", "text": "Stasera ho vinto anch'io (\"The Set-Up\") \u00e8 un film del 1949 diretto da Robert Wise.\nIl film, presentato in concorso al 3\u00ba Festival di Cannes, ha per soggetto un poema di Joseph Moncure March cui nella sceneggiatura di Art Cohn viene meno la componente razziale.\nTrama.\nStoker Thompson \u00e8 un pugile al tramonto, sempre alla ricerca del match che possa farlo affermare, e che non \u00e8 mai arrivato. Sua moglie Julia vorrebbe che lui terminasse la carriera e, pur amandolo, in cuor suo si augura che abbandoni la boxe, cos\u00ec da chiuderla con le continue apprensioni che questo sport comporta.\nPer il match previsto alla Paradise City Arena il suo manager si accorda per una sua sconfitta, ma non gli dice nulla, certo che il suo assistito perder\u00e0.\nL'attesa per il suo match, l'ultimo della serata, avviene osservando dallo spogliatoio la sorte pi\u00f9 o meno felice dei suoi colleghi e attendendo, invano, di vedere che sua moglie lo raggiunga per assisterlo dalla tribuna.\nL'incontro, con il giovane \"Tiger\" Nelson dovrebbe vedere Stoker cedere dopo i primi due round. Ma l'uomo, ignaro, combatte strenuamente anche nel terzo, sorprendendo il suo avversario e preoccupando Sullivan, grande orchestratore della combine, che vigila dalla tribuna.\nCos\u00ec il manager prima del quarto e ultimo round informa Stoker dell'accordo promettendogli praticamente tutti i suoi proventi se ora andr\u00e0 al tappeto. L'uomo non cede al facile guadagno e, fiutando la vittoria, dopo essere andato pure al tappeto e aver rischiato la sconfitta per una ferita al sopracciglio, vince per KO a pochi secondi dalla fine.\nIl suo manager intanto \u00e8 scappato e Sullivan ora pretende che sia lui a pagare. Stoker, finito di medicarsi, capisce di essere in trappola e prova a scappare, invano. Sullivan e i suoi lo raggiungono e lo pestano, frantumandogli la mano destra con un mattone.\nLa moglie Julia non vedendolo tornare si getta in strada dove lo raccoglie a terra ferito. Chiama i soccorsi e ascolta il marito che orgoglioso le dice di aver vinto, aggiungendo che per\u00f2 non potr\u00e0 pi\u00f9 boxare. La moglie, felice di riaverlo per s\u00e9, gli dice che hanno vinto entrambi.\nProduzione.\nNella scelta di Robert Ryan come protagonista ebbe molta importanza il fatto che l'attore, da studente universitario, fu campione dei pesi massimi del suo College per quattro anni di seguito."}
{"id": "281487", "revid": "709565", "url": "https://it.wikipedia.org/wiki?curid=281487", "title": "Outside the Loop, Stupendo Sensation", "text": " \nOutside the Loop, Stupendo Sensation \u00e8 il secondo album del gruppo alternative rock italiano Meganoidi.\nIl disco.\nIl secondo lavoro dei Meganoidi segna un netto cambiamento nello stile e nei contenuti. Abbandonati quasi del tutto i ritmi Ska, il lavoro presenta delle sonorit\u00e0 che mischiano rock e punk, a parti fiati. Quel che ne viene fuori \u00e8 un brass-rock inedito per la scena italiana. Dalla consapevolezza di essere dentro al loop, alla solita routine, pian piano si cerca di uscirne, fino ad arrivare ad \"Another Day\", canzone che esprime la fatica necessaria per uscirne. Infine con \"M.R.S.\" i Meganoidi chiedono scusa per aver fatto parte di quel sistema che ora rigettano.\nLe tematiche dei brani.\nSi inizia con una traccia strumentale, lenta, che introduce a \"Inside the Loop\", una canzone con chitarra e fiati potenti. Si passa a \"For Those Who Lie Awake (Let's Go)\", primo singolo dell'album. La canzone numero quattro, \"The Penguin Against Putrid Powell\", \u00e8 forse la canzone con il testo pi\u00f9 esplicito, una chiara accusa contro la cultura americana e i media di fronte alla guerra. \"La fine\", cantata in italiano, ha un testo molto deciso, accusatorio nei confronti del sistema. L'ultima traccia \u00e8 stato il singolo di successo di quest'album. \"Zeta Reticoli\" ha un ritmo malinconico, un tema per flicorno molto morbido ed un testo ermetico e romantico. Una curiosit\u00e0: \"Zeta Reticoli\", secondo alcune teorie ufologiche, \u00e8 il sistema stellare da cui sarebbe partita la nave spaziale schiantatasi a Roswell. Ritorna cos\u00ec fra le tematiche dei Meganoidi l'elemento fantascientifico che li aveva resi noti al grande pubblico."}
{"id": "281488", "revid": "438678", "url": "https://it.wikipedia.org/wiki?curid=281488", "title": "Quando la moglie \u00e8 in vacanza", "text": "Quando la moglie \u00e8 in vacanza (\"The Seven Year Itch\") \u00e8 un film del 1955 diretto da Billy Wilder.\nTrama.\nRichard Sherman \u00e8 un dirigente editoriale di mezza et\u00e0, con una fervida immaginazione, che vive a Manhattan con la moglie Helen e il figlio Ricky. Durante una calda estate, Helen e Ricky partono in vacanza nel Maine mentre Richard rimane in citt\u00e0 per lavoro. Tornato a casa con la pagaia da kayak che il figlio si \u00e8 dimenticato, Richard incontra un'attraente giovane donna, ex modella e attrice di spot pubblicitari, la quale ha preso in affitto l'appartamento sopra il suo. Quella sera, Sherman legge per lavoro un manoscritto dello psichiatra Brubaker in cui sostiene che quasi tutti gli uomini sono spinti ad avere relazioni adultere nel settimo anno di matrimonio e si immagina una conversazione con Helen; cerca di convincerla di esercitare un fascino irresistibile per le donne, raccontandole di tre episodi inventati in cui resistette stoicamente ai tentativi di tre donne di conquistarlo, ma Helen ci ride su riconoscendo l'esagerazione. Subito dopo, Sherman viene quasi colpito da una pianta di pomodori caduta dal piano superiore. La ragazza si scusa con Richard, che la invita a bere qualcosa.\nNell'attesa, Richard \u00e8 diviso tra il senso di colpa all'idea di tradire sua moglie e una fantasia in cui la donna (immaginata come una femme fatale) resta ammaliata dal suo modo di suonare il pianoforte. La ragazza si rivela essere ingenua e innocente ma Sherman, attratto da lei, cerca maldestramente di baciarla mentre stanno suonando insieme al piano. Nonostante lei non se ne avveda, Richard, pentitosi, le chiede di andarsene.\nIl giorno dopo, Richard ha la paranoia che Helen venga a sapere del suo tradimento e si convince di essere preda del cosiddetto \"prurito del settimo anno\" di cui ha letto nel manoscritto di Brubaker. Cerca di ottenere l'aiuto di quest'ultimo, senza successo.\nRichard viene a sapere che Helen, in vacanza, sta trascorrendo del tempo con il suo amico scrittore McKenzie, e si immagina che abbiano una relazione. Decide cos\u00ec di uscire con la ragazza per cenare e vedere al cinema il film Il mostro della Laguna Nera; successivamente, la donna si posiziona sopra la grata della metropolitana per godersi la brezza che ne fuoriesce, incurante del fatto che le sollevi la gonna dell'abito. Sherman le permette di passare la notte nel suo appartamento in quanto provvisto di aria condizionata, cos\u00ec da permetterle di riposarsi a dovere per una pubblicit\u00e0 che deve girare il giorno successivo.\nLa mattina dopo, in seguito a un confronto con McKenzie, Richard torna in s\u00e9 e si immagina una reazione violenta della moglie alla scoperta del suo tradimento; dice cos\u00ec alla ragazza che pu\u00f2 rimanere nel suo appartamento, mentre lui recupera la pagaia del kayak e si affretta alla stazione per raggiungere nel Maine Helen e Ricky.\nProduzione.\n\"The Seven Year Itch\" nasce originariamente come una commedia teatrale in tre atti, opera di George Axelrod, e debutta al Fulton Theatre di New York il 20 novembre 1952. Nel cast dello spettacolo figura come protagonista maschile Tom Ewell, che verr\u00e0 successivamente scritturato dalla 20th Century Fox per interpretare lo stesso ruolo nella versione cinematografica, mentre il ruolo della ragazza del piano di sopra, sul palcoscenico, era affidato a Vanessa Brown.\nL'adattamento cinematografico esce nelle sale nel 1955 con il ruolo della ragazza affidato a Marilyn Monroe e diventa un successo di pubblico negli Stati Uniti. Una delle scene diventer\u00e0 famosa, verr\u00e0 citata e parodiata innumerevoli volte fino a diventare un'icona del cinema del XX secolo: la scena in cui, all'uscita da una sala cinematografica, su una griglia di aerazione, la bianca gonna di Marilyn Monroe viene sollevata dallo spostamento d'aria provocato dal passaggio di un treno della metropolitana.\nColonna sonora.\n\"Le tagliatelle\" \u00e8 il nome che viene dato al pezzo per pianoforte \"Chopsticks\" nella versione italiana del film, si tratta di un valzer per pianoforte estremamente semplice. Fu scritto nel 1877 dalla compositrice inglese Euphemia Allen sotto lo pseudonimo di Arthur de Lulli.\nIl brano di musica classica che sottolinea molti momenti della pellicola \u00e8 il \"Concerto No.2 per pianoforte\" di Sergej Vasil'evi\u010d Rachmaninov\nDistribuzione.\nDoppiaggio.\nNel doppiaggio in italiano del film la pianta che cade sulla \"chaiselongue\" di Sherman viene definita una pianta di patate, ma si pu\u00f2 notare che \u00e8 in realt\u00e0 una pianta di pomodori. L'errore forse fu dovuto al fatto che in inglese la parola \"\"tomato\" (pomodoro) in gergo \u00e8 uno dei tanti modi per dire \"bella ragazza\", infatti in inglese la pianta viene nominata \"the tomato plant\"\" (la pianta di pomodori). In italiano la battuta aveva senso solamente se sostituita con la pianta di patate.\nRiconoscimenti.\nIl film ha vinto nel 1956 il Golden Globe per il miglior attore in un film commedia o musicale per l'interpretazione di Tom Ewell.\nNel 2000 l'American Film Institute l'ha inserito al 51\u00ba posto della classifica delle cento migliori commedie americane di tutti i tempi."}
{"id": "281489", "revid": "767487", "url": "https://it.wikipedia.org/wiki?curid=281489", "title": "Irma la dolce", "text": "Irma la dolce (\"Irma la Douce\") \u00e8 un film del 1963 diretto da Billy Wilder, con protagonisti Jack Lemmon e Shirley MacLaine.\n\u00c8 tratto dal \"musical\" omonimo francese del 1956 \"Irma la Douce\" su musiche di Marguerite Monnot e libretto di Alexandre Breffort.\nTrama.\nIrma \u00e8 una graziosa e minuta prostituta di Parigi che trova l'amore vero incontrando Nestore Patou, un ex poliziotto squattrinato; Irma decide quindi di lasciare Ippolito, il suo protettore (e fidanzato manesco) per mettersi con Nestore ma non vuole assolutamente abbandonare la \"professione\": infatti \u00e8 per lei motivo di orgoglio il poter mantenere Nestore con tutti gli agi possibili.\nNestore non \u00e8 contento di questa decisione, anzi impazzisce di gelosia nei confronti dei clienti di Irma. Decide allora di usare uno stratagemma: per \"limitare\" l'attivit\u00e0 professionale di Irma, Nestore si traveste da ricco e facoltoso \"Lord\" (Lord X) e presto diventa il suo unico cliente che, per un inconveniente lasciatogli dal crollo del ponte sul fiume Kwai, si accontenter\u00e0 di giocare con le carte dei solitari insieme alla graziosa donnina. Per corrispondere quanto dovuto a Irma dal generoso Lord X, per\u00f2, Nestore dovr\u00e0 massacrarsi di lavoro notturno ai mercati generali delle Halles. Quando egli si accorge che la sua donna inizia ad innamorarsi del suo alter ego, che \u00e8 riuscita a risvegliare dai sopiti sensi, decide di inscenare un finto suicidio per liberarsi della sua doppia personalit\u00e0.\nL'equivoco genera un'indagine della polizia francese, che accusa Nestore di aver gettato il \"Lord\" nella Senna, conducendolo ad un processo in cui viene condannato a quindici anni di carcere per omicidio nonostante sia stato difeso dall'amico Moustache gestore del \"bistrot\" ritrovo delle donnine allegre che ha avuto una vita molto avventurosa con diverse professioni e mestieri.\nMoustache riuscir\u00e0 a fare evadere dalla prigione Nestore che infine, presentandosi nelle vesti di Lord X, dimostrer\u00e0 cos\u00ec la sua innocenza.\nNon manca il lieto fine con il matrimonio finale di Irma la dolce, rimasta incinta di Lord X, cio\u00e8 di Nestore che \"generosamente\" riconoscer\u00e0 il futuro pargolo come suo.\nProduzione.\nIl film fu interamente girato a Hollywood, nello Studio 4 della Samuel Goldwyn. La meticolosa ricostruzione dei mercati delle Halles e delle viuzze adiacenti fu opera della scenografia del \"leggendario\" Alexandre Trauner. Per questo lavoro, egli si avvalse di un ingente materiale fotografico, che resta una delle principali documentazioni dell'aspetto di quei quartieri, prima della loro demolizione, a causa della ristrutturazione urbana."}
{"id": "281495", "revid": "2184720", "url": "https://it.wikipedia.org/wiki?curid=281495", "title": "Adriana Faranda", "text": "Dopo aver militato in alcune formazioni minori di lotta armata attive a Roma, entr\u00f2 a far parte delle Brigate Rosse, insieme al suo compagno Valerio Morucci, nell'estate del 1976, dirigendo la colonna romana e svolgendo un ruolo importante durante il sequestro Moro. Si distacc\u00f2 dalle Brigate Rosse per contrasti sulle scelte strategiche dell'associazione terroristica nel gennaio 1979, aderendo al Movimento Comunista Rivoluzionario. Arrestata il 30 maggio 1979 insieme a Morucci, durante gli anni ottanta si \u00e8 dissociata dal terrorismo beneficiando successivamente delle riduzioni di pena previste dalla legge 18 febbraio 1987 n.34, e uscendo dal carcere nel 1994.\nBiografia.\nNata e cresciuta a Tortorici (nell'allora provincia di Messina) da un'abbiente famiglia borghese (il padre ricopriva il ruolo di Avvocato generale dello stato a Messina), una volta terminato il ciclo regolare di studio in Sicilia, s'iscrive alla facolt\u00e0 di Lettere presso La Sapienza di Roma, dove ebbe modo di maturare una propria coscienza politica, cominciando a militare nelle file di Potere Operaio. \nNel 1970 si sposa con Luigi Rosati (all'epoca dirigente di Potere Operaio) con cui avr\u00e0 nell'anno seguente una bambina Alexandra, cos\u00ec chiamata in onore della rivoluzionaria marxista russa Aleksandra Michajlovna Kollontaj. \nNel 1973, assieme ad altri militanti, fra i quali Bruno Seghetti ed il suo nuovo compagno Valerio Morucci, fu tra le fondatrici del gruppo LAPP (Lotta Armata Potere Proletario), braccio armato dell'organizzazione operaista; successivamente, entr\u00f2 con Morucci nelle Brigate Rosse, all'interno delle quali ricopr\u00ec ruoli direttivi con il nome in codice di \"Alexandra\", in riferimento alla figlia quanto alla celebre rivoluzionaria. \nFece parte della direzione delle BR e fu tra i componenti della colonna romana (insieme a Mario Moretti, Prospero Gallinari, Bruno Seghetti, Valerio Morucci, Germano Maccari e Barbara Balzerani) che organizzarono il sequestro di Aldo Moro. Durante il rapimento dell'allora presidente della DC, ag\u00ec come \"postina\". Nel gennaio del 1979, per dissensi interni, decise d'abbandonare l'organizzazione lottarmatista: assieme a Valerio Morucci (\u00abDue compagni che dissentono non sono nemmeno un'eccezione, sono un'eccentricit\u00e0\u00bb comment\u00f2 Mario Moretti), infatti, s'oppose strenuamente all'omicidio del presidente della DC, ma alla fine accett\u00f2 la decisione del gruppo per principio di disciplina interno. Una volta fuoriusciti dalle BR, i due tentarono di creare, assieme ad altri, una nuova formazione di lotta armata, il Movimento Comunista Rivoluzionario (MCR).\nEssendo per\u00f2 stata identificata dopo il rapimento di Moro come colei che aveva acquistato i tre berretti dell'Alitalia usati per compiere l'agguato di via Fani, fu tratta in arresto a Roma, il 29 maggio del 1979, nell'appartamento sito al quarto piano di viale Giulio Cesare 47; insieme a lei furono arrestati anche Morucci e la proprietaria dell'appartamento, Giuliana Conforto (vecchia militante di gruppi della sinistra extraparlamentare, tra cui Potere Operaio, nonch\u00e9 figlia di Giorgio Conforto, spia del KGB). a seguito di ci\u00f2, fu tra i promotori della pratica della \"dissociazione\" (ammissione delle proprie responsabilit\u00e0 nelle azioni a lei ascritte, senza per\u00f2 la denuncia di complici o collaborazione stretta con le forze dell'ordine), a cui le Istituzioni risposero con la legge del 18 febbraio 1987 n. 34, in base alla quale insieme a tutti gli altri dissociati benefici\u00f2 degli sgravi di pena, e ricostru\u00ec il proprio ruolo nella dinamica del sequestro Moro nel corso dei diversi processi. Usc\u00ec in libert\u00e0 condizionale nel 1994. \u00c8 autrice di una autobiografia, in cui racconta degli anni che ha trascorso in carcere dopo l'arresto per la militanza nelle Brigate Rosse.\nNel 2004 il regista Alex Infascelli le fece interpretare un cameo nel film \"Il siero della vanit\u00e0\". Negli anni successivi si \u00e8 impegnata in un percorso di giustizia riparativa, narrato e analizzato nel volume pubblicato nel 2015 da Il Saggiatore \"Il libro dell'incontro. Vittime e responsabili della lotta armata a confronto\"."}
{"id": "281499", "revid": "71433", "url": "https://it.wikipedia.org/wiki?curid=281499", "title": "Robert Downey jr.", "text": ""}
{"id": "281504", "revid": "154893", "url": "https://it.wikipedia.org/wiki?curid=281504", "title": "Vangelo di Luca", "text": ""}
{"id": "281518", "revid": "36426", "url": "https://it.wikipedia.org/wiki?curid=281518", "title": "Skanderbeg", "text": ""}
{"id": "281519", "revid": "122134104", "url": "https://it.wikipedia.org/wiki?curid=281519", "title": "Clownterapia", "text": "La clownterapia, detta anche terapia del sorriso, \u00e8 l'applicazione di tecniche di clownerie in ambito sanitario, allo scopo di migliorare l'umore dei pazienti, familiari e accompagnatori. Essa viene attuata da persone appartenenti ad enti privati (associazioni, cooperative, fondazioni, ecc.) che scelgono il clown come stato di coscienza per entrare in relazione con persone ospedalizzate o in difficolt\u00e0 e sono appositamente formate per operare nel settore sociosanitario, attraverso tecniche derivate dall'improvvisazione teatrale, dall'arte del clown, dalla microprestidigitazione, dal teatro. Il loro lavoro \u00e8 rivolto alla comunit\u00e0 dei luoghi di cura e specialmente ai degenti, spesso bambini, ricoverati in strutture ospedaliere - ed anche in case di riposo, case famiglia, orfanotrofi, centri diurni, centri di accoglienza, per alleviarne lo stato d\u2019ansia e la sofferenza e contemporaneamentesecondo le acquisizioni della PNEIper migliorare la funzionalit\u00e0 del sistema immunitario. \nL'origine della clownterapia.\nUna clownterapia \u201cante litteram\u201d veniva applicata da Angelo Paoli (1642-1720), sacerdote carmelitano italiano beatificato nel 2010 anche per le sue molteplici attivit\u00e0 caritative: si travestiva da buffone\n e si truccava per far sorridere i malati.\nL'origine della clownterapia moderna, ha diverse figure di riferimento. La presenza ufficiale di clown professionisti all\u2019interno dei contesti di cura ha avuto infatti inizio nel 1986, quando Karen Ridd a Winnipeg (Canada) e Michael Christensen a New York (USA), in maniera indipendente uno dall\u2019altra, hanno dato avvio a questa particolare attivit\u00e0 di intrattenimento in ospedale. Altra importante figura di riferimento \u00e8 quella di Hunter Doherty \"Patch\" Adams, clown, medico e attivista sociale. Fonda nel 1971 l'Istituto Gesundheit!, dedicandolo allo studio di percorsi di umanizzazione della cura attraverso l'arte, il clowning, la musica e il teatro. Coordina progetti umanitari con clown volontari da tutto il mondo rivolti a paesi con gravi emergenze sociali e conflitti in corso.\nIl clown dottore.\nIl clown dottore (anche clown di corsia) \u00e8 un operatore specificamente formato (in Italia la formazione va da un minimo di 150 ore a master universitari) per applicare le conoscenze della Gelotologia e della Psiconeuroendocrinoimmunologia nei contesti di disagio, attraverso le arti del clown.\nEgli lavora in coppia con un altro clown dottore, sfruttando le arti del Clown (Umorismo, Improvvisazione teatrale, Prestidigitazione, Marionette, Musica, etc.) per cambiare il segno delle emozioni negative delle persone che vivono un disagio sanitario e/o sociale. Essi, a seconda del contesto, possono effettuare comicoterapia passiva (far ridere) o attiva (essere stimolatore di produzione comico/umoristica da parte dei suoi interlocutori).\nIl clown trasforma il reparto o la camera d'ospedale - cornici fredde e distaccate dove vivono i pazienti - in un ambiente magico, in cui la risata si fa strumento di gioia e sicurezza, incoraggiando al dialogo, quale forma essenziale di interazione e legami. \nInoltre prova a stabilire con gli spettatori un rapporto umano di fiducia e confidenza, capace di far dimenticar la quotidianit\u00e0 della vita ospedaliera, a profitto della fantasia e dell'immaginazione. \nL'importanza di questa figura non si esaurisce nella figura del paziente, bens\u00ec si estende a tutta la sua famiglia, proprio perch\u00e9 i miglioramenti del malato vengono vissuti e condivisi anche da coloro che lo circondano con amore e affetto.\nAlcune ricerche cliniche sono state effettuate sul lavoro di questi operatori. Le pi\u00f9 importanti sono state effettuate a cura dell'Istituto Homo Ridens in collaborazione con l'Universit\u00e0 La Sapienza di Roma: la prima \"Clowns Benefit Children Hospitalized for Respiratory Pathologies\"( a cura di Elena Isola e sar\u00e0 pubblicata sul sito www.oxfordjournals.org) e la seconda \u201c Effetti analgesici dell'umorismo\" a cura di Lucia Angrisani, premiata dalla Swedish Behavioral Medicine Society al 13\u00ba congresso Europeo di Psicologia del Comportamento a Stoccolma (2014). Entrambe mostrano come il passaggio del clown dottore (professionalmente formato) \u00e8 in grado di migliorare tutti i parametri vitali dei piccoli degenti, ridurre significativamente le complicanze post operatorie ed i giorni di degenza. Ad esempio (come nella succitata ricerca della Angrisani) La risata pu\u00f2 essere un potente antidolorifico\nFormazione.\nLa formazione del Clown Dottore pu\u00f2 esser definita multidisciplinare: oltre alle classiche arti del clown, l'operatore riceve una formazione in discipline umanistiche (psicologia, pedagogia, sociologia dei luoghi di cura ed altro) in modo da essere in grado di poter rendere il proprio intervento efficace senza mai perdere il sorriso. \nIn Italia, nel 2005 \u00e8 stata fondata la Federazione Nazionale Clowndottori (www.fnc-italia.org) e la Federazione Internazionale \"Ridere per Vivere\" (www.riderepervivere.net), con il fine di tutelare sia la figura del clown dottore, sia i beneficiari dell'intervento di questa nuova figura, favorendo occasioni di incontro fra clown dottori di ogni parte del mondo.\nModalit\u00e0 e buone prassi.\nI clown dottori lavorano in coppia, indossano un camice colorato e un trucco leggero e, nelle corsie ospedaliere, fanno il classico giro visite nelle stanze, creando occasioni di contatto con i pazienti e fra pazienti (il clown dottore lavora a livello di comunit\u00e0, favorendo la conoscenza tra le persone che condividono lo stesso ambiente).\nNel loro intento \u00e8 sempre presente trovare una \"metafora terapeutica\" che permetta un cambiamento delle emozioni negative in positive. Ogni intervento \u00e8, perci\u00f2, personalizzato, adattato ogni volta al target con il quale ci si vuole relazionare.\nInoltre, la compagnia di una coppia di Clown Dottori permette la creazione e il consolidamento dei rapporti che vengono instaurati tra malati, familiari e personale sanitario. \nI dottori e volontari che scelgono questo tipo di terapia, operano in stretto contatto con l'\u00e9quipe ospedaliera e, nonostante il loro aiuto assicuri un netto miglioramento della qualit\u00e0 della vita, in molte strutture la loro presenza viene rifiutata.\nLe pi\u00f9 importanti compagini che operano attraverso i Clown Dottori si sono dotate di codici deontologici.\nContesti operativi.\nIl contesto operativo del clown dottore non si limita solamente alla pediatria. Gli studi della psicologia positiva e della psicologia dell'umorismo hanno evidenziato che l'utilizzo della comicit\u00e0 e della metafora terapeutica pu\u00f2 essere utilizzata anche con target non pediatrici (adulti, anziani, disabili) e in differenti contesti (disagio sociale e scolastico).\nLa clownterapia in Italia e nel mondo.\nNegli ultimi anni la clownterapia si \u00e8 diffusa in numerosi contesti sanitari e sociali in tutto il mondo, come Francia, Italia, Spagna, Paesi Bassi, Svezia, Gran Bretagna, Germania, Israele, Stati Uniti, Nuova Zelanda, Bielorussia e Sudafrica.\nLe forme di gelotologia/clownterapia adottate possono essere svariate:\nIn Italia, nel 1989-90 alcuni professionisti (Leonardo Spina, Sonia Fioravanti, Jacopo Fo) portarono la gelotologia, soprattutto in ambito scolastico e nel costume . Nel 1991 essi, assieme a clowns ed attori, presentarono - in vesti clown- al Ministro della Sanit\u00e0, Rosy Bindi, una petizione per il riconoscimento della comicoterapia nel SSN. Della met\u00e0 del decennio la nascita delle prime associazioni che operano soprattutto attraverso i clown dottori. \nOggi (dato il riscontro scientifico degli effetti positivi effetti benefici) la clownterapia si sta diffondendo rapidamente. \nIl caso di Norman Cousins.\nTra gli anni settanta e ottanta gli Stati Uniti hanno dimostrato le propriet\u00e0 terapeutiche della risata. \nEsemplare \u00e8 il caso del giornalista scientifico Norman Cousins, affetto da \"spondite anchilosante\". Il suo caso ha permesso di rivalutare gli effetti provocati dalle emozioni sul sistema immunitario. \nCousin decise di provare a curarsi ridendo, nutrendosi per tre o quattro ore al giorno di film comici, e assumendo quotidianamente per flebo 25 grammi di vitamina C. Contro ogni previsione, Cousin nell'arco di un anno guar\u00ec. \nUn recente studio canadese, ha scientificamente confermato che il buon umore difende dalle infezioni, determinando una minor riduzione \"dell'immunoglobulina A\".\nRagioni scientifiche degli effetti benefici della risata.\nLa gelotologia [dal greco \"gelos\"= riso e \"logos\"= scienza] \u00e8 una nuova disciplina che studia in modo metodico la risata, il buon umore e il pensiero positivo rispetto alle loro potenzialit\u00e0 terapeutiche. \nQuesta scienza costituisce un ponte tra la biologia, la psicologia, l'antropologia, la medicina.\nIn effetti la risata e il sorriso se vengono studiati da una sola di queste prospettive trascurando le altre, risultano incompleti.\nRidere attiva tutte le parti del corpo umano: il cuore e la respirazione accelerano i loro ritmi, la pressione arteriosa diminuisce e i muscoli si rilassano. \nAnche la chimica del sangue si modifica, in quanto, tanto pi\u00f9 la risata \u00e8 esplosiva e spontanea, tanto pi\u00f9 diminuisce la tensione e si manifesta una sensazione di liberazione che coinvolge tutti gli organi e le funzioni corporee. Tutto questo perch\u00e9 ridere stimola la produzione di \"beta-endorfine\" da parte delle ghiandole surrenali che producono cortisolo, un ormone che regola la risposta allo stress (medicina). \nLa loro peculiarit\u00e0 sta nella capacit\u00e0 di regolare l'umore. Esse vengono rilasciate in situazioni stressanti come forma di difesa, in modo da poter sopportare meglio il dolore, fisico o psicologico. \n\u00c8 ormai provato che il buon umore e la fiducia rafforzano l'organismo aumentando le difese immunitarie, mentre stati depressivi favoriscono l'insorgere di malattie.\nNote.\nBibliografia\nLibri \nArticoli Scientifici"}
{"id": "281523", "revid": "1318658", "url": "https://it.wikipedia.org/wiki?curid=281523", "title": "Supergruppo", "text": ""}
{"id": "281531", "revid": "1537043", "url": "https://it.wikipedia.org/wiki?curid=281531", "title": "Cassa del Mezzogiorno", "text": "La Cassa per il Mezzogiorno, pi\u00f9 propriamente \"Cassa per opere straordinarie di pubblico interesse nell'Italia Meridionale\", ed abbreviata Casmez, era un ente pubblico italiano creato dal Governo De Gasperi VI, , allo scopo di colmare il divario con l'Italia settentrionale.\nStoria.\nVenne istituito con legge 10 agosto 1950 n\u00ba 646, come ente dotato di personalit\u00e0 giuridica di diritto pubblico allo scopo di predisporre programmi, finanziamenti ed esecuzione di opere straordinarie dirette al progresso economico e sociale dell\u2019Italia meridionale, originariamente da attuarsi entro un periodo di 10 anni (1950-1960). L'intervento fu poi pi\u00f9 volte prorogato con successivi interventi legislativi.\nL'idea venne, nel 1950, al meridionalista Pasquale Saraceno, e ad alcuni suoi collaboratori quali Donato Menichella, Francesco Giordani, Cenzato, Rodolfo Morandi e Nino Novacco, gi\u00e0 fondatori della Svimez. Nelle intenzioni, l'ente intendeva ricalcare le agenzie di sviluppo locale avviate negli Stati Uniti d'America durante il \"New Deal\".\nUno degli strumenti di pianificazione utilizzati per la finalizzazione degli interventi era il cosiddetto piano A.S.I., ovvero un piano per la creazione di \"Aree di Sviluppo Industriale\": esso prevedeva l'istituzione di consorzi, realizzati ai sensi della legge 29 luglio 1957 n\u00ba 634 (\"Provvedimenti per il Mezzogiorno\"), nella tipologia di piano settoriale, promossi da Comuni, Province e Camere di Commercio per l'avvio dello sviluppo industriale e la realizzazione di infrastrutture di base nelle aree coinvolte dall'azione della Cassa per il Mezzogiorno.\nIl finanziamento del piano fu stabilito in 100 miliardi di lire all'anno per i dieci esercizi dal 1951 al 1960: in complesso mille miliardi di lire, subito aumentati nel 1952 a 1.280 miliardi da utilizzare nel dodicennio 1951-1962.\nLa Cassa con D.P.R. 6 agosto 1984 venne soppressa e posta in liquidazione dal 1\u00ba agosto 1984. Venne sostituita, due anni dopo, negli obiettivi e nelle funzioni, dall'Agenzia per la promozione e lo sviluppo del Mezzogiorno (AgenSud) istituita con la legge 1\u00ba marzo 1986 n\u00ba 64 e soppressa a sua volta con la legge 19 dicembre 1992 n\u00ba 488, a decorrere dal 1\u00ba maggio 1993, lasciando al Ministero dell'economia e delle finanze il compito di coordinare e programmare l'azione di intervento pubblico nelle aree economicamente depresse del territorio nazionale.\nDal 1986 si articola la politica di coesione europea che interviene sulle tipologie di investimento che hanno caratterizzato l'intervento nel Mezzogiorno in Italia, aggiungendone altre a favore della crescita del capitale umano e sociale, con una profonda ridefinizione delle modalit\u00e0 di programmazione degli interventi sul territorio.\nAttivit\u00e0.\nFurono beneficiarie dell'operato della Cassa le regioni Abruzzo e Molise, Campania, Puglia, Basilicata, Calabria, Sicilia e Sardegna; le province di Latina e di Frosinone; i comuni dell'Isola d'Elba, dell'isola del Giglio e dell'isola di Capraia, i comuni dell'ex circondario di Cittaducale nella provincia di Rieti e quelli compresi nei perimetri di bonifica del Tronto e dell'Agro pontino, rispettivamente nelle province di Ascoli Piceno e di Roma.\nDall'inizio dell'operativit\u00e0, nel 1951, sino al 1991 e sotto il nome sia di Cassa per il Mezzogiorno sia di AgenSud, ha elargito alle regioni meridionali un totale di miliardi di lire.. La spesa media annuale \u00e8 stata di circa lo 0,65% del PIL.\nRisultati.\nSolo il risultato iniziale della Cassa non fu discutibile per quanto riguarda l'utilizzo dei capitali pubblici, considerando l'arretratezza del Sud del paese nel 1950 rispetto al resto del paese in termini di risorse infrastrutturali e reddito pro capite.\nTuttavia, spesso giganteschi appalti ed altre iniziative statali finivano per creare enormi infrastrutture che non avrebbero trovato un'applicazione pratica perch\u00e9 estranee alle realt\u00e0 economiche del Sud, o perch\u00e9 rimaste incompiute, e che vennero definite con l'espressione \"cattedrali nel deserto\". Contro questa visione si pu\u00f2 osservare che infrastrutture sovradimensionate hanno permesso alle popolazioni residenti di acquisire stili di vita pi\u00f9 aggiornati e il miglioramento dei trasporti, una maggiore mobilit\u00e0. L'isolamento di alcune aree, come nella zona ionica, ha portato alla rivitalizzazione o alla nascita di piccoli centri urbani lungo le strade (ad esempio lungo la Statale 106 da Reggio Calabria a Taranto), che tuttora rappresentano le sole vie di collegamento.\nN\u00e9 manc\u00f2, nel blocco socialista-comunista, la critica. Intorno al 1950 lo scontro tra governo ed opposizione era particolarmente aspro. A detta delle sinistre, pi\u00f9 che perseguire risultati, la Cassa per il Mezzogiorno sarebbe stata una maniera per favorire politiche clientelari della Democrazia Cristiana.\nNonostante 70 anni di finanziamenti a fondo perduto e investimenti significativi, oggi il divario di ricchezza permane in termini di PIL pro capite e in termini di produttivit\u00e0.\nIl reddito pro capite \u00e8 mediamente il doppio al Nord rispetto al Sud, e i tassi di disoccupazione cos\u00ec come il lavoro nero sono pari al doppio al Sud rispetto al Nord. questo fenomeno per\u00f2 non \u00e8 imputabile alla Cassa del Mezzogiorno e non \u00e8 neppure attribuibile ad un solo partito, visto che seppur in modo a volte distorto tutte le comunit\u00e0 hanno usufruito per ricaduta e per subappalti dei finanziamenti.\nIl fallimento parziale delle politiche assistenzialistiche tramite finanziamenti a pioggia non ha giovato al Mezzogiorno, n\u00e9 ha giovato l'abolizione improvvisa della Cassa per il Mezzogiorno, con l'avvento della nuova politica degli incentivi in chiave europea con il varo della legge 19 dicembre 1992, n. 488.\nLa nuova legge infatti ha iniziato a funzionare solo nel 1996, in una situazione di generale crisi nel Sud che ha coinvolto imprese, enti locali e banche."}
{"id": "281535", "revid": "580", "url": "https://it.wikipedia.org/wiki?curid=281535", "title": "Maurizio Pagani", "text": "Biografia.\nLaureato in ingegneria idraulica al Politecnico di Milano, libero professionista, a cavallo tra gli anni settanta e gli anni ottanta \u00e8 assessore ai lavori pubblici a Novara, poi sindaco di una giunta di sinistra. Senatore dal 1983, fu senatore socialdemocratico anche nel 1987 e quindi deputato nel 1992.\n\u00c8 stato Ministro delle poste e delle telecomunicazioni dal 1992 al 1994 nei governi Amato I e Ciampi.\nL'11 maggio 1994 \u00e8 insignito d'iniziativa del Presidente della Repubblica del titolo di \"Cavaliere di Gran Croce al Merito della Repubblica Italiana\".\nDopo cinque anni di disimpegno politico e dedicati alla libera professione di ingegnere, il 13 giugno 1999 \u00e8 eletto come indipendente alla presidenza della provincia di Novara e, dopo due anni, passa a Forza Italia.\n\u00c8 scomparso nel 2014 all'et\u00e0 di 78 anni a seguito di un infarto. Le sue ceneri riposano nel famedio civico di Novara per decisione della Giunta Comunale adottata su proposta unanime del Consiglio Comunale."}
{"id": "281536", "revid": "599013", "url": "https://it.wikipedia.org/wiki?curid=281536", "title": "Cca", "text": ""}
{"id": "281537", "revid": "3732", "url": "https://it.wikipedia.org/wiki?curid=281537", "title": "Punta Marina Terme", "text": "Punta Marina Terme \u00e8 una localit\u00e0 balneare della Riviera Romagnola e frazione del comune di Ravenna. Amministrativamente fa parte della Circoscrizione del Mare. Situata ad est del centro della citt\u00e0, sul litorale, \u00e8 il secondo dei Lidi Sud, dopo Marina di Ravenna, seguito poi Lido Adriano (col quale forma oramai un'unica conurbazione), Lido di Dante, Lido di Classe e Lido di Savio. \u00c8 caratterizzata da ampie spiagge sabbiose e da una'estesa pineta. \nPunta Marina Terme \u00e8 un centro turistico balneare, con diversi alberghi e pensioni, tre campeggi, un villaggio turistico, ristoranti, locali di divertimento e numerosi stabilimenti balneari. \n\u00c8 sede di un noto stabilimento termale, posizionato sulla spiaggia, specializzato in cure marine.\nStoria.\nLa zona in cui attualmente sorge Punta Marina Terme era originariamente la foce del corso d'acqua formato dai fiumi uniti Ronco e Montone; i detriti apportati dalle loro acque avevano formato nel tempo una cuspide di terra che avanzava stagionalmente. \nNel 1737, al fine di proteggere la citt\u00e0 dalle inondazioni, il corso dei Fiumi Uniti venne spostato a sud. L'alveo abbandonato fu occupato dal canale Molinetto (detto anche \"del Molino\"), che sfocia ancora oggi presso l'abitato.\nNel 1802, durante il periodo napoleonico, alla localit\u00e0 fu attribuito il nome di Punta Ravenna.\nNel corso del XIX secolo la manutenzione del letto dei Fiumi Uniti venne completamente abbandonata, cos\u00ec l'alveo si riemp\u00ec progressivamente ed il territorio divenne nuovamente soggetto a frequenti inondazioni.\nPunta Ravenna rimase un'area acquitrinosa fino agli inizi del XX secolo. Le bonifiche degli anni venti diedero vita all'assetto attuale, e quindi nacque la possibilit\u00e0 di accogliere pescatori, contadini e braccianti con le loro famiglie. La frazione assunse il nome attuale di Punta Marina.\nNegli anni trenta fu aperta la prima scuola pubblica.\nIn questo periodo spuntarono sulla spiaggia i primi capanni in legno fatti dai bagnanti. \nDurante la seconda guerra mondiale i tedeschi costruirono diversi bunker, sia di tipo tobruk che di tipo regelbau come difesa costiera per contrastare un eventuale sbarco degli Alleati (sul modello di quello che poi avvenne in Normandia). Tutt'oggi, lungo il litorale di Punta Marina, vi sono sette bunker tedeschi ben conservati. Le truppe tedesche presenti nella zona costrinsero gli abitanti a costruire trincee e sbarramenti anticarro, utilizzando anche il legno dei capanni, e i pini, distruggendo completamente la pineta circostante. Ancora oggi in diverse zone a ridosso della spiaggia sono ben visibili i cosiddetti \"denti di drago\", grossi blocchi di cemento posizionati uno a fianco all'altro e ben mimetizzati con la vegetazione, come ostacolo distruttivo per i carri nemici. \nAl termine del conflitto lentamente il paese riprese la via dello sviluppo, fino a diventare uno dei Lidi di Ravenna pi\u00f9 visitati. Negli anni settanta esistevano due cinema all'aperto, pi\u00f9 di una discoteca per il pubblico giovanile; i turisti, sia italiani che stranieri, abbondavano.\nA partire dagli anni novanta la localit\u00e0 ha perso quota nei confronti dei lidi confinanti; le presenze hanno cominciato a diminuire; cinema e discoteche hanno chiuso. Oggi Punta Marina \u00e8 rimasta una meta per famiglie ed anziani in cerca di tranquillit\u00e0.\nIntanto negli ultimi anni si \u00e8 presentato in tutta la sua gravit\u00e0 il problema dell'erosione costiera. Per fronteggiare le catastrofiche mareggiate che accorciano sempre pi\u00f9 la spiaggia del lido e minacciavano gli stabilimenti balneari, sono state costruite delle scogliere che si prolungano dalla spiaggia verso il mare e delle barriere parallele al bagnasciuga.\nIl due maggio del 2020 compaiono sul gruppo facebook del centro cittadino dei post riguardanti l'incolumit\u00e0 dei pavoni puntamarinesi, augelli che da ormai 30 anni abitano la ridente localit\u00e0 costiera. Da questi si svilupp\u00f2 un fervente dialogo con suddivisione in due fazioni distinte, gli amanti ed i pochi detrattori di questi volatili. La questione divenne di importanza nazionale con la pubblicazione della vicenda, in articoli non privi di incongruenze, da parte del tg1 ed altre testate."}
{"id": "281539", "revid": "15756", "url": "https://it.wikipedia.org/wiki?curid=281539", "title": "Normativa sulla radiotelevisione terrestre italiana", "text": "La normativa sulla radiotelevisione terrestre italiana indica la disciplina giuridica in materia di utilizzo di impianti radioelettrici e televisivi per la diffusione via radio di informazioni, oltre all'insieme dei sistemi di pianificazione e assegnazione delle frequenze dei canali televisivi terrestri in Italia.\nStoria.\nDall'unit\u00e0 d'Italia al ventennio fascista.\nAll'inizio del XX secolo la legge 30 giugno 1910, n. 395 stabilisce la riserva statale per l'esercizio dell'attivit\u00e0 radiotelegrafica e radioelettrica. Durante il ventennio fascista, tale principio viene confermato dapprima dal regio decreto 8 febbraio 1923, n. 1067, col quale viene quindi gi\u00e0 affermato di fatto la riserva allo Stato del diritto di trasmissione. Il regio decreto 14 dicembre 1924, n. 2291 in concomitanza con la nascita del Ministero delle comunicazioni, tramite concessione viene demandata all'Unione Radiofonica Italiana (URI) per il periodo di sei anni il monopolio delle trasmissioni radiofoniche. In base a tale norma \u00e8 previsto un forte controllo del Governo sui programmi e sull'assetto societario. Inoltre l'URI \u00e8 costretta a mettere a disposizione del governo italiano gli impianti per la diffusione di notizie di interesse pubblico che quest'ultimo voglia diramare.\nTuttavia, il regio decreto legge 17 novembre 1927, n. 2207, ristabilisce gli estremi della concessione, affidandola all'Ente Italiano per le Audizioni Radiofoniche (EIAR), un ente pubblico, il cui controllo azionario \u00e8 nelle mani del governo. Viene rafforzato il controllo statale, prescrivendo la presenza di quattro membri di nomina governativa nel Consiglio di amministrazione, oltre l'approvazione governativa del piano annuale delle trasmissioni.\nL'EIAR \u00e8 sottoposta al controllo del Comitato superiore di vigilanza del Ministero delle comunicazioni.\nNel 1935 le competenze sulla radiofonia vengono concentrate nelle mani del Ministero per la stampa e la propaganda, ed il testo unico di cui al R.D. 27 febbraio 1936, n. 645 (\"Approvazione del codice postale e delle telecomunicazioni\") ribadiva il principio della riserva statale, che veniva esteso anche ai servizi telegrafici, telefonici, radioelettrici via cavo e ottici.\nLa nascita della Repubblica Italiana, la RAI ed il monopolio statale.\nNel secondo dopoguerra poco dopo la nascita della Repubblica Italiana il primo coinvolgimento del parlamento nel settore radiotelevisivo si pu\u00f2 riscontrare col D. Lgs. CPS 3 aprile 1947, n. 428. L'entrata in vigore nel 1948 della Costituzione della Repubblica Italiana, muta radicalmente in senso garantista l'impostazione della stampa e pi\u00f9 in generale della libert\u00e0 di manifestazione del pensiero. La Costituzione, pur dedicando grande importanza alla tematica della libert\u00e0 di stampa (art. 21), tuttavia prevede che \"a fini di utilit\u00e0 generale, la legge pu\u00f2 riservare allo Stato determinate imprese che si riferiscono a servizi pubblici essenziali ed abbiano carattere di preminente interesse generale\" (art. 43).\nIl D.P.R. 26 gennaio 1952, n. 180 rinnova la concessione (radiofonica e dal 1954 anche televisiva) all'EIAR per la durata di 20 anni, che intanto diventa \"Rai - Radiotelevisione Italiana\", una societ\u00e0 per azioni. Il decreto prevede: il passaggio del pacchetto azionario di maggioranza della Rai all'IRI (ente pubblico); il passaggio da quattro a sei membri del CdA nominati dal governo; l'obbligo di sottoporre il piano triennale dei programmi ad autorizzazione ministeriale; il sistema di finanziamento misto (canone e pubblicit\u00e0).\nIl secondo dopoguerra e il caso \"Il Tempo TV\".\nCon istanza 19 dicembre 1956 la societ\u00e0 \"II Tempo-T.V.\" chiede al Ministero delle poste e delle telecomunicazioni \"l'assenso di massima\" per la realizzazione di un servizio di radiodiffusione televisiva, basato economicamente sui proventi della pubblicit\u00e0, da attuare nelle Regioni del Lazio, della Campania e della Toscana, con eventuale successiva estensione ad altre regioni. Dichiara la societ\u00e0 di voler realizzare tale programma provvedendo alla costruzione di impianti trasmittenti, studi di ripresa e ponti-radio mobili per trasmissioni esterne; di volersi conformare alle vigenti norme sulla stampa e sulla materia oggetto di pubblici spettacoli; di voler evitare ogni disturbo alle trasmissioni di altri servizi, \"assumendo l'obbligo di rispettare tutte le disposizioni nazionali ed internazionali, legislative e regolamentari, riguardanti le radiocomunicazioni\". Al fine di \"evitare interferenze con le preesistenti stazioni TV italiane\" (le quali, come \u00e8 noto, si avvalgono attualmente di frequenze della gamma VHF), dichiara inoltre di intendere utilizzare frequenze della gamma UHF.\nViene sollevata la questione di legittimit\u00e0 costituzionale del monopolio televisivo, invocando gli articoli 21, 41 e 43 della Costituzione. Una vicenda analoga occorse alla lombarda \"TV1\", che fin\u00ec con la - primo pronunciamento in materia di radiotelevisione da parte della Corte costituzionale - che giustificava il monopolio RAI in base alla constatazione che le frequenze disponibili erano limitate. Nel dispositivo infatti non si accolse il dubbio di legittimit\u00e0; la Corte infatti sottoline\u00f2, infatti, come il monopolio delle trasmissioni radiotelevisive rientrasse tra le fattispecie protette dall'art. 43 della costituzione italiana.\nLe prime emittenti private e la giurisprudenza della Corte costituzionale.\nA met\u00e0 degli anni 1960 cominciarono i primissimi tentativi di dare vita a televisioni private. Non si registrano quindi esperienze significative in questa fase, ma solo timidi tentativi di appassionati tra cui i due fratelli torinesi Achille e Giovanni Judica Cordiglia o nel caso di Telediffusione Italiana Telenapoli.\nNegli anni 1970 la Corte costituzionale evidenzi\u00f2 come l'assoggettamento a concessione degli impianti per l'esercizio di trasmissioni di tipo radiofonico e televisivo avesse dovuto ritenersi pienamente legittimo. La Consulta, in particolare, aveva escluso quanto ipotizzato dal giudice remittente, ossia che la previsione di vincoli all'esercizio dell'attivit\u00e0 radiotelevisiva potesse contrastare con il disposto dell'articolo 21 della Costituzione (che sancisce il diritto di manifestare liberamente il proprio pensiero) e dell'articolo 41 della Costituzione (concernente la libert\u00e0 di iniziativa economica privata): secondo la Corte, infatti, l'attivit\u00e0 di radiotelediffusione su vasta scala integrerebbe \"quella situazione di monopolio che l'art. 43 della Costituzione considera legittimo presupposto della riserva allo Stato\". Tale conclusione venne precisata nella successiva sentenza 28 luglio 1976, n. 202 riguardante la legittimit\u00e0 dell'estensione del regime di monopolio agli impianti e all'esercizio di stazioni radiofoniche e televisive via etere su scala locale, assoggettati a concessione e non a semplice autorizzazione.\nTra gli avvenimenti pi\u00f9 importanti del periodo vi fu la creazione di Telebiella nel 1972 da parte di Giuseppe Sacchi; tuttavia, il presidente della Repubblica Giovanni Leone eman\u00f2 il D.P.R. 29 marzo 1973, n. 156 che unificava tutti i mezzi di comunicazione a distanza in una sola categoria, rendendo illegali le emittenti private, e disponendone la disattivazione con un successivo decreto del maggio dello stesso anno. Tutte le emittenti eseguirono l'ordine tranne Telebiella, che prosegu\u00ec le trasmissioni, ed il 1\u00ba giugno 1973 il governo Andreotti II fece oscurare l'emittente. La questione divent\u00f2 di rilevanza politica nazionale perch\u00e9 i repubblicani ritirarono, proprio sul tema della riforma della televisione, l'appoggio esterno al governo costretto a dimettersi.\nDopo che Sacchi venne denunciato presso la pretura di Biella per violazione delle norme in materia di comunicazioni postali, il magistrato Giuliano Girzi interruppe il procedimento nei confronti del Sacchi e, in qualit\u00e0 di \"giudice a quo\", sollev\u00f2 il dubbio di incostituzionalit\u00e0 alla Consulta. In seguito a ci\u00f2 la Corte costituzionale si espresse, anche in merito gli impianti di televisione via cavo e la ripetizione delle emittenti televisive internazionali in lingua italiana (Telemontecarlo, TeleCapodistria, Televisione svizzera di lingua italiana), con la sentenza 10 luglio 1974, n. 225 che dichiar\u00f2 l'illegittimit\u00e0 del monopolio circa la televisione via cavo e quindi liberalizzazione delle emittenti televisive che adottassero tale modalit\u00e0 di trasmissione, sancendo quindi illegittimit\u00e0 costituzionale degli artt. 1, 183 e 195 del DPR 29 marzo 1973, n. 156.\nTale giurisprudenza apr\u00ec la strada per una sostanziale diffusione delle emittenti televisive private, infatti alla fine degli anni 1970 erano presenti sul territorio italiano 1500 emittenti televisive.\nDalla riforma della RAI del 1975 ad oggi.\nCon la riforma della RAI del 1975, che pur riaffermando il principio del monopolio statale per le trasmissioni su scala nazionale, giustificandolo con il carattere di servizio pubblico essenziale, di fatto apre timidamente il settore al mercato concorrenziale. La novit\u00e0 della legge fu il passaggio del controllo della radiotelevisione passa dal governo al parlamento e l'istituzione di apposita commissione parlamentare di vigilanza sui servizi radiotelevisivi. La legge 14 aprile 1975, n. 103 stabil\u00ec inoltre che nell'esercizio del servizio radiotelevisivo doveva essere assicurata l'indipendenza, la completezza, e l'obiettivit\u00e0 dell'informazione. Vengono stabilite modalit\u00e0 specifiche per la comunicazione politica, con l'istituzione di apposite tribune politiche. La sentenza della Corte costituzionale 28 luglio 1976, n. 202 afferm\u00f2 il principio della non invocabilit\u00e0 della limitatezza delle frequenze per quello che riguarda le trasmissioni in ambito locale.\nNel decennio successivo il decreto legge 6 dicembre 1984, n. 807 - convertito in legge 4 febbraio 1985, n. 10 (decreto Berlusconi bis) - pur riservando l'attivit\u00e0 di trasmissione pubblica a copertura nazionale allo Stato - afferm\u00f2 la legittimit\u00e0 dell'attivit\u00e0 di radiodiffusione sonora e televisiva dell'emittenza privata.\nGli anni novanta furono molto importanti per la produzione legislativa in materia televisiva: in particolare si fa riferimento alla legge Mamm\u00ec del 1990 e alla legge Maccanico del 1997, nonch\u00e9 a diverse e mai applicate sentenze della Corte costituzionale. Negli anni 2000 il governo Berlusconi II in virt\u00f9 della legge 3 maggio 2004, n. 112, ed in particolare dell'art. 16, ha emanato il \"Testo unico della radiotelevisione\" nel 2005, che recepisce molti concetti espressi nelle direttive europee.\nLe concessioni televisive.\nLe concessioni televisive sono disciplinate dalla Legge Maccanico e dal regolamento dell'Autorit\u00e0 per le garanzie nelle comunicazioni.\nLa Legge 3 maggio 2004, n. 112, poi, precisa che esistono \"differenti titoli abilitativi per le attivit\u00e0 di operatore di rete e fornitore di contenuti televisivi o radiofonici\", e stabilisce inoltre che \"l'autorizzazione non comporta l'assegnazione delle radiofrequenze\" (art. 5), che invece \u00e8 effettuata con un provvedimento separato.\nLa concessione indica la frequenza e le aree di servizio degli impianti dell'emittente. Ha una durata stabilita in 6 anni, ed \u00e8 rinnovabile; pu\u00f2 cessare per rinuncia, morte del proprietario, fallimento o perdita dei requisiti soggettivi (vedi \"Requisiti per la concessione\"). In allegato alla concessione vi \u00e8 una convenzione che riporta obblighi e diritti del concessionario.\nLe emittenti si distinguono in nazionali (che coprono almeno l'80 per cento del territorio) e locali.\nLe emittenti nazionali si dividono a loro volta in:\nRequisiti per la concessione.\nInnanzitutto la forma sociale richiesta \u00e8 quella di societ\u00e0 per azioni, societ\u00e0 a responsabilit\u00e0 limitata o cooperativa, di nazionalit\u00e0 italiana o europea. Inoltre \u00e8 richiesta una certa misura di capitale sociale.\nI criteri di selezione, nelle graduatorie, sono il patrimonio dell'emittente, il numero di dipendenti, nonch\u00e9 la qualit\u00e0 del progetto editoriale.\nProcedura per il rilascio.\nLa domanda deve essere presentata a una \"Commissione di esperti\" nominata dal Ministro delle comunicazioni, la quale deve valutare le domande con un punteggio finale, attribuito a seconda del piano dell'emittente, la qualit\u00e0 dell'offerta, l'investiment tecnologico.\nLa concessione \u00e8 infine rilasciata, nel caso degli emittenti locali, dal solo Ministro delle comunicazioni, mentre per quelli nazionali \u00e8 necessario che il Ministro senta in via preliminare il Consiglio dei ministri.\nConcessioni rilasciate a privati.\nLe concessioni sono state rilasciate prima nel 1992 e poi nel 1999 (Decreto Ministeriale del 28 luglio 1999) alle seguenti otto reti nazionali private (la Rai ha un altro trattamento essendo servizio pubblico):\nIn via provvisoria vennero autorizzate le trasmissioni di due \"reti eccedenti\" (1999): Rete 4 e TELE+ Nero. Erano in attesa di autorizzazione Rete Mia, Rete A e 7 Plus (Centro Europa 7 srl).\nPrecedentemente gi\u00e0 la Legge 31 luglio 1997, n. 249 art. 3, comma 6 e 7 stabiliva che le due \"reti eccedenti\" potessero continuare a trasmettere anche dopo il limite dell'aprile 1998 stabilito dalla legge stessa, a patto che affiancassero alle trasmissioni analogiche quelle digitali (intese allora come cavo e satellite), per permettere un passaggio graduale a queste ultime. Le emittenti avrebbero poi dovuto rilasciare le frequenze analogiche entro un termine che avrebbe dovuto stabilire l'Autorit\u00e0 per le garanzie nelle comunicazioni, ma che in realt\u00e0 non venne mai deciso. Su questa mancanza di un termine certo intervenne nel novembre 2002 la Corte costituzionale con la sentenza 466/2002, con cui fissava un limite improrogabile entro il 31 dicembre 2003 per il passaggio esclusivo al satellite e/o al cavo (basandosi su una valutazione dell'AGCOM che riteneva quella data sufficiente per trasferire tutte le trasmissioni di Rete 4 e TELE+ Nero su mezzi digitali).\nAnche la Corte di giustizia delle Comunit\u00e0 europea, interessata dal Consiglio di stato con 10 quesiti sulla questione dell'assegnazione delle frequenze a Centro Europa 7, il 12 settembre 2007, nelle conclusioni dell'avvocatura generale evidenziava che:\nA gennaio 2008 \u00e8 arrivata la sentenza della Corte di Giustizia Europea.\nPianificazione e assegnazione delle frequenze.\nLegislazione attuale e situazione di fatto.\nLa Corte costituzionale, con sentenza n. 102/1990, ha stabilito che l'esercizio di impianti radiotelevisivi comporta \"l'utilizzazione di un bene comune - l'etere - naturalmente limitato\", rendendo cos\u00ec necessario \"un provvedimento di assegnazione della banda di frequenza\". Il sistema radiotelevisivo si differenzia cos\u00ec nettamente dalla stampa, che utilizza strumenti di generale disponibilit\u00e0.\nLa legge di riferimento per la gestione delle frequenze \u00e8 la legge n. 223/1990 (legge Mamm\u00ec), arrivata molto in ritardo nel sistema: ancora oggi non \u00e8 presente un piano di assegnazione delle frequenze radiofoniche in tecnica analogica.\nI soggetti che intervengono nell'assegnazione delle frequenze sono il Ministero delle comunicazioni, l'Autorit\u00e0 per le garanzie nelle comunicazioni e la Commissione parlamentare per l'indirizzo e la vigilanza dei servizi radiotelevisivi.\nLa pianificazione delle frequenze si divide in due momenti:\nIl piano di ripartizione \u00e8 elaborato dal Ministero delle comunicazioni, dopo aver sentito altri Ministeri, le Concessionarie di servizi di TLC ad uso pubblico, pi\u00f9 il Consiglio superiore tecnico. Il piano viene approvato con decreto P.R., su proposta del Ministro delle comunicazioni, previa delibera del Consiglio dei ministri: attualmente l'ultimo piano risale al 2003.\nIl piano di assegnazione \u00e8 elaborato e approvato dalla \"Commissione per le infrastrutture e le reti\" istituita presso l'Autorit\u00e0, previa consultazione della Rai, delle associazioni dei titolari di emittenti privati, e delle Regioni. Il piano attuale \u00e8 stato deciso con la deliberazione n. 68 del 1998, e in base ad esso:\nIn realt\u00e0 nel 1998 la situazione di fatto si discostava grandemente da quella prevista dal legislatore. Innanzitutto, una delle 11 emittenti televisive che avevano avuto la concessione nazionale, Europa 7, si era trovata nell'impossibilit\u00e0 di trasmettere, perch\u00e9 le frequenze che avrebbero dovuto esserle assegnate erano occupate da Rete 4 (che fa capo a Mediaset).\nL'intreccio tra valutazioni politiche e giuridiche ha impedito il ripristino della situazione di diritto. Successivi provvedimenti legislativi hanno poi messo in discussione l'intero sistema, in attesa di passare alla tecnologia digitale.\nCatasto delle frequenze.\nIn attesa dei nuovi provvedimenti ministero e Autorit\u00e0 per le garanzie nelle comunicazioni stanno provvedendo a redigere un Catasto delle frequenze basato sulle autosegnalazione dei soggetti.\nL'evoluzione dei tetti antitrust.\nA partire dalla Legge Mamm\u00ec, ogni legge \"di sistema\" si \u00e8 preoccupata di fissare dei limiti (\"tetti\") alla detenzione dei mezzi d'informazione da parte di un unico soggetto. Il motivo della presenza di una normativa antitrust risiede nel principio costituzionale del pluralismo dell'informazione, sancito nell'articolo 21.\nSimile, e pi\u00f9 controverso, il discorso sul limite di possesso delle risorse (cio\u00e8 del mercato). Con la legge Maccanico, tale limite era del 30 per cento delle risorse radiotelevisive, ovvero 4 miliardi di euro su un totale stimato in 12 miliardi di euro. La legge Gasparri abbassa il limite al 20 per cento del Sic, che comprende per\u00f2 tutti i prodotti dell'informazione, per un valore di 26 miliardi di euro. Il limite di posizione dominante, quindi, corrisponde ora a 5,8 miliardi di euro, in luogo dei 4 miliardi di euro precedenti.\nLa normativa dell'Unione Europea.\nLa direttiva dell'Unione Europea televisione senza frontiere ha i seguenti limiti alla pubblicit\u00e0: fissando una durata: al massimo 15 % e quotidiano, 20% al massimo in un periodo di un'ora."}
{"id": "281541", "revid": "453768", "url": "https://it.wikipedia.org/wiki?curid=281541", "title": "Supergruppo (musica)", "text": "Nella musica rock e pop in genere, il termine supergruppo o superband si riferisce a un gruppo musicale composto da musicisti gi\u00e0 divenuti noti in altre band oppure per la propria attivit\u00e0 artistica di solista. Un'ipotesi sull'origine del nome \u00e8 che esso derivi dal titolo \"Super Session\" dell'album del 1968 di Al Kooper, Mike Bloomfield e Stephen Stills. Fra i primi esempi di supergruppo vi furono i Cream, Crosby, Stills, Nash &amp; Young e i Blind Faith.\nAlcuni supergruppi ebbero vita breve, quando non nati appositamente per realizzare un singolo disco o un \"tour\"; altri, come ad esempio gli Asia, ebbero carriere pi\u00f9 lunghe e con vari cambi di formazione.\nStoria.\nAnni settanta.\nNegli anni 1970 la formazione di supergruppi era un evento molto raro, e spesso queste nuove band non ottenevano un riscontro di pubblico. Tuttavia, band come Emerson, Lake &amp; Palmer, Bad Company e UK ottennero in quegli anni un successo significativo.\nAnni ottanta.\nAnche negli anni 1980 la formula non fu particolarmente fortunata, ma band come Asia, Blue Murder e Mr Big sono comunque meritevoli di menzione.\nAnni novanta.\nNegli anni novanta il fenomeno si fa pi\u00f9 incisivo, con numerose band di successo, tra cui Transatlantic e House of Lords.\nI supergruppi progressive metal.\nIl fenomeno dei supergruppi si \u00e8 sviluppato principalmente in ambito progressive metal; infatti gi\u00e0 a partire dai primi anni 2000, si vennero a formare nuove band di questo tipo, che diedero un notevole impulso alla diffusione e all'evoluzione del genere stesso. Tra questi vi sono Sons of Apollo, Liquid Tension Experiment, Explorers Club, Arch/Matheos, OSI, Seventh Key, Soen, Planet X, The Sea Within, Redemption, Transatlantic."}
{"id": "281543", "revid": "765341", "url": "https://it.wikipedia.org/wiki?curid=281543", "title": "Campionato mondiale di scherma 2005 - Fioretto individuale femminile", "text": "Il Campionato mondiale di scherma 2005 di Lipsia in Germania.\nFasi di qualificazione del fioretto individuale femminile (8-9 ottobre).\nPer la classifica finale generale vedi Classifica."}
{"id": "281545", "revid": "228587", "url": "https://it.wikipedia.org/wiki?curid=281545", "title": "European Challenge Cup 2001-2002", "text": "La European Challenge Cup 2001-02 (; ), per motivi di sponsorizzazione nota anche come Parker Pen Cup 2001-02, fu la 6\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\n provenienti da 7 federazioni (, , , , Italia, e ).\nPer la seconda volta consecutiva si impose un club inglese, il che, nella finale di Oxford, sconfisse la gallese per 25 a 22.\nNel corso della fase a gironi l'italiana sub\u00ec una sconfitta a tavolino a favore proprio dei finalisti battuti del Pontypridd per via dell'impossibilit\u00e0 di giocare per due volte consecutive l'incontro a causa del campo gelato e per il rifiuto, che la societ\u00e0 emiliana contest\u00f2 invano asserendo di non avere ricevuto alcuna notifica al riguardo, di disputare l'incontro nella vicina Viadana.\nAl momento dell'incontro, il Parma aveva 4 punti in classifica e la possibilit\u00e0 matematica di qualificarsi per i quarti di finale. \nFormula.\nLe 32 squadre furono suddivise in 8 gironi da quattro squadre ciascuno.\nIn ognuno di tali gironi ogni squadra dovette affrontare in gara di andata e ritorno tutti gli altri avversari.\nPassarono ai quarti di finale la prima classificata di ciascuno degli otto gruppi.\nLe semifinali si tennero tra le vincitrici dei quattro quarti di finale.\nLa finale si tenne ai Kassam Stadium di Oxford, in Inghilterra.\nTutte le gare a eliminazione si tennero in partita unica."}
{"id": "281552", "revid": "121913567", "url": "https://it.wikipedia.org/wiki?curid=281552", "title": "Sistema di numerazione ebraico", "text": "La numerazione ebraica antica, come anche alcune di origine indoeuropea, veniva eseguita usando i caratteri alfabetici. La numerazione non era posizionale, ma di tipo additivo.\nQuesto tipo di numerazione \u00e8 rimasto in uso fino a tempi recenti nelle comunit\u00e0 ebraiche, specie nei ghetti d'Europa ed \u00e8 tuttora usato per motivi rituali nella religione ebraica.\nGrazie al valore numerico assegnato alle lettere dell'alfabeto ebraico, \u00e8 nata una esegesi biblica detta ghematria, basata sul valore numerico di parole presenti nella Bibbia - ad esempio, la parola Adam (\u05d0\u05d3\u05dd = uomo) vale:\n&lt;br&gt;(1 = \u05d0) +\n&lt;br&gt;(4 = \u05d3) +\n&lt;br&gt;(40 = \u05de) =\n&lt;br&gt;(45 = \u05d0\u05d3\u05dd) (la notazione \u05dd nella parola \u00e8 con la lettera finale, corrispondente alla \u05de in corpo di parola)\nI valori numerici delle lettere sono:\nLa distinzione tra lettere e numeri viene fatta in vari modi: l'uso odierno corrente \u00e8 di porre un doppio apostrofo tra la penultima ed ultima cifra (lettera) o, in caso di numero di una sola cifra, porre un apostrofo a sinistra della stessa. In passato sono stati usati altri sistemi, quale sovrapporre un punto alla lettera quando usata come cifra.\nCasi particolari.\nI numeri 15 e 16 vengono scritti in modo diverso, in quanto parte del Tetragramma biblico. Per esprimere 15, che di norma dovrebbe essere scritto \u05d9 + \u05d4 (pari a 5 + 10) vengono usati \u05d5 + \u05d8 (pari a 9 + 6), e 16 viene scritto \u05d6 + \u05d8 (pari a 9 + 7): questo \u00e8 un esempio di operazione non costituita su base numerica 10.\nIn alcuni scritti medievali sono state usate notazioni leggermente diverse, poi cadute in disuso.\nIn uno dei pochi casi di uso corrente odierno, per esempio l'anno del calendario ebraico 5772 (2011/2012), viene scritto omettendo il 5000:\n400 + 300 + 70 + 2 = \u05ea\u05e9\u05e1\"\u05d1 (il doppio apostrofo mostra il fatto che si tratta di un numero).\nPer ovviare alla mancanza di lettere esprimenti valori maggiori di 400, in passato sono state usate cifre con soprascritti due punti per esprimere le migliaia."}
{"id": "281553", "revid": "767487", "url": "https://it.wikipedia.org/wiki?curid=281553", "title": "A qualcuno piace caldo", "text": "A qualcuno piace caldo (\"Some Like It Hot\") \u00e8 un film del 1959 diretto da Billy Wilder.\nConsiderato una delle migliori commedie della storia del cinema statunitense, il film vinse un Oscar e tre Golden Globe, tra cui il Golden Globe per la migliore attrice in un film commedia o musicale a Marilyn Monroe e miglior attore in un film commedia o musicale a Jack Lemmon, che per la sua interpretazione ricevette anche un Premio BAFTA.\nNel 1989 \u00e8 stato scelto per la conservazione nel National Film Registry della Biblioteca del Congresso degli Stati Uniti d'America.\nNel 1998 l'American Film Institute l'ha inserito al quattordicesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al ventiduesimo posto.\nNel 2000 l'ha inserito al primo posto della classifica delle migliori cento commedie statunitensi. Nel 2005 la battuta \u00ab\"Well, nobody's perfect\"\u00bb (Beh, nessuno \u00e8 perfetto) \u00e8 stata inserita al quarantottesimo posto della classifica delle migliori cento battute del cinema statunitense.\nTrama.\nChicago 1929, epoca del proibizionismo. Il sassofonista Joe e il contrabbassista Jerry, due musicisti di jazz squattrinati, vivono con scritture improvvisate. Rimasti senza lavoro dopo un'irruzione della polizia in un locale clandestino, uno dei tanti \"speakeasy\", sono testimoni involontari della strage di San Valentino.\nScampati miracolosamente, ben consapevoli di essere braccati dalla gang di Ghette Colombo, esecutrice della strage, tentano di far sparire le proprie tracce travestendosi da due suonatrici di jazz, Josephine e Daphne, e partendo con un'orchestra femminile in trasferta in Florida. Durante il viaggio in treno conoscono Zucchero, bella cantante e suonatrice di ukulele col vizio dell'alcool, reduce da delusioni sentimentali e a caccia di un miliardario da sposare.\nGiunti nell'albergo di Miami, per far breccia nel cuore della collega Joe si cala nei panni di Junior, annoiato miliardario figlio di un magnate del petrolio, sfruttando lo yacht del vero miliardario Osgood Fielding II, che a sua volta si innamora a prima vista di Daphne, alias Jerry, e ne chiede la mano.\nNello stesso albergo si tiene un congresso de \"Gli amici dell'opera italiana\", in realt\u00e0 una riunione di gangster, tra cui il gruppo di Ghette, in cui si imbattono i due musicisti. Durante un'ennesima fuga rocambolesca sul motoscafo di Osgood, Zucchero cade fra le braccia di Joe, nonostante lui le riveli di essere un bugiardo squattrinato, mentre Jerry rivela al miliardario di essere un uomo, sentendosi rispondere \"beh... nessuno \u00e8 perfetto!\".\nProduzione.\nRegia.\n\"A qualcuno piace caldo\" fu girato interamente in bianco e nero. Billy Wilder rinunci\u00f2 all'idea di girarlo a colori, anche se l'avrebbe preferito, perch\u00e9 all'epoca la tecnica non era ancora stata messa a punto come lui desiderava. Il fatto che avesse rinunciato perch\u00e9 il pesante trucco utilizzato da Lemmon e Curtis per assumere sembianze femminili avrebbe dato ai loro volti sullo schermo una tonalit\u00e0 verdastra fu una risposta sbrigativa che Wilder diede a Marilyn, che sosteneva che la sua fotografia sarebbe venuta meglio a colori.\nSceneggiatura.\nIl copione fu scritto da Wilder in collaborazione con I. A. L. Diamond, adattando la storia originale di Robert Thoeren e Michael Logan. Poich\u00e9 una precedente versione del soggetto, che non conteneva la storia di gangster, era stata scritta da Logan per un film tedesco (\"Fanfaren der Liebe\" di Kurt Hoffmann, 1951), \"A qualcuno piace caldo\" viene alcune volte considerato un remake. Inizialmente era intitolato \"Not Tonight, Josephine\" (\"Non stanotte, Josephine\").\nIl titolo deriv\u00f2 da una suggestione che ebbe Wilder ispirandosi al titolo di un film con Bob Hope del 1939. Successivamente per giustificare questa scelta inser\u00ec nella sceneggiatura il dialogo tra Tony Curtis e Marilyn Monroe sulla spiaggia. Un'ulteriore ipotesi \u00e8 che il titolo del film derivi dalla corrente musicale Hot Jazz e che quindi l'aggettivo Hot si riferisca al genere musicale allora in voga.\nIl film riprese un fatto di cronaca realmente avvenuto (la strage di San Valentino) e lo rielabor\u00f2 secondo i canoni della farsa americana, con equivoci, travestimenti e gag memorabili. Diversi sono i riferimenti ad altre opere e a eventi reali: tra i gangster in particolare, il soprannome \"Piccolo Bonaparte\" rimanda al \"Piccolo Cesare\" di Mervyn LeRoy (1930) e altre situazioni ricordano episodi di \"Scarface - Lo sfregiato\" di Howard Hawks (1932) e di \"Nemico pubblico\" di William A. Wellman (1931). Lo stesso Piccolo Bonaparte trae spunto, nell'aspetto e nei modi, dalla figura di Benito Mussolini. Le scene sulla spiaggia ricordano quelle della serie sulle \"Bellezze al bagno\" di Mack Sennett.\nDistribuzione.\nIl film usc\u00ec il 29 marzo 1959 negli Stati Uniti d'America e il 16 settembre dello stesso anno in Italia ed ebbe grande successo, nonostante la condanna della Catholic Legion of Decency e malgrado la mancata approvazione della MPAA a causa dei temi scottanti trattati relativamente agli usi e costumi dell'epoca. Girato con un budget di 2,8 milioni di dollari, ne ha incassati solo negli Stati Uniti d'America ben 25, oltre che a 8 per i noleggi. In Italia fu il secondo film per incassi della stagione cinematografica 1959/60 dopo \"La dolce vita\" di Federico Fellini ma prima de \"La grande guerra\" di Mario Monicelli.\nCuriosit\u00e0.\nNella prima edizione italiana vennero censurate alcune battute del dialogo che si scambiano Curtis e la Monroe durante la scena notturna di seduzione sullo yacht ormeggiato al largo dell'hotel. Tali battute sono state recuperate e doppiate ex novo nella versione proposta nei recenti passaggi televisivi del film.\nInfluenza culturale.\nLa figura di Josephine, alias Joe, sembra aver ispirato il personaggio \"en travest\u00ec\" interpretato dalla figura virile di Patrick Swayze, nel film \"A Wong Foo, grazie di tutto! Julie Newmar\" (1996). Nel 2004 il soggetto \u00e8 stato ripreso dal film \"Connie e Carla\" del regista Michael Lembeck: in questa pellicola sono protagoniste due ragazze che, per sfuggire ai gangster, si camuffano da uomini e vanno a lavorare in un locale per uomini travestiti.\nIl film viene citato, utilizzando filmati di repertorio, in \"Le dee dell'amore\" (\"The Love Goddesses\") documentario di Saul J. Turell del 1965. La pellicola ha inoltre avuto nel 2014 un rifacimento russo, dal titolo \"V sporte tolko devushki\"."}
{"id": "281554", "revid": "599", "url": "https://it.wikipedia.org/wiki?curid=281554", "title": "Jules-Henri Poincar\u00e9", "text": ""}
{"id": "281555", "revid": "765341", "url": "https://it.wikipedia.org/wiki?curid=281555", "title": "Campionato mondiale di scherma 2005 - Fioretto individuale maschile", "text": "Campionato mondiale di scherma 2005 di Lipsia in Germania.\nFasi di qualificazione del fioretto individuale maschile (10/11 ottobre).\nPer la classifica finale generale vedi Classifica."}
{"id": "281557", "revid": "124690843", "url": "https://it.wikipedia.org/wiki?curid=281557", "title": "Bene Tleilax", "text": "Il Bene Tleilax \u00e8 una sorta di societ\u00e0 segreta o corporazione nel Ciclo di Dune creato da Frank Herbert. I Tleilaxu, il popolo che ha fondato e forma il Bene Tleilax, sono manipolatori genetici, dispongono dello stesso potere di una delle case maggiori dell'Impero e controllano un indefinito numero di pianeti.\nNon organizzati come una societ\u00e0 feudale (a differenza della maggior parte dell'Impero), i Tleilaxu sono gelosi del loro segreti; di loro si conosce molto poco, anche se nel romanzo \"Gli eretici di Dune\" la loro societ\u00e0 \u00e8 definita meritocratica. Sono maggiormente conosciuti come creatori di prodotti biotecnologici come occhi artificiali, \"ghola\" e \"Danzatori del Volto\".\nL'uso della parola \"Bene\" prima del loro nome suggerisce che il loro sia un ordine di qualche tipo, come il Bene Gesserit; questo diventa chiaro negli ultimi due romanzi della saga, \"Gli eretici di Dune\" e \"La rifondazione di Dune\".\nStoria.\nIl fondatore del Bene Tleilax fu un Maestro di nome Xutthu. Negli ultimi due libri vengono rivelati importanti aspetti dei Tleilaxu: sono Zensunni, cio\u00e8 derivano la loro filosofia da una distante deviazione del Buddismo e della visione sunnita dell'islam. La loro rigida societ\u00e0 \u00e8 organizzata secondo linee teologiche. I Tleilaxu hanno tenuto nascosto tutto ci\u00f2 per migliaia di anni, aspettando l'avvento della loro supremazia che pensavano sarebbe avvenuta nel corso delle vicende narrate ne \"Gli eretici di Dune\".\nIn \"La rifondazione di Dune\" il Bene Tleilax \u00e8 stato completamente annientato dalle Matres Onorate, eccezion fatta per uno dei suoi Maestri, Scytale, probabilmente un ghola dell'originale presente in \"Messia di Dune\" (anche se lo Scytale di \"Messia di Dune\" era un Volto Danzante, mentre quello in \"La rifondazione di Dune\" \u00e8 un Maestro), catturato dalle Bene Gesserit.\nGli antenati del Bene Tleilax vengono presentati nella serie de \"\" di Brian Herbert e Kevin J. Anderson. Essi sono una civilt\u00e0 di mercanti umani conosciuti come Tlulaxa specializzati nel commerciare schiavi e nel riprodurre organi.\nTecnologie.\nI Tleilaxu sono i maestri delle scienze biologiche e dispongono di molte tecnologie segrete nell'universo di \"Dune\".\nGhola.\nUn ghola \u00e8 un clone umano, fatto crescere in una Vasca Axolotl a partire dal DNA recuperato da un cadavere. Ai tempi di Dune, un ghola non ha accesso ai ricordi della persona da cui \u00e8 stato clonato, ma in \"Messia di Dune\" viene scoperto che un ghola pu\u00f2 riacquistare la sua memoria genetica tramite un accurato procedimento comportante stress emotivi. Molto pi\u00f9 avanti nella serie si scopre che i Maestri Tleilax hanno sempre usato questa tecnologia come una sorta di forma di immortalit\u00e0: alla loro morte vengono clonati, e il loro clone recupera i ricordi precedenti, cos\u00ec da permettere ai Maestri nelle loro successive incarnazioni di disporre di ricordi di migliaia di anni.\nUna forma particolare di ghola \u00e8 costituita dai Mentat distorti.\nVasca Axolotl.\nUna Vasca Axolotl \u00e8 essenzialmente una donna cerebralmente morta il cui ventre \u00e8 usato come vasca per creare ghola e altre creature. Ecco perch\u00e9 non \u00e8 mai stata vista nessuna femmina Tleilaxu. Ne \"Gli eretici di Dune\" \u00e8 rivelato che i Tleilaxu possono anche creare la spezia melange nelle loro vasche, spezzando cos\u00ec il monopolio di Arrakis durato migliaia di anni che determinava l'equilibrio politico ed economico dell'Impero.\nIn \"La rifondazione di Dune\" le Bene Gesserit hanno acquisito tale tecnologia e sono in grado di usarla per creare ghola per i loro scopi.\nVolti Danzanti (Danzatori del Volto o Danzatori di Facce).\nI Volti Danzanti sono creature sterili e con una obbedienza verso i loro Maestri programmata geneticamente. Hanno l'abilit\u00e0 di assumere le fattezze altrui e negli ultimi romanzi del ciclo anche quella di rubare i ricordi dai cadaveri appena morti. Vengono usati dai Tleilaxu in tutto l'universo per impersonare personaggi chiave dopo aver ucciso questi ultimi."}
{"id": "281558", "revid": "287204", "url": "https://it.wikipedia.org/wiki?curid=281558", "title": "Poincar\u00e9", "text": ""}
{"id": "281561", "revid": "599", "url": "https://it.wikipedia.org/wiki?curid=281561", "title": "Funzione generalizzata", "text": ""}
{"id": "281562", "revid": "588403", "url": "https://it.wikipedia.org/wiki?curid=281562", "title": "Hayastani Ankaxowt'yan Gavat'", "text": "La Hayastani Ankaxowt'yan Gavat' (in armeno \u0540\u0561\u0575\u0561\u057d\u057f\u0561\u0576\u056b \u0531\u0576\u056f\u0561\u056d\u0578\u0582\u0569\u0575\u0561\u0576 \u0533\u0561\u057e\u0561\u0569), meglio nota in italiano come \"Coppa dell'Indipendenza\" o \"Coppa d'Armenia\", \u00e8 la seconda competizione calcistica dell'Armenia per importanza dopo il campionato.\nLa sua prima edizione risale al 1992, quando la RSS Armena si stacc\u00f2 dall'Unione Sovietica divenendo uno Stato indipendente.\nNelle edizioni finora disputate, tutte con finali in gara unica (due di queste terminate con i tiri dal dischetto) si sono imposte le squadre della capitale Erevan, di Ararat e di Ashtarak.\nLa finale si gioca intorno al 27 maggio di ogni anno, anniversario dell'indipendenza del Paese. La vincitrice acquisisce il diritto di contendere alla squadra campione nazionale la supercoppa della stagione successiva."}
{"id": "281564", "revid": "118400423", "url": "https://it.wikipedia.org/wiki?curid=281564", "title": "Wake Up and Smell the Coffee", "text": "Wake Up and Smell the Coffee \u00e8 il quinto album dei The Cranberries.\nIl disco.\nPubblicato nell'ottobre 2001 \"Wake Up and Smell the Coffee\" (letteralmente in italiano\" Svegliati e senti il profumo di caff\u00e8\", ma si tratta di una frase idiomatica inglese che esorta a fare attenzione e agire) \u00e8 il quinto album della band pop rock irlandese dei The Cranberries. Ultimo album ufficiale della band prima del temporaneo scioglimento (l'album successivo \"Roses\" uscir\u00e0 nel 2012) \u00e8 stato oggetto di critiche e in un certo modo ha diviso il pubblico. Le critiche mosse riguardano ad esempio la semplicit\u00e0 dei motivi e il loro anonimato (la grinta dei The Cranberries sembra persa del tutto). Canzoni come \"This Is the Day\" vengono da molti indicate come vero e proprio plagio a motivi passati della stessa band (\"Zombie\" e \"Promises\"), mentre altri, come \"Pretty Eyes\" o \"The Concept\" vengono visti come meri riempitivi.\nIl gruppo, dopo quest'ultimo lavoro, decide di prendersi una pausa: successivamente viene pubblicato soltanto un greatest hits chiamato Stars - The Best of 1992 - 2002 prima della reunion nel 2009.\nAltre versioni.\nL'album \u00e8 stato pubblicato nei diversi continenti con tracce extra diverse, solitamente con pezzi live in coda a \"Chocolate Brown\". In America invece \u00e8 stata aggiunta solo la traccia \"Capetown\"."}
{"id": "281584", "revid": "767487", "url": "https://it.wikipedia.org/wiki?curid=281584", "title": "Luna di fiele", "text": "Luna di fiele (\"Bitter Moon\") \u00e8 un film del 1992 prodotto e diretto da Roman Pola\u0144ski, tratto dal romanzo omonimo di Pascal Bruckner, interpretato da Hugh Grant, Emmanuelle Seigner, Peter Coyote e Kristin Scott Thomas.\nTrama.\nUna giovane coppia inglese, Nigel e Fiona, in viaggio in crociera, incontra un'altra coppia: Oscar, un uomo anziano e paralitico, e Mim\u00ec, un'affascinante donna francese, che sconvolgeranno le certezze sull'amore dei protagonisti. Oscar, notando l'interesse di Nigel per sua moglie, decide di raccontargli tutta la loro storia, iniziata diversi anni prima, a Parigi.\nI due si innamorano e intraprendono una relazione basata soprattutto sulla passione. Con il tempo, Oscar perde l'interesse nei confronti di Mim\u00ec e decide di lasciarla. La donna, disperata e addolorata, implora Oscar di continuare la loro relazione dicendogli che sarebbe disposta a ogni cosa pur di stargli accanto. Oscar accetta la proposta di Mim\u00ec, che verr\u00e0 sempre umiliata, finch\u00e9 un giorno Oscar l'abbandona in un volo diretto in Martinica. Anni dopo, Mim\u00ec torna a trovare Oscar, che era stato vittima di un incidente stradale e, per vendicarsi di tutto il male ricevuto, gli procura un altro incidente condannandolo definitivamente alla sedia a rotelle. Oscar, che ormai non \u00e8 pi\u00f9 autosufficiente, lascia che sia Mim\u00ec ad occuparsi di lui; Mim\u00ec cercher\u00e0 di umiliarlo mettendo in atto la sua personale vendetta.\nNigel rimane allo stesso tempo affascinato e disgustato dalla loro storia, e il suo interesse per Mim\u00ec cresce. Ma la giovane donna francese conquister\u00e0 anche l'interesse della moglie di Nigel, Fiona, tanto che le due donne, durante la festa di Capodanno, passeranno una notte di passione insieme.\nIl film si conclude con l'uccisione di Mim\u00ec da parte di Oscar, che poi si suicider\u00e0 a sua volta.\nColonna sonora.\nLe canzoni presenti nel film:\nDistribuzione.\nIl film \u00e8 stato distribuito nei seguenti paesi:\nTitolo.\nIl titolo del film (in lingua originale \"Bitter moon\") \u00e8 stato tradotto, nei paesi in cui \u00e8 stato distribuito, come:\nAccoglienza.\nIl film, secondo Internet Movie Database, ha raggiunto un gradimento di 7,1/10."}
{"id": "281615", "revid": "1005847", "url": "https://it.wikipedia.org/wiki?curid=281615", "title": "Daniele Galli", "text": "Biografia.\nAttivit\u00e0 politica.\nVice Presidente di Asso-Consum, associazione per la difesa dei consumatori, degli utenti e dei cittadini, componente CNCU,\nEntra in politica nella Lega Nord; nel 1994 viene eletto Consigliere comunale a Borgomanero, divenendo in seguito Assessore ai lavori pubblici.\nConsigliere regionale del Piemonte.\nAlle elezioni regionali in Piemonte del 1995 viene eletto Consigliere nelle liste della Lega Nord, in provincia di Novara.\nNel 1996 abbandona la Lega Nord con l'accuirsi della fase seccessionista e passa a Forza Italia.\nViene rieletto in Consiglio regionale anche alle successive regionali del 2000, nelle liste di Forza Italia.\nElezione a deputato.\nAlle elezioni politiche del 2001 viene eletto alla Camera dei Deputati, nel \"collegio uninominale\" di Borgomanero sostenuto dalla \"Casa delle Libert\u00e0\" (in quota FI).\nViene rieletto deputato anche alle successive elezioni politiche del 2006, nelle liste di Forza Italia nella circoscrizione Piemonte 2.\nA giugno del 2006, interviene con un'interrogazione parlamentare rivolta al Ministro della Giustizia Clemente Mastella in merito all'imputazione di Oriana Fallaci per il libro \"La forza della ragione\" e per il reato di vilipendio alla religione islamica, a seguito delle denuncia presentata a Bergamo da Adel Smith, presidente dell'Unione dei Musulmani d'Italia.\nNuovamente ricandidato alla Camera dei Deputati anche alle elezioni politiche del 2008, nelle liste del Popolo della Libert\u00e0, risulta tuttavia il quarto dei non eletti.\nTorna alla camera l'11 gennaio 2012, subentrando a Marco Zacchera, che ha optato per la carica di Sindaco di Verbania.\nIl 29 febbraio 2012 abbandona il Popolo della Libert\u00e0 e aderisce come indipendente al gruppo di Futuro e Libert\u00e0 per l'Italia di Gianfranco Fini.\nAlle elezioni politiche del 2013 \u00e8 ricandidato alla Camera dei Deputati, nelle liste di Futuro e Libert\u00e0 per l'Italia come indipendente, ma non viene pi\u00f9 rieletto.\nNel 2015 aderisce ai Conservatori e Riformisti, il partito di Raffaele Fitto, per poi confluire nel 2017 in Direzione Italia, del quale diviene Coordinatore provinciale a Novara.\nAl referendum costituzionale del 2016 costituisce i comitati \"Referendum Comitato per il NO\" e \"LA RIFORMA COSTITUZIONALE: Uniti per il No\".\nAlle elezioni politiche del 2018 \u00e8 candidato alla Camera dei Deputati, nelle liste di Noi con l'Italia, nella quota proporzionale della circoscrizione Piemonte 2, ma non viene eletto."}
{"id": "281616", "revid": "6066", "url": "https://it.wikipedia.org/wiki?curid=281616", "title": "MORPG", "text": ""}
{"id": "281617", "revid": "1494169", "url": "https://it.wikipedia.org/wiki?curid=281617", "title": "BYOB", "text": ""}
{"id": "281618", "revid": "1305772", "url": "https://it.wikipedia.org/wiki?curid=281618", "title": "Vittorio Tarditi", "text": "Laureato in giurisprudenza alla statale di Milano diventa poi avvocato. Dal 1994 \u00e8 Deputato della Camera nelle file di Forza Italia. Rieletto nel 1996 \u00e8 vice capogruppo di Forza Italia alla Camera. Dal 2001 \u00e8 Segretario di presidenza alla camera dei deputati.\nDopo aver lasciato Forza Italia, si \u00e8 candidato con una lista civica alla presidenza della provincia di Novara nel 2009, ed ha aderito all'UDC nel 2010 candidandosi con questi alle regionali."}
{"id": "281621", "revid": "1782831", "url": "https://it.wikipedia.org/wiki?curid=281621", "title": "Scene da un matrimonio", "text": "Scene da un matrimonio (\"Scener ur ett \u00e4ktenskap\") \u00e8 una miniserie televisiva svedese scritta e diretta da Ingmar Bergman. Trasmessa nel 1973 in sei puntate della durata complessiva di 281 minuti, fu successivamente ridotta per il cinema in una versione di 167 minuti, divisa in sei capitoli.\nTrama.\nMarianne e Johan sono sposati da dieci anni, hanno due bambine e apparentemente sono una coppia felice, ma qualche crepa nel loro matrimonio esiste anche se sembrano non rendersene conto. Johan ha quarantadue anni e insegna in un istituto universitario psicotecnico mentre Marianne ha trentacinque anni e lavora in uno studio legale. Lui dichiara di essere un egoista, mentre lei dice di credere nell'amore per il prossimo. Si vedono poi i due coniugi a cena con un'altra coppia che litiga violentemente e una volta a casa essi si rallegrano per essere \"l'eccezione che conferma la regola\".\nNella seconda scena Marianne e Johan discutono se andare al pranzo domenicale dai genitori e intanto si viene a sapere, da un colloquio di Johan con una collega di lavoro, che ha fatto leggere a lei, e non alla moglie, le sue poesie. Marianne nel frattempo \u00e8 al lavoro e presta consulenza alla signora Jacobi che \u00e8 decisa a divorziare. Marianne e Johan vanno poi a teatro a vedere \"Casa di bambola\" di Ibsen e ritornano a casa di malumore, anche se non vogliono darlo a vedere.\nNella terza scena Johan confessa a Marianne che si \u00e8 innamorato di una studentessa di nome Paula e malgrado lei tenti di dissuaderlo lui \u00e8 deciso a partire l'indomani anche se ammette di essere stato ingiusto con lei e le dice: \"Credo di amarti di pi\u00f9 da quando ho incontrato Paula. Non accuso te. Tutto \u00e8 andato all'inferno chiss\u00e0 perch\u00e9\". Marianne lo tratta con dolcezza nella speranza di trattenerlo ma il mattino seguente Johan parte. Marianne telefona a degli amici per raccontare quanto successo e viene a sapere che tutti, tranne lei, erano a conoscenza della relazione che durava gi\u00e0 da parecchio tempo.\nDopo sei mesi Marianne e Johan si incontrano nella loro casa dove lei lo accoglie con gentilezza, ma nasce subito una discussione riguardo alla mancanza di disponibilit\u00e0 di Johan nei confronti delle bambine. Marianne lo invita a rimanere a cena e i due si baciano. Johan confessa di essersi stancato della relazione con Paula e Marianne gli racconta dei rapporti avuti con altri e del suo amore-odio nei suoi confronti. Johan cerca di abbracciarla ma Marianne si allontana respingendolo. Lo invita per\u00f2 a rimanere a dormire ed egli accetta, ma nel pieno della notte si sveglia preso dall'angoscia, si veste e va via.\nMarianne va all'ufficio di Johan per controllare alcuni documenti del divorzio e, seduti sul divano, sentono rinascere l'attrazione fisica ma l'amplesso che segue lascia indifferente Marianne. Si rinfacciano i reciproci errori, si insultano e Johan percuote Marianne e non vuole farla uscire. Alla fine essi firmano i documenti del divorzio.\nSono ormai trascorsi sette anni e i due, entrambi risposati, si incontrano per un fine settimana e dicono di essere felici. Si recano nella loro casa di campagna dove tutto \u00e8 rimasto come un tempo e Johan le propone di festeggiare quel momento ma Marianne gli risponde che preferisce festeggiare il ventesimo anniversario di matrimonio. La casa per\u00f2 \u00e8 troppo piena di ricordi e la coppia decide di andare in un cottage messo a disposizione da amici. Sono emozionati e si scambiano impressioni e confidenze, come mai avevano fatto. Vanno a letto. Marianne ha un incubo in cui crede di sprofondare nella sabbia e dice a Johan: \"Credi che viviamo in una totale confusione? Credi che dentro di noi si abbia paura perch\u00e9 non sappiamo dove aggrapparci? Non si \u00e8 perso qualcosa di importante? Credo che in fondo c'\u00e8 il rimpianto di non aver amato nessuno e che nessuno mi abbia amato\". I due si augurano la buonanotte a vicenda e si addormentano.\nProduzione.\nBergman scrisse \"Scene da un matrimonio\" in tre mesi, ispirandosi alle proprie esperienze in materia, come la sua relazione con Liv Ullmann, i fallimento dei precedenti matrimoni con K\u00e4bi Laretei e Gun Hagberg e di quello dei suoi genitori, Karin e Erik Bergman, che da piccolo vedeva spesso litigare violentemente.\nIl budget della miniserie, proveniente per met\u00e0 dalla televisione pubblica svedese, ammontava a circa un terzo di quello del precedente film di Bergman, \"Sussurri e grida\". Le riprese si svolsero a Stoccolma, nel quartiere di Karlaplan, e nell'isola di F\u00e5r\u00f6 da luglio a ottobre del 1972, al ritmo di una settimana a puntata. Grazie all'intesa tra Ullmann e Erland Josephson, Bergman e la troupe risparmiarono tempo non dovendo provare le scene. Nel girare la miniserie, Sven Nykvist privilegi\u00f2 i primi piani e le riprese di interni, rammaricandosi di non aver fatto maggior uso di carrellate una volta saputo che la miniserie sarebbe uscita anche al cinema.\nDistribuzione.\nLa miniserie venne trasmessa in prima visione in Svezia sul canale SVT2 dall'11 aprile al 16 maggio 1973. \nIn seguito al successo riscosso, venne poi rimontata in un film dalla durata di 167 minuti (dai 281 originari) e \"gonfiato\" in 35mm (dal 16mm originario), e cos\u00ec distribuita nelle sale cinematografiche svedesi a partire dal 28 ottobre 1974. Questa versione per il cinema \u00e8 stata anche quella distribuita all'estero, tra cui negli Stati Uniti e in Italia.\nPremi e riconoscimenti.\nA causa della suo esser stato gi\u00e0 trasmesso in televisione un anno prima di venire distribuito nelle sale, la versione cinematografica di \"Scene da un matrimonio\" venne squalificata dalla corsa all'Oscar al miglior film straniero. 24 registi, tra cui Frank Capra e Federico Fellini, scrissero invano una lettera aperta all'Academy of Motion Picture Arts and Sciences affinch\u00e9 tale regola venisse revocata.\nImpatto culturale e opere derivate.\nAll'epoca della sua trasmissione in Svezia, i sondaggi mostrarono come la maggior parte dei suoi spettatori fossero donne: ci\u00f2 spinse molti ad accusarla di minare l'istituzione del matrimonio, insegnando alle coppie come affrontare apertamente i propri problemi relazionali. La percentuale dei divorzi in Svezia raddoppi\u00f2 dal 1973 all'anno seguente. Secondo la rivista \"Time Out\", tuttavia, ci\u00f2 fu da imputare ai cambiamenti sociali allora in corso, come l'emancipazione della donna e la rivoluzione sessuale, di cui \u00ab\"Scene da un matrimonio\" fu un sintomo [...] pi\u00f9 che causa\u00bb. La stessa Ullmann, durante le riprese, cominci\u00f2 a interessarsi al movimento femminista nel suo Paese. La sociologa statunitense Laura Kipnis lo cita tra gli esempi di \"film antiamore\" nel suo saggio \"Contro l'amore\" (2003).\nNel 1979, David Jacobs vi si \u00e8 ispirato per creare la soap opera \"California\". Woody Allen ha pi\u00f9 volte citato \"Scene da un matrimonio\" come una sua grande fonte di ispirazione: oltre ad aver recitato nel film di Paul Mazursky \"Storie di amori e infedelt\u00e0\", il cui titolo originale cita esplicitamente quello di Bergman, Allen ha diretto due film, \"Io e Annie\" e \"Mariti e mogli\", che hanno suscitato paragoni con \"Scene da un matrimonio\".\nFilm come \"Loveless\" di Andrej Zvjagincev, che l'aveva originariamente concepito come un vero e proprio remake, e \"Storia di un matrimonio\" di Noah Baumbach sono stati definiti degli aggiornamenti di \"Scene da un matrimonio\". In Italia, nel 1999 Gabriele Lavia ne ha realizzato un remake interpretato da lui stesso e Monica Guerritore, mentre nel 1997 prima il comico Daniele Luttazzi ne mise in scena una parodia teatrale dal titolo di \"Scene da un adulterio\". Nel 2021 ne \u00e8 stato realizzato un remake in lingua inglese omonimo, con protagonisti Jessica Chastain e Oscar Isaac.\nLo stesso Bergman ne ha diretto il primo adattamento teatrale nel 1981 per il Residenztheater di Monaco di Baviera, per poi riprendere le storie dei due protagonisti a distanza di trent'anni in un sequel girato per la televisione, \"Sarabanda\" (2003)."}
{"id": "281628", "revid": "31789", "url": "https://it.wikipedia.org/wiki?curid=281628", "title": "Storia di Ancona", "text": "Generalmente si considera inizio della ultrabimillenaria storia di Ancona la fondazione greca: questo \u00e8 esatto considerando Ancona come citt\u00e0. Prima di essere citt\u00e0 con tale nome, per\u00f2, Ancona esisteva gi\u00e0 come villaggio o come insieme di villaggi; gli scavi archeologici infatti hanno dimostrato l'esistenza di tre centri abitati durante l'Et\u00e0 del bronzo e uno nell'Et\u00e0 del ferro, quest'ultimo riferibile alla civilt\u00e0 picena.\nAncona diviene citt\u00e0 nel 387 a.C., data di fondazione della colonia di \"Ank\u00f3n\" da parte di greci siracusani di stirpe dorica. Il preesistente centro piceno venne pacificamente assorbito da quello greco e la citt\u00e0 rimase per circa due secoli una fiorente colonia greca.\nSuccessivamente fu alleata e poi municipium di Roma, attivo porto di comunicazione tra la capitale e l'Oriente. Ebbe particolare importanza sotto l'impero di Traiano.\nDopo la caduta dell'Impero romano d'Occidente fu assoggettata al regno degli Eruli e poi a quello degli Ostrogoti, come gran parte del resto d'Italia. In seguito alla guerra gotico-bizantina, fece parte della pentapoli marittima dell'Impero Bizantino.\nDopo il Mille la citt\u00e0 entr\u00f2 nel periodo pi\u00f9 splendido della sua storia, ossia quello in cui fu libero comune e repubblica marinara. Durante i cinque secoli di indipendenza si distinse dalle altre repubbliche marinare per un comportamento alquanto singolare: mai intraprese guerre di sopraffazione contro altre citt\u00e0, contenta del proprio rapporto con il mare e con l'Oriente; dovette per\u00f2 spesso difendersi da potenze nemiche, cosa che fece sempre con grande ardore. Una costante della storia di Ancona di tutti i secoli \u00e8 anzi il ripetersi di difficili assedi dai quali emerse quasi sempre vittoriosa, dopo lunghi patimenti.\nAltra costante della storia di Ancona, che emerge studiando il periodo della colonia greca, del municipio romano e della repubblica marinara, \u00e8 il rapporto intenso con il mare, la navigazione e l'Oriente, rapporto che ancor oggi caratterizza la citt\u00e0.\nNel 1532 entr\u00f2 a far parte dello Stato Pontificio, all'interno del quale fu fiorente sotto papa Clemente XII che le concesse il \"porto franco\". Dopo la Rivoluzione francese diede vita alla Repubblica napoleonica anconitana. Partecip\u00f2 attivamente al Risorgimento italiano, specie durante i fatti del 1848-1849; nel 1860 entr\u00f2 nel Regno d'Italia, rivestendo nei primi dieci anni del nuovo Stato un importante ruolo militare.\nNei primi venti anni del Novecento lo spirito ribelle dei suoi cittadini la port\u00f2 per ben due volte ad essere scena di rivolte poi propagatesi in tutta la nazione: la Settimana rossa e la rivolta dei Bersaglieri.\nLe origini.\nPrimi insediamenti.\nIl promontorio di Ancona era gi\u00e0 abitato nell'Et\u00e0 del Bronzo antico: in quest'epoca esisteva un villaggio nell'area dell'attuale Campo della Mostra (Piazza Malatesta). Successivamente, nel periodo medio e finale dell'Et\u00e0 del Bronzo, sorse un altro villaggio, sul Montagnolo; i suoi abitanti entrarono presto in contatto con i navigatori micenei, che frequentavano il porto naturale sottostante. Al Montagnolo sono stati infatti ritrovati reperti ceramici micenei che testimoniano i precoci contatti tra il territorio anconitano e la Grecia, e una testina votiva frammentaria in terracotta, che rimanda al culto di Demetra e Kore-Persefone assai praticato a Siracusa, indizio di una possibile area religiosa ancora da individuare sul colle. Nel periodo finale dell'Et\u00e0 del Bronzo, un terzo villaggio si svilupp\u00f2 sul colle dei Cappuccini ed era di cultura protovillanoviana.\nUn emporio greco-piceno.\nIl centro protovillanoviano del Colle dei Cappuccini, poi, continu\u00f2 a svilupparsi sino all'Et\u00e0 del Ferro, diventando un villaggio piceno. Il suo porto era frequentato dai navigatori greci, fatto che lo rendeva un vero e proprio emporio marittimo greco-piceno. Il centro era costituito da magazzini, strutture portuali e da una serie di edifici abitati da greci che conservavano le proprie tradizioni e, pur non avendo la sovranit\u00e0 del territorio, vivevano in piena autonomia. Gli abitanti autoctoni, dal canto loro, facevano da tramite tra i greci e i mercati dell'entroterra, dove infatti si ritrovano manufatti greci.\nLa necropoli si trovava nei pressi dell'attuale rione Cardeto. Armi, ornamenti femminili e attrezzi di lavoro sono esposti al Museo archeologico nazionale delle Marche.\nLa colonia greca: Ank\u00f3n.\n\u00c8 noto che fin dall'epoca micenea i greci conoscevano e frequentavano il porto naturale di Ancona, come provano le poche ma significative testimonianze archeologiche ritrovate sul Montagnolo e l'antico culto dell'eroe greco Diomede. Lo Pseudo-Scilace attesta che gi\u00e0 almeno nel IV secolo a.C. Ancona era una citt\u00e0 (\"polis\") chiamata con il nome greco di \u1f08\u03b3\u03ba\u03ce\u03bd (\"Ank\u00f3n\", \"gomito\"). Infatti il nucleo antico di Ancona sorge su un promontorio a forma di gomito piegato, che protegge il porto naturale.\nLa definitiva grecizzazione del luogo risale allo stesso IV secolo a.C. Fu nel 387 a.C., infatti, che un gruppo di greci provenienti da Siracusa, esuli dalla tirannide di Dionisio I, sbarcarono ad Ancona e fondarono la citt\u00e0 sul colle Guasco. Sulla cima del colle, trasformata in acropoli, eressero un tempio dorico dedicato ad Afrodite, i cui resti sono visibili oggi sotto il Duomo di San Ciriaco; il tempio dest\u00f2 in seguito l'ammirazione dei Romani, come si ricava da Catullo (\"Carmi\", 36, 11-14) e Giovenale (\"Satire\", 4, 40).\nI greci fondatori di Ancona erano in parte discendenti della stirpe dei Dori, e da essi Ancona prese l'appellativo di \"citt\u00e0 dorica\" che ancora oggi la contraddistingue.\nLa fondazione di Ancona rientrava nel piano di espansione dell'influenza siracusana nell'Adriatico, e fu accompagnata dalla nascita di altre colonie greche nella sponda orientale di questo mare; insieme ad Ancona i greci di Siracusa avevano fondato pi\u00f9 o meno direttamente le citt\u00e0 di Adria (Adr\u00eca), Alessio (Lissos), Curzola (K\u00f2rkyra melaina), Lissa (Issa), Lesina (Dimos) e Cittavecchia (Pharos).\nLe monete greche di Ancona recano su un lato il profilo di Afrodite e sull'altro un braccio piegato con la mano che stringe un ramoscello, forse di mirto, pianta sacra a Venere; sotto il braccio la scritta \u0391\u0393\u039a\u03a9\u039d (\"Ankon\") e sopra due stelle rappresentanti i Dioscuri, protettori dei naviganti. Questa moneta \u00e8 servita di modello per lo stemma della provincia di Ancona, nel quale il mirto e le due stelle sono sostituiti da un ramo di corbezzolo con due frutti, rappresentante il monte Conero.\nLa colonia di Ancona non faceva parte della Magna Grecia, in quanto con questo termine i Greci indicavano esclusivamente la zona grecizzata dell'Italia meridionale, esclusa la Sicilia che era caratterizzata dalla cultura greca.\nUn'esposizione dei resti archeologici (non completa) della necropoli \u00e8 ammirabile nel museo di storia urbana, sito in Piazza del Plebiscito e nel Museo archeologico nazionale (sezione ellenistica). Le origini greche di Ancona sono ricordate nel cartiglio posto sotto lo stemma civico: \"Ancon Dorica Civitas Fidei\".\nCelebrazione dei 2400 anni dalla fondazione.\nNel 2013 si sono celebrati i 2400 anni dalla fondazione greca di Ancona con una serie di iniziative, sotto l'alto patronato del Presidente della Repubblica: concerti, rievocazioni in costume, feste in piazza, conferenze, pubblicazioni.\nIl municipio romano.\nAll'arrivo dei Romani nelle Marche le popolazioni locali cercarono inizialmente una convivenza pacifica. Ancona attravers\u00f2 un periodo di transizione tra la civilt\u00e0 greca e quella romana, anche dal punto di vista linguistico.\nDal 90 a.C., data di istituzione del municipio, in seguito alla Guerra Sociale, Ancona pu\u00f2 considerarsi citt\u00e0 romana, pur rimanendo sino all'inizio dell'Impero un'isola linguistica e culturale greca.\nI Romani consideravano Ancona l'accesso d'Italia da Oriente e quindi la sede naturale dei commerci con la Dalmazia, l'Egitto e l'Asia.\nComprendendo l'importanza strategica e commerciale che aveva Ancona, l'imperatore Traiano fortific\u00f2 la citt\u00e0 e ne ampli\u00f2 il porto. Per ricordare ci\u00f2 il Senato e il popolo romano dedicarono all'imperatore l'Arco di Traiano ancora oggi uno dei simboli della citt\u00e0, ammirabile nell'area portuale. Dal porto di Ancona Traiano si imbarc\u00f2 con le sue truppe nel 105 d.C., in procinto di intraprendere la seconda guerra dacica. La scena della partenza \u00e8 scolpita nella pietra della Colonna Traiana, a Roma, e questa immagine costituisce il primo panorama della citt\u00e0. In esso si nota il Colle Guasco con il tempio di Venere, affacciato sul porto; si osserva un tempio sulla riva del mare, secondo la tradizione dedicato a Diomede; si notano i magazzini portuali, i cantieri navali e naturalmente l'arco di Traiano, con tre statue sull'attico. \u00c8 interessante notare che i simboli della citt\u00e0 da quasi duemila anni sono gli stessi: il tempio, ora cristiano, alto sul colle, l'arco di Traiano affacciato sul porto.\nIl Cristianesimo si diffuse molto presto, a opera di navigatori provenienti dall'Oriente che portarono la notizia del martirio di Santo Stefano. \u00c8 attorno alla testimonianza del protomartire infatti che si form\u00f2 la prima comunit\u00e0 cristiana cittadina. Galla Placidia favor\u00ec Ancona in vario modo, ed ebbe un ruolo nel far tornare in citt\u00e0 il corpo di San Ciriaco, secondo la tradizione vescovo di Ancona, morto martire in Palestina. Al ritorno del corpo del santo i cittadini lo elessero proprio patrono.\nAncona citt\u00e0 bizantina.\nAlla caduta dell'Impero romano d'Occidente (476) Ancona, come gran parte d'Italia, fu soggetta prima dominio degli Eruli di Odoacre (476-493) e poi dei Goti di Teodorico (493-553).\nCon lo scoppio della guerra gotico-bizantina venne presa dalle truppe dell'Impero romano d'Oriente e resistette eroicamente a due assedi gotici, nel 538 e nel 551; in quest'ultimo i bizantini riuscirono a distruggere l'intera flotta gotica.\nDopo la vittoria bizantina fece parte della Pentapoli marittima assieme alle citt\u00e0 di Senigallia, Fano, Pesaro e Rimini.\nDopo un breve periodo sotto il dominio longobardo, nel 774 d.C. la citt\u00e0 passa, almeno nominalmente, allo Stato della Chiesa. Nel saccheggio nell'848 d.C. ad opera dei Saraceni l'arco di Traiano venne spogliato dalle statue e dagli ornamenti.\nAncona repubblica marinara.\nCon l'istituzione del Sacro Romano Impero la citt\u00e0 fu posta a capo della Marca di Ancona, che dopo aver assorbito le marche di Camerino e di Fermo comprese quasi tutta l'odierna regione Marche. Il potere imperiale ben presto si affievol\u00ec, fino a diventare solo formale. Infatti, a partire dall'anno 1000 la citt\u00e0 inizia un cammino verso l'indipendenza, favorito dall'aumento del commercio. Alla fine dell'XI secolo Ancona \u00e8 ormai un libero comune e una delle repubbliche marinare che non compaiono nello stemma della Marina Militare, come Gaeta, Noli e Ragusa. Si scontra cos\u00ec sia con il Sacro Romano Impero, che tent\u00f2 ripetutamente di ristabilire il suo effettivo potere, sia con Venezia, che non accettava nell'Adriatico una citt\u00e0 marinara che, sia pur in forma ridotta, le faceva concorrenza per i traffici con l'Oriente. Ancona poteva contare sull'appoggio dell'Impero romano d'Oriente. Per resistere allo strapotere veneziano era poi preziosa l'alleanza con la Repubblica di Ragusa, in Dalmazia.\nAncona ebbe un'indipendenza \"de facto\": il papa Alessandro III (circa 1100\u00a0\u2013 1181) la dichiar\u00f2 citt\u00e0 libera nell'ambito dello Stato della Chiesa; papa Eugenio IV conferm\u00f2 la posizione giuridica definita dal suo predecessore e il 2 settembre 1443 la dichiar\u00f2 ufficialmente \"repubblica\".\nIl territorio della Repubblica anconitana non fu mai molto esteso, dedicandosi la citt\u00e0 soprattutto ai traffici marittimi; nell'entroterra Ancona si limit\u00f2 sempre solo a garantirsi lo spazio vitale per la difesa e per l'approvvigionamento alimentare. A difesa del territorio (i cui confini erano a nord-ovest il fiume Esino, a sud-ovest il fiume Aspio e il Musone, a est l'Adriatico) gli anconitani costruirono o presero venti castelli, detti i Castelli di Ancona.\nLa Repubblica marinara di Ancona batteva moneta propria: l'agontano; aveva propri codici di navigazione noti sotto il nome di \"Statuti del mare e del Terzenale (arsenale)\" e \"della Dogana\"; inviava consoli e aveva fondachi e colonie in tutti i porti d'Oriente, da Costantinopoli alla Siria, dalla Romania all'Egitto. Riusc\u00ec a resistere ai duri assedi dell'imperatore Lotario II, nel 1137, e di Federico Barbarossa nel 1167 e nel 1173; in quest'ultimo si distinguono le gesta di Stamira, l'eroina anconitana, e del sacerdote Giovanni di Chio.\n\u00c8 nota la partecipazione a diverse crociate, tra cui la prima. Nelle lotte fra papi e imperatori del XIII secolo, Ancona \u00e8 di parte guelfa. Lo stemma del libero comune, un cavaliere armato, rappresentante la virt\u00f9 guerriera e l'attaccamento alla libert\u00e0, \u00e8 quello che anche oggi identifica la citt\u00e0. Tra i suoi navigatori si deve ricordare Ciriaco d'Ancona (o Ciriaco Pizzecolli), considerato il precursore o anche il fondatore dell'Archeologia.\nL'assedio del 1173.\nSi riportano alcuni particolari dell'assedio del 1173 perch\u00e9 nei secoli successivi, e specie nel 1800, fu considerato quasi un paradigma del carattere della citt\u00e0.\nAncona aveva giurato fedelt\u00e0 all'Imperatore bizantino Manuele Comneno; l'imperatore del Sacro Romano Impero, Federico Barbarossa era in Italia per ristabilire il proprio potere sui liberi comuni. L'Impero aveva in odio la citt\u00e0 non solo per le sue pretese di indipendenza, ma anche perch\u00e9 era legata all'Impero d'Oriente. Il Barbarossa quindi per ristabilire la propria autorit\u00e0 su Ancona, vi invi\u00f2 il proprio luogotenente, l'arcivescovo Cristiano di Magonza, noto come uomo crudele e dedito alla rapina. Le truppe imperiali avevano preventivamente chiesto e ottenuto l'alleanza della flotta veneziana: Venezia, infatti, aveva colto l'occasione per liberarsi di una rivale nei traffici marittimi. L'assedio dur\u00f2 sei lunghi mesi e la citt\u00e0 dovette fare i conti con la carenza di cibo e con forze nemiche preponderanti.\nDi questo assedio si ricorda l'eroico gesto di una donna, la vedova Stamira, che, uscendo arditamente dalle mura e dando fuoco a una botte carica di materiale infiammabile, riusc\u00ec a danneggiare un accampamento nemico. Ci\u00f2 rese possibile, nella confusione in cui si trovarono le truppe imperiali, anche il rifornimento di una certa quantit\u00e0 di cibo. Stamira \u00e8 pertanto considerata una delle maggiori figure storiche della citt\u00e0.\nMemorabile \u00e8 anche l'episodio di cui fu protagonista Giovanni di Chio, prete che si gett\u00f2 nelle acque del porto armato di una scure con l'intento di tagliare la fune che teneva all'ancora la pi\u00f9 grande nave veneziana, il galeone \"Totus Mundus\". Riuscito nell'intento e scampato alla difesa dei marinai veneziani, torn\u00f2 incolume a riva e vide le navi nemiche danneggiarsi a vicenda, sbattute dal vento.\nGrazie a una pericolosa spedizione oltre le file nemiche, gli Anconitani riuscirono a chiedere soccorso agli alleati emiliani e romagnoli. Con l'arrivo infatti delle truppe della contessa di Bertinoro Aldruda Frangipane e del duca di Ferrara Guglielmo Marcheselli, si riusc\u00ec a rompere l'assedio e a cacciare la flotta veneziana e le truppe imperiali. L'Imperatore di Bisanzio, per ricompensare Ancona della fedelt\u00e0 a lui dimostrata, invi\u00f2 ingenti somme di denaro e, secondo la tradizione, le don\u00f2 in segno di riconoscenza la bandiera rossa con una croce d'oro che \u00e8 ancora oggi il vessillo della citt\u00e0, a ricordo degli ideali che ispirarono tali avvenimenti. Il risultato pi\u00f9 importante della vittoria fu il permesso, concesso dall'Imperatore d'Oriente, di praticare il commercio marittimo in tutti i suoi porti, con la possibilit\u00e0 anche di costruire fondachi e abitazioni. Come gi\u00e0 in epoca traianea, Ancona si avviava nuovamente a essere per l'Italia una delle porte d'Oriente.\nLa distruzione della rocca papale nel 1383.\nDurante circa cinque secoli di governo autonomo, l'unica eclisse di libert\u00e0 ci fu nel periodo che va dal 1348 al 1383: i Malatesta, impegnati a estendere i loro domini marchigiani, si erano impadroniti nel 1348 di Ancona, approfittando di un momento di estrema debolezza. La celebre peste nera che infuriava in tutta Europa aveva infatti messo in difficolt\u00e0 la citt\u00e0 e a ci\u00f2 si era aggiunto un terribile incendio che aveva provocato vaste distruzioni.\nIn questo contesto, il cardinale Albornoz, nominato legato e vicario generale degli Stati Papali con poteri straordinari, su nomina di papa Innocenzo VI, nel 1355 sconfisse i Malatesta nella battaglia di Paterno e instaur\u00f2 il dominio diretto della Chiesa. L'Albornoz fece edificare una grande rocca sull'attuale Colle dei Cappuccini, che doveva servire anche come sede adriatica del pontefice, una volta che fosse tornato in Italia da Avignone, dove allora risiedeva. L'autonomia cittadina fu riconquistata nel 1383, quando la rocca albornoziana fu distrutta dal popolo dopo un difficile assedio a cui parteciparono molte citt\u00e0 delle Marche.\nAncona nello Stato Pontificio.\nA partire dal pontificato di Innocenzo III, lo Stato della Chiesa inizi\u00f2 una lenta opera di integrazione della Marca di Ancona nella quale molte citt\u00e0 continuavano tuttavia a godere di un regime di indipendenza di fatto, con ampie libert\u00e0 civiche. Ancona continu\u00f2 a reggersi come libero comune, che peraltro non si trasform\u00f2 mai in signoria, data la realt\u00e0 sociale particolare della citt\u00e0, in cui tutte le classi sociali erano coese tra loro, legate dal comune interesse per la navigazione e il commercio marittimo.\nLa definitiva integrazione di Ancona nei domini diretti della chiesa avvenne nel XVI secolo, a opera di papa Clemente VII, che ord\u00ec un'astuta manovra. Il pontefice si offr\u00ec di costruire una possente fortificazione, con il pretesto, rivelatosi falso, di un'imminente invasione della citt\u00e0 da parte dei Turchi. La citt\u00e0 accett\u00f2 e il progetto fu affidato ad Antonio da Sangallo il Giovane; sorse cos\u00ec la Cittadella, che con i suoi cinque bastioni \u00e8 un precoce esempio di fortezza rinascimentale. In realt\u00e0 il 19 settembre 1532 Ancona venne occupata dalle truppe pontificie uscite dalla nuova fortificazione e dovette rinunciare all'indipendenza, anche perch\u00e9 la Cittadella controllava con i suoi cannoni sia il centro cittadino, sia il porto, sia le principali strade di accesso. Con un colpo di Stato \"ante litteram\" papa Clemente VII incorpor\u00f2 Ancona nei domini dello Stato Pontificio, nel quadro di un processo di accentramento amministrativo che coinvolse, alcuni anni pi\u00f9 tardi, altri importanti centri fra cui Perugia (1540). Prova della perdita dell'indipendenza fu il salvacondotto sottoscritto il 21 settembre 1532 dal cardinale Accolti, a tenore del quale si invitavano a stabilirsi ad Ancona, offrendo loro garanzie e privilegi, mercanti levantini, turchi, greci, ebrei e iberici. La citt\u00e0 si avviava a divenire il pi\u00f9 grande scalo dello Stato Pontificio.\nTra l'aprile e il giugno del 1556, accusati del reato di apostasia 26 giudaizzanti portoghesi furono impiccati e bruciati sul rogo nel Campo della Mostra, o Piazza Malatesta, dopo un lungo processo avviato dall'Inquisizione romana che aveva visto in prima linea papa Paolo IV. Di quello che fu senza dubbio l'evento pi\u00f9 tragico per le comunit\u00e0 ebraiche dell'Italia moderna, non restano che pochissimi documenti, tra i quali \u00e8 possibile riportare la testimonianza del cronista Bartolomeo Alfei: \u00abIl papa ne fece abrusiare vintisei de dicti incarcerati et de li magiori, che mai si volseno convertire n\u00e9 desdirsi in modo alcuno, asserendosi da quelli de havere a meritare ne l'altra vita per essere constanti et perch\u00e9 morivano hebrei per la fede loro\u00bb.\nNel 1569 papa Pio V decreta l'espulsione degli ebrei da tutte le citt\u00e0 dello Stato Pontificio a eccezione di Ancona, Roma e Avignone, le uniche in cui papa Paolo IV aveva fatto erigere i ghetti nei 1555; le comunit\u00e0 presenti in quasi tutti i centri della Marca di Ancona si trasferirono quindi o nel capoluogo o nelle citt\u00e0 del vicino Ducato di Montefeltro ove, finch\u00e9 visse l'ultimo dei Della Rovere, gli ebrei ebbero condizioni di vita migliori.\nA causa della scoperta dell'America, e della caduta di Costantinopoli nelle mani dei Turchi, il centro dei commerci si era ormai spostato dal Mediterraneo all'Atlantico e per tutte le citt\u00e0 marinare italiane, compresa Ancona, inizi\u00f2 un periodo di recessione che dur\u00f2 per tutto il XVII secolo. Sul finire del 1690 Ancona fu colpita da un terribile terremoto che caus\u00f2 otto morti e innumerevoli danni a chiese, palazzi e abitazioni.\nSolo con papa Clemente XII l'economia vide una nuova luce; questo pontefice nel 1732 concesse il porto franco e finanzi\u00f2 l'ampliamento del porto inviando ad Ancona il famoso architetto Luigi Vanvitelli. Questi realizz\u00f2 nella zona Sud del golfo un'isola artificiale sulla quale edific\u00f2 un grande lazzaretto, opera polivalente che ancora oggi caratterizza il porto; inoltre prolung\u00f2 il Molo Nord, sul quale eresse un arco dedicato a Clemente XII. Ancona, riconoscente, dedic\u00f2 a questo papa una statua, inizialmente destinata all'attico dell'arco, ma poi collocata in Piazza del Plebiscito, chiamata dagli anconetani semplicemente \"del papa\". Clemente XII \u00e8 evidentemente considerato il papa per antonomasia.\nLa parentesi francese.\nRepubblica Anconitana (1796-1798).\nIl 25 giugno 1796 il popolo, preoccupato dell'imminente arrivo dei francesi, si trovava nel Duomo di San Ciriaco in veglia di preghiera, e fu in questa occasione che, secondo la tradizione cattolica, avvenne il miracolo mariano di San Ciriaco. L'anno successivo Napoleone occup\u00f2 la citt\u00e0 e proclam\u00f2 la Repubblica Anconitana, che nel 1798 venne annessa alla prima Repubblica Romana.\nAssedio del 1799.\nNel 1799, inizi\u00f2 l'assedio da parte di uno squadrone di otto navi russe e turche e, a terra, da un esercito di truppe provenienti da Austria, Russia e Turchia, oltre che dagli Insorgenti, che erano al comando dell'enigmatico Giuseppe Lahoz, che aveva iniziato la carriera militare nell'esercito austriaco, aveva poi aderito alle idee giacobine ed era passato quindi nell'esercito francese e, dopo il trattato di Campoformio, divenne uno dei pi\u00f9 accesi avversari della politica francese in Italia. Deluso dalla politica francese, Giuseppe Lahoz si un\u00ec agli italiani insorgenti: nel maggio del 1799 i ribelli antifrancesi delle Marche lo nominarono loro capo militare e fu uno dei protagonisti dell'assedio di Ancona. La Cittadella fu uno dei luoghi chiave degli scontri. La citt\u00e0 era difesa dai generali Jean-Charles Monnier e Domenico Pino. Il blocco navale di Ancona dur\u00f2 dal 18 marzo al 13 novembre 1799 e dopo sei mesi di assedio austriaco i francesi cedettero.\nAncona nel Regno d'Italia napoleonico (1808-1815).\nLa Francia riconquist\u00f2 la citt\u00e0 nel 1801, dal 1808 entr\u00f2 nel Regno Italico napoleonico e divenne capoluogo del Dipartimento del Metauro. Dal 1808 al 1815 assunse informalmente al ruolo di seconda citt\u00e0 del regno, in quanto il vicer\u00e9 Eugenio di Beauharnais, che fece costruire il Fortino napoleonico nella baia di Portonovo vi soggiornava spesso per curare il suo cospicuo appannaggio (il quale fu mantenuto dalla Restaurazione).\nDa segnalare in questo periodo la ripresa a opera dei Corsari anconetani della guerra di corsa che era stata in auge durante la repubblica marinara fino all'avvento dello Stato della Chiesa.\nAssedio del 1815.\nNel maggio 1815, durante la guerra austro-napoletana, fu assediata dalle truppe anglo-austriache. Ancona fu l'ultima citt\u00e0 italiana ad arrendersi alla coalizione antifrancese durante i Cento giorni. Terminate le guerre napoleoniche, torn\u00f2 a far parte dello Stato Pontificio con la Restaurazione.\nAncona nel Risorgimento.\nIl dominio francese aveva lasciato nella citt\u00e0 le idee rivoluzionarie di libert\u00e0, e questo permise la diffusione della Carboneria; rimase a lungo nella citt\u00e0 Massimo d'Azeglio. Ancona partecip\u00f2 ai moti del 1831 che videro tra i protagonisti il patriota Lorenzo Lesti. I moti vennero repressi con processi e condanne pi\u00f9 o meno gravi. L'8 febbraio 1831 due rivoltosi rimasero uccisi e molti altri feriti, mentre la citt\u00e0 cadde definitivamente in mano agli austriaci il 29 marzo dello stesso anno. Il 22 febbraio 1832, senza che le truppe pontificie opponessero resistenza, i francesi ripresero il potere ad Ancona per circa sei anni, fino al 30 novembre 1838, quando, dopo trattative diplomatiche, fu riconsegnata al Papa. Ma in quei giorni, il 1\u00ba marzo 1832, venne fondata in Piazza del Papa, a Palazzo Schelini, una congregazione della Giovine Italia che continu\u00f2 a portare avanti l'idea dell'Italia unita. Non mancarono progetti cospirativi contro Gregorio XVI, come nel caso della setta clandestina organizzata dall'anconetano Antonio Giannelli e dal nobile montecarottese Lorenzo Bucci nella primavera del 1846.\nNel 1837 una grave epidemia di colera colp\u00ec Ancona, causando 716 morti tra i circa cittadini.\nL'assedio del 1849.\nLa sera del 9 dicembre 1848, arriv\u00f2 in citt\u00e0, su un bastimento in cui si era imbarcato in incognito, Giuseppe Garibaldi, che fu accolto dai patrioti Antonio Elia, suo amico dai tempi della giovent\u00f9, da suo figlio Augusto e da suo fratello Fortunato. I tre fecero da scorta all'Eroe dei Due Mondi lungo le pericolose vie del rione del Porto, da loro ben conosciute. Garibaldi poi si rec\u00f2 al circolo patriottico anconetano, chiedendo l'adesione alla Repubblica Romana di imminente proclamazione. I patrioti dichiararono la loro volont\u00e0 di sostenere la repubblica, consapevoli delle conseguenze internazionali della sua proclamazione, principalmente il sicuro intervento a difesa del dominio temporale del papa delle due potenze cattoliche della Francia e dell'Austria.\nAlla proclamazione della repubblica, papa Pio IX chiese infatti l'aiuto degli austriaci, comandati dal feldmaresciallo Franz Wimpffen, per riprendere il possesso della Romagna e delle Marche. Sono queste le premesse dell'assedio del 1849, con il quale Ancona rimase tra le ultime tre citt\u00e0, compagna di Venezia e di Roma, a continuare a resistere eroicamente durante la Prima guerra d'indipendenza italiana.\nPer 26 giorni (24 maggio-19 giugno) dur\u00f2 infatti l'assedio austriaco, che vide contrapposti quattromila/cinquemila italiani a difesa della citt\u00e0 e pi\u00f9 di undicimila austriaci assedianti, coadiuvati da una flotta di sette navi che bloccarono il porto. In pi\u00f9 si deve considerare che la citt\u00e0 poteva contare su una quantit\u00e0 di munizioni limitata, al contrario di quella delle forze assedianti.\nPagine di eroismo vennero scritte da Antonio Elia, che difendeva la citt\u00e0 da una nave ancorata al porto e riusciva tra enormi difficolt\u00e0 a introdurre nella citt\u00e0 i viveri che cominciavano a mancare; perse la vita, in una coraggiosa sortita dalla mura verso l'accampamento austriaco di Monte Marino, il capitano cremasco Giovanni Gervasoni. Era la prima volta che Ancona era difesa, oltre che da tutti i cittadini maschi, anche da numerosi uomini provenienti proprio con questo scopo da ogni parte d'Italia: comandante era il colonnello bolognese Livio Zambeccari, mentre l'anconitano Angelo Pichi era stato capo della difesa di Bologna, durante l'assedio di poco precedente a quello di Ancona. Partecip\u00f2 all'assedio anche l'allora giovanissimo poeta Luigi Mercantini e l'eroe anconetano dei moti del 1830-1831, Lorenzo Lesti. Molti giovani anconetani, nel frattempo, combattevano nell'Assedio di Roma e in quello di Venezia. Tutti questi fatti possono essere letti come segno della diffusione capillare dello spirito risorgimentale, che travalicava i confini cittadini e regionali, nell'ideale della patria comune.\nSegno della partecipazione totale del popolo alla resistenza anti-austriaca fu anche il contributo delle donne, che si dedicarano alla cura dei feriti, e dei sacerdoti, che organizzarono il servizio del loro trasporto sino al luogo di cura. Un gruppo di giovanissimi, fondato dal patriota Andrea Fazioli, ebbe un ruolo particolarmente importante nella resistenza agli austriaci; fu chiamato \"Drappello della Morte\" e si occup\u00f2 di tutte le imprese pi\u00f9 temerarie.\nMomento drammatico fu l'interruzione dell'acquedotto, che asset\u00f2 la citt\u00e0, e la decisione austriaca di bombardarla incessantemente, a intervalli regolari, utilizzando tutte le bocche di fuoco a disposizione. I difensori, allora, a causa della scarsit\u00e0 delle munizioni, furono costretti a utilizzare come proiettili le monete della Repubblica Romana, da poco coniate in citt\u00e0. Inoltre molti cannoni, sottoposti a un fuoco incessante, erano esplosi, uccidendo i soldati che stavano utilizzandoli. Gli austriaci utilizzarono anche dei mezzi bellici ancora sperimentali: i razzi, che atterrivano la popolazione; anche a Venezia, di l\u00ec a poco, avrebbero utilizzato armi innovative: alcune mongolfiere che bombardarono la citt\u00e0 dal cielo.\nIl 21 giugno, dopo un accesissimo dibattito, fu decisa la resa, contro il parere del comandante Zambeccari. Il numero dei difensori morti \u00e8 difficile da stabilire, anche per la presenza di numerosissimi uomini non originari della citt\u00e0; comunque il numero \u00e8 sicuramente superiore ai cinquecento. Le lapidi poste nel Palazzo municipale non sono dunque corrette.\nI difensori della citt\u00e0 consegnarono la Cittadella e i forti; quando gli austriaci entrarono in citt\u00e0, ai difensori di Ancona fu concesso l'onore delle armi dal loro comandante, il feldmaresciallo Franz Wimpffen; finch\u00e9 egli fu comandante della guarnigione di occupazione della citt\u00e0, non ci furono atti di persecuzione nei confronti dei patrioti. Solo dopo la sostituzione del Wimpffen con il nuovo comandante Pfanzelter iniziarono gli arresti, che portarono alla fucilazione di Antonio Elia in base a false accuse. L'occupazione austriaca, con il consenso pontificio, prosegu\u00ec per dieci anni.\nDopo l'Unit\u00e0 d'Italia, in occasione del cinquantenario, Ancona venne insignita della medaglia d'oro come Benemerita del Risorgimento nazionale per l'eroismo e l'attaccamento agli ideali di libert\u00e0 e di indipendenza dimostrati nel 1849. Nell'occasione della consegna, la citt\u00e0 visse un'intensa giornata, segnata da grandi festeggiamenti e manifestazioni patriottiche per onorare gli ideali e i combattenti dell'assedio; parteciparono anche i combattenti superstiti, dei quali molti provenienti da varie parti d'Italia.\nNella tabella seguente si evidenzia l'episodio dell'assedio di Ancona nel quadro degli avvenimenti del 1848 e 1849; risalta il fatto che dopo la fine del maggio del '49 solo Ancona, Roma e Venezia resistevano ancora contro austriaci e francesi.\nIl decennio di occupazione austriaca.\nAncona, tornata nelle mani del Papa, sub\u00ec un lungo periodo di occupazione militare austriaca e l'applicazione rigorosa della legge stataria, con gravi condanne anche per piccoli reati. Il patriota Antonio Elia, con una misera scusa, venne accusato di detenzione di armi e venne fucilato.\nIl 1853 ci furono scarsi raccolti, e l'anno successivo il colera colp\u00ec di nuovo la citt\u00e0. Da segnalare, in questa occasione, il lavoro incessante in aiuto della popolazione del gonfaloniere Michele Fazioli, successivamente eletto primo sindaco di Ancona.\nNel 1859 pi\u00f9 di 800 anconetani partirono alla volta del Piemonte per combattere nella seconda guerra di indipendenza. Da citare l'eroe Augusto Elia, orfano di Antonio. Dal 1859 fu accanto a Garibaldi su molti fronti, divenendo per lui come un figlio; fu tra i Mille che partirono da Quarto; fu l'eroico protagonista della giornata di Calatafimi, nel 1860, durante la quale, dopo aver messo in salvo il figlio di Garibaldi, fece scudo col suo corpo all'Eroe dei Due Mondi, salvandogli la vita. Rimasto gravemente ferito al volto, per molti mesi tra la vita e la morte e per quasi tre anni senza poter parlare, non ancora ristabilito torner\u00e0 con impeto a far parte del corpo dei Mille in altre pericolose spedizioni, fino all'ottenimento dell'agognata Unit\u00e0 dell'Italia.\nL'annessione al Regno d'Italia.\nLe truppe pontificie, sconfitte dall'esercito sardo a Castelfidardo, si rifugiarono ad Ancona per tentare l'ultima difesa dei territori pontifici: Ancona era ormai per loro l'ultimo baluardo. Le truppe italiane dei generali Cialdini e Fanti e le navi dell'ammiraglio Carlo Persano circondarono subito Ancona da mare e da terra, e iniziarono un lungo e difficile. Solo con lo scoppio della lanterna, il 28 settembre 1860, le navi della marina sabauda poterono approdare in porto; il giorno seguente le truppe dei generali Cialdini e Fanti entrarono vittoriose ad Ancona. Il 3 ottobre 1860 alle 5 del pomeriggio il re Vittorio Emanuele II arriv\u00f2 in citt\u00e0 per salutare i suoi nuovi sudditi: le Marche e l'Umbria con la battaglia di Castelfidardo e la presa di Ancona erano ormai italiane, e il Regno d'Italia era ormai una realt\u00e0. Il 4-5 novembre dello stesso anno un plebiscito segnava, in modo pressoch\u00e9 unanime, la volont\u00e0 del popolo di entrare nel Regno d'Italia, sancita con Regio Decreto del 17 dicembre.\nAncona piazzaforte del regno.\nSubito Ancona assunse un ruolo militare notevole nella compagine difensiva del giovane regno: fu una delle cinque piazzeforti di prima classe, insieme a Torino, La Spezia, Taranto e Bologna. Per adeguare le difese della citt\u00e0 al nuovo rango acquisito, tutte le colline di Ancona, tranne quella del Duomo, vennero fortificate, e venne promosso uno straordinario ampliamento urbanistico (il primo piano di espansione dell'Italia unita): la superficie della citt\u00e0 raddoppi\u00f2 con la costruzione di nuove mura.\nNel decennio tra il 1860 e il 1870 la citt\u00e0 venne dotata di numerose strutture militari, tra cui si segnalano le seguenti:\nNon solo dal punto vista militare, ma anche per quanto riguarda la vita civile, il volto della citt\u00e0 si rinnov\u00f2 completamente, cominciando ad assumere un aspetto moderno, su modello torinese, con l'apertura di un corso centrale (Corso Garibaldi), l'edificazione di teatri, la realizzazione di giardini pubblici (Piazza Stamira) e piazze alberate (Piazza Roma, Piazza Cavour), di parchi (il Pincio), l'inaugurazione dell'acquedotto, del servizio di illuminazione a gas. Inoltre, nello stesso anno dell'introduzione del cinema in Italia, Ancona inaugur\u00f2 la sua prima sala (1896). Era anche l'epoca in cui l'Italia stava realizzando la propria rete ferroviaria, e Ancona ne divenne subito un nodo importante, con le linee per Bologna, Roma; venne cos\u00ec costruita la stazione ferroviaria centrale (1861). Nacque anche la , prima con tram a cavalli (1881) e poi con quelli elettrici (1909). Nel periodo post-unitario, inoltre, fu l'epoca in cui si forma il sistema museale anconitano: nascono la pinacoteca (1884), il museo archeologico (1863) e, pochi anni dopo, il museo di storia naturale (1864, ora intitolato a Luigi Paolucci). Solo con la terza guerra di indipendenza e l'annessione di Venezia all'Italia, Ancona diminu\u00ec la sua importanza militare, ma la normalizzazione si ebbe solo con la presa di Roma. Nei circa dieci anni di piazzaforte di prima classe, per\u00f2, Ancona era diventata una citt\u00e0 moderna, sotto tutti i punti di vista.\nAl momento dell'annessione il territorio comunale era di 107,47\u00a0km\u00b2, le frazioni di Paterno e Montesicuro furono aggiunte negli anni successivi, mentre Cassero passer\u00e0 a Camerata Picena.\nL'8 luglio 1865 scoppi\u00f2 in citt\u00e0 un'epidemia di colera portata dagli esuli di Alessandria d'Egitto, e dur\u00f2 fino a settembre causando 1500 morti. Il morbo si ripresent\u00f2 due anni pi\u00f9 tardi, ma questa volta la citt\u00e0 era preparata e caus\u00f2 solo 35 vittime in tutto il comune (cinque in citt\u00e0).\nNell'ambito della terza guerra di indipendenza italiana, il 16 luglio 1866 dal porto di Ancona part\u00ec il generale Persano al comando delle navi italiane verso la battaglia di Lissa. Partecip\u00f2 anche la pirofregata corazzata \"Ancona\"; la nave era stata commissionata dal neonato comune per essere offerta al re Vittorio Emanuele II.\nIl Novecento.\nI primi anni del secolo e la Prima guerra mondiale.\nNei primi anni di questo secolo Ancona fu protagonista dei moti insurrezionali-anarchici, che portarono, nel 1914, alla Settimana Rossa, insurrezione popolare antimilitarista sviluppatasi ad Ancona e propagatasi poi a tutte le Marche, alla Romagna, alla Toscana e ad altre parti d'Italia, e port\u00f2 alla proclamazione dello sciopero generale in tutta Italia. Interess\u00f2 i giorni tra il 7 e il 14 giugno 1914, ed ebbe come causa scatenante la reazione all'eccidio di tre manifestanti antimilitaristi avvenuto ad Ancona a opera della forza pubblica. La Settimana rossa \u00e8 inquadrabile nel clima di accesissimo dibattito tra interventisti e neutralisti, che precedette l'ingresso italiano nella Prima guerra mondiale.\nIl 24 maggio 1915, giorno in cui l'Italia entr\u00f2 nella Prima guerra mondiale, gli austriaci tempestivamente bombardarono la citt\u00e0 e causarono alcune decine di morti, distruggendo in parte il cantiere navale e danneggiando il Duomo, quando ancora la popolazione non era pronta a ricevere i colpi della guerra. Inoltre, la popolazione cittadina dovette subire anche una serie di terremoti che iniziarono il 21 ottobre 1916 e proseguirono per un paio di mesi. La difesa del cielo della citt\u00e0 era affidata alla 102\u00aa Squadriglia di Osimo del Corpo Aeronautico del Regio Esercito e alla 264\u00aa Squadriglia idrovolanti della Marina.\nIl porto anconetano divenne, dal 12 febbraio al 27 ottobre 1918, la base di una squadriglia di MAS, guidata dal capitano di corvetta Luigi Rizzo. Tra le loro operazioni si ricordano la beffa di Buccari e l'impresa di Premuda.\nDurante il conflitto si distinsero le gesta di Carlo Grassi e Giuseppe Maganuco durante la fallita incursione austriaca ad Ancona, e di Emilio Bianchi, medaglia d'oro al valor militare.\nLa rivolta dei Bersaglieri.\nNel dopoguerra i disagi sociali portarono alla cosiddetta Rivolta dei Bersaglieri (26 giugno 1920), una vera e propria sommossa popolare, partita dalla Caserma Villarey dove i bersaglieri non volevano partire alla volta dell'Albania. Il governo aveva infatti deciso l'occupazione militare di questa nazione. La ribellione si diffuse in tutti i rioni popolari della citt\u00e0, e poi anche in altre citt\u00e0 delle Marche, della Romagna e dell'Umbria. Il governo represse militarmente la rivolta, ma poi rinunci\u00f2 all'occupazione dell'Albania. Per questi fatti e per la Settimana Rossa del 1914 Ancona si guadagn\u00f2 la fama di citt\u00e0 calda. Erano presenti in effetti in citt\u00e0 folti gruppi di anarchici e di repubblicani, ed Errico Malatesta era qui di casa.\nChi osserva dall'interno l'anconetana Porta Pia, noter\u00e0 alla sua base dei conci di pietra chiara che differiscono notevolmente dal colore grigiastro del restante paramento. Quelle pietre anomale sono infatti nuovi conci sostituiti da altri originali gravemente danneggiati dai colpi di mortaio sparati da Capodimonte verso Porta Pia dove si era asserragliato un bersagliere nella rivolta sopra descritta\nIl periodo fascista.\nNel 1922, quasi come prova generale della Marcia su Roma, le Camicie Nere provenienti dal centro Italia occuparono la citt\u00e0.\nDurante il ventennio fascista la citt\u00e0 di Ancona ebbe un notevole sviluppo urbanistico, e si complet\u00f2 l'asse stradale da mare (porto) a mare (rupi del Passetto) realizzando il Viale della Vittoria e completando Corso Stamira. Vennero realizzati lungo questo itinerario (da ovest a est): il palazzo della Banca d'Italia, di Guido Cirilli, la Casa del Mutilato di Eusebio Petetti, il Palazzo delle Poste di Guido Cirilli, il Palazzo del Littorio (ora Palazzo del Popolo) di Amos Luchetti Gentiloni, e, al termine del Viale della Vittoria, a picco sul mare, sorse il Monumento ai caduti della Prima guerra mondiale, anch'esso opera di Guido Cirilli. Una scalinata (progettata dal Cirilli e completata nei primi anni cinquanta) un\u00ec la citt\u00e0 al mare sottostante: quello del Passetto.\nUn forte terremoto scosse Ancona il 30 ottobre 1930, provoc\u00f2 4 morti e caus\u00f2 gravi danni alla citt\u00e0, offrendo al regime occasione per mostrare la propria efficienza. Subito dopo la pronta riparazione dei danni del terremoto, fu completato Corso Stamira e inaugurata, nel 1933, la I\u00aa Fiera Adriatica della Pesca (che nel 1954 divent\u00f2 Fiera Internazionale della Pesca), in un quartiere fieristico realizzato appositamente.\nNel 1928 vennero aggregati ad Ancona i comuni di Paterno, Montesicuro e Falconara.\nNel 1932 fu inaugurato l'Aeroporto di Ancona-Falconara.\nLa Seconda guerra mondiale.\nNegli ultimi anni della Seconda guerra mondiale, dopo la caduta di Mussolini Ancona fu occupata, il 15 settembre 1943 dai tedeschi senza che alcuno potesse porre resistenza. La citt\u00e0 sub\u00ec numerosissimi bombardamenti (184 tra aerei e navali da ottobre 1943 a luglio 1944) da parte delle forze alleate, che dovevano preparare il passaggio del fronte. Infatti la presenza del porto, dei Cantieri Navali e dell'importante nodo ferroviario facevano di Ancona un obiettivo strategico di primaria importanza. Il 16 ottobre 1943 un terribile bombardamento colp\u00ec la citt\u00e0 provocando 165 morti e 300 feriti; ma \u00e8 solo il primo di molti altri, ancora pi\u00f9 spaventosi. Il successivo bombardamento del 1\u00ba novembre 1943 fu uno dei pi\u00f9 tragici eventi della storia della citt\u00e0. In particolare, circa 600-700 persone morirono nel rifugio sotto il colle dei Cappuccini. Dopo questa dolorosa giornata la citt\u00e0 rimase disabitata; nel 1944 erano rimaste in citt\u00e0 solo 4.000 persone: quasi tutti erano sfollati nelle campagne o nei paesi vicini. Finalmente il 18 luglio 1944, seguito alla Battaglia di Ancona il generale W\u0142adys\u0142aw Anders a capo del Secondo Corpo dell'esercito polacco entr\u00f2 ad Ancona e la liber\u00f2 dai tedeschi; circa un anno dopo, il 4 agosto 1945, l'amministrazione fu passata all'Italia. Nei mesi immediatamente successivi alla fine della guerra in citt\u00e0 arrivarono migliaia di profughi dalmati e istriani, molti dei quali poi si stabilirono in citt\u00e0. La giunta comunale fece una stima dei danni provocati dalla guerra che si pu\u00f2 riassumere in: 2782 persone decedute, oltre 2000 ferite, 2783 abitazioni demolite e 6381 gravemente danneggiate, 67% del totale degli edifici distrutti, tra cui le chiese di Sant'Anna, San Pietro, San Primiano e della Misericorda, per un totale di sei miliardi di danni. Per molti anni si ebbe una grave mancanza di alloggi per le famiglie, che si dovettero adattare a vivere pi\u00f9 d'una nella stessa casa, a volte piccola, creando quindi problemi sanitari oltre che morali e sociali. La ricostruzione fu ampiamente aiutata dal piano Marshall e dal notevole lavoro delle prime amministrazioni locali e nazionali del dopoguerra; in circa 14 anni la situazione era ritornata alla normalit\u00e0. A seguito degli ingenti danni bellici subiti e dei numerosissimi lutti, il 9 ottobre 1960, alla citt\u00e0 di Ancona venne conferita la medaglia d'oro al valore civile.\nIl 1\u00ba luglio 1948 le frazioni di Falconara e del Cassero furono staccate dal territorio comunale, che fu cos\u00ec ridotto a 141,3\u00a0km\u00b2. La prima fu costituita comune di Falconara Marittima, la seconda venne annessa a Camerata Picena.\nDopo la seconda guerra mondiale.\nUn importante evento per la citt\u00e0, nei primi decenni del dopoguerra, fu la fondazione dell'universit\u00e0, con l'apertura della facolt\u00e0 di Economia nel 1959, allora dipendente dall'Universit\u00e0 di Urbino; tra i fondatori troviamo anche il noto economista anconetano Giorgio Fu\u00e0. Nel corso degli anni si aggiunsero le facolt\u00e0 di Ingegneria, Medicina, Agraria e Scienze. L'universit\u00e0 di Ancona nel 2003 cambi\u00f2 la denominazione in Universit\u00e0 Politecnica delle Marche. Sempre ad Ancona, Giorgio Fu\u00e0 fond\u00f2 nel 1967 l'Istituto superiore di studi economici \"Adriano Olivetti\" (ISTAO) che si occupa della formazione professionale avanzata dei quadri nella gestione economica delle aziende.\nMotivo di orgoglio fu la presenza in citt\u00e0 di S.M. la regina Elisabetta II del Regno Unito il 5 maggio 1961, quando dal porto part\u00ec per Venezia.\nDomenica 9 gennaio 1955 alle 21 circa, quattro bombe a mano lanciate fra il pubblico all'interno del cinema Metropolitan provocarono 2 morti e 36 feriti. Il presunto attentatore si suicid\u00f2 pochi giorni dopo.\nNel giro di venticinque anni tre gravi calamit\u00e0 naturali hanno segnato Ancona.\nLa sera del 5 settembre 1959 un'alluvione provoc\u00f2 una decina di morti e danneggi\u00f2 soprattutto i rioni del Piano San Lazzaro, di Valle Miano e la stazione centrale ferroviaria, ma in generale tutta la parte bassa della citt\u00e0. Per scongiurare il ripetersi di una simile calamit\u00e0 \u00e8 stato scavato sotto la citt\u00e0 un grande collettore che in caso di forti piogge convoglia l'acqua direttamente in mare; lo sbocco, protetto da due moli, \u00e8 visibile sotto le rupi del Monte Cardeto.\nIl 25 gennaio 1972, alle ore 21 circa, un terremoto del 7\u00ba grado della scala Mercalli colp\u00ec la citt\u00e0. Iniziarono una lunga serie di scosse telluriche che durarono fino al novembre successivo, anche pi\u00f9 intense rispetto a quella iniziale: alle 20.55 del 14 giugno, per 15 secondi un terremoto del 10\u00ba grado della scala Mercalli (magnitudo 5.9 della scala Richter) scosse Ancona. La lunga durata, oltre che l'intensit\u00e0, di questa serie sismica fu disastrosa per Ancona. Tutti gli edifici, abitazioni, aziende, uffici pubblici, furono lesionati in modo pi\u00f9 o meno grave. Per mesi le persone dovettero vivere in improvvisate tendopoli (e persino nei vagoni ferroviari e sulla nave Tiziano), la maggior parte delle attivit\u00e0 economiche si fermarono costringendo l'autorit\u00e0 civile a provvedere con sussidi economici alle famiglie, i servizi pubblici si ridussero al minimo, i rioni storici rimasero per anni deserti. Fortunatamente non ci furono vittime dirette del sisma, anche se si devono registrare decessi causati dai disagi e dallo spavento. Segu\u00ec il restauro degli edifici e un impegnativo risanamento del centro storico con criteri antisismici.\nIl 13 dicembre 1982 si verific\u00f2 una frana che rese inagibili i quartieri di Posatora e della Palombella, e che fece scomparire il rione del Borghetto lungo la via Flaminia. In poche ore migliaia di cittadini si trovarono senza casa. A questo evento segu\u00ec una pronta reazione da parte della cittadinanza, per rimarginare le ferite inferte dalla natura, ma soprattutto causate dalla imprevidenza delle amministrazioni dell'epoca, che su terreni tradizionalmente considerati instabili avevano consentito l'espansione edilizia e localizzato due ospedali, un grande pensionato per anziani, il distaccamento della Polizia Stradale e la sede della facolt\u00e0 di Medicina. Ora a Posatora, nell'area degli edifici demoliti si estendono il parco Belvedere e il parco Eraclio Fiorani.\nTra gli eventi degli ultimi due decenni del XX secolo si ricordano:\nNel XXI secolo.\nNel 2001 si \u00e8 inaugurato il grande Parco del Cardeto, che offre ai cittadini la possibilit\u00e0 di passeggiare lungo le rupi della costa alta, immersi in 35 ettari di vegetazione lussureggiante costellata di antiche testimonianze storiche. Il parco segna la riconquista da parte dei cittadini del lato orientale del promontorio cittadino, militarizzato nel 1860.\nIl 13 ottobre 2002 \u00e8 stato riaperto il Teatro delle Muse, dopo decenni di attesa da parte della cittadinanza, che in ripetute occasioni aveva manifestato la volont\u00e0 di riaprire il proprio massimo teatro, chiuso da quando i bombardamenti della seconda guerra mondiale ne avevano colpito il tetto. Il maestro Riccardo Muti ha diretto il concerto inaugurale; la riapertura delle Muse assume subito il significato di rinascita culturale della citt\u00e0.\nNel 2005 si \u00e8 aperto anche il Parco Belvedere, 15 ettari di verde nella zona periferica e panoramica di Posatora, che testimonia il felice superamento dell'emergenza della frana del 1982.\nNel 2007 viene definitivamente chiuso al traffico il centralissimo corso Garibaldi; si viene cos\u00ec a creare un'ampia zona pedonale nel centro della citt\u00e0; nel 2009 nella stessa arteria viene inaugurata la nuova pavimentazione in pietra.\nNel 2008 si insedia nella Cittadella la prestigiosa sede del Segretariato permanente dell'Iniziativa Adriatico Ionica, importante struttura ministeriale di coordinamento tra Italia, Slovenia, Croazia, Montenegro, Serbia, Albania e Grecia; l'Iniziativa nasce in seguito alla \"Dichiarazione di Ancona\", del 20 maggio 2000, al termine della \"Conferenza sullo sviluppo e la sicurezza nel mare Adriatico e nello Ionio\" da parte dei ministri degli esteri dei sei paesi fondatori. Dal 3 all'11 settembre 2011 si \u00e8 tenuto ad Ancona il XXV Congresso eucaristico nazionale, con la visita del pontefice Benedetto XVI alla citt\u00e0.\nNel 2013 Ancona ha celebrato i suoi 2400 anni di storia, contati a partire dalla fondazione greca."}
{"id": "281635", "revid": "486946", "url": "https://it.wikipedia.org/wiki?curid=281635", "title": "Eurofestival (1965)", "text": ""}
{"id": "281637", "revid": "486946", "url": "https://it.wikipedia.org/wiki?curid=281637", "title": "Eurofestival (1966)", "text": ""}
{"id": "281639", "revid": "122674037", "url": "https://it.wikipedia.org/wiki?curid=281639", "title": "Venanzio di Camerino", "text": "\u00c8 patrono delle citt\u00e0 di Camerino e Raiano.\nAgiografia.\nApparteneva ad una nobile famiglia della classe senatoria romana di Camerino. Convertitosi al Cristianesimo, and\u00f2 a vivere presso il suo maestro, il prete Porfirio. \nFu martirizzato per decapitazione in quanto rifiut\u00f2 di tornare al culto degli dei pagani, come imposto dagli editti dell'imperatore Decio.\nIl martire venne sepolto a Camerino, fuori della Porta Orientale, nel luogo sul quale venne edificata una basilica (V secolo) tuttora sede dell'\"Arca del santo\" e del suo secolare culto.\nIl culto.\nSan Venanzio martire \u00e8 festeggiato il 18 maggio. \nVenanzio \u00e8 protettore delle cadute spirituali e materiali.\nIl principale luogo di culto di san Venanzio \u00e8 la Basilica di San Venanzio a Camerino, citt\u00e0 di cui \u00e8 il santo patrono. \nVenanzio \u00e8 patrono anche di Raiano, in provincia dell'Aquila in cui, a cavallo del fiume Aterno, \u00e8 ubicato il suggestivo eremo di San Venanzio, meta di secolare devozione e pellegrinaggi di devoti provenienti soprattutto dalla zona di Penne e Montebello di Bertona. Attualmente l'intera area delle Gole di San Venanzio \u00e8 protetta come sito di interesse comunitario e tutelata dalla omonima Riserva naturale regionale.\nSan Venanzio martire \u00e8 anche patrono di San Venanzo (TR). Ogni anno, in occasione della festa del patrono (18 maggio), viene portata una fiaccola presso la chiesa del paese, accesa presso la basilica di Camerino. \nLa leggenda racconta che Venanzio, di ritorno da Roma con appesa al collo la sua condanna a morte, si sia fermato nelle vicinanze del paese, del quale si stavano costruendo le prime case. Per far abbeverare i cavalli dei soldati che lo avevano in custodia, trafisse con una spada la roccia sopra la quale un cavallo aveva appoggiato la zampa, e dalla fessura sgorg\u00f2 acqua. Tuttora nel paese di San Venanzo si ricorda questo avvenimento celebrando una messa la domenica precedente il 18 maggio proprio presso questa sorgente, che viene chiamata \"Traccio di San Venanzo\" per il fatto che nella roccia sembra impresso l'orma di un cavallo. \nIl culto del martire Venanzio \u00e8 praticato anche nella parrocchia di Semonte in Gubbio. All'interno della modesta chiesa eugubina, viene venerata una statua lignea di San Venanzio la quale ogni anno viene portata in processione per le strade della frazione.\nIl martire \u00e8 venerato anche nella Parrocchia di Ave Gratia Plena in Piedimonte Matese, dove \u00e8 conservato il cranio portatovi, secondo quanto riportano alcuni documenti, nell'anno 1707 dall'allora Vescovo Angelo Maria Porfirio proveniente da Camerino. \nLeggende agiografiche.\nUna \"passio\", riportata negli \"Acta Sanctorum\" gi\u00e0 nell'XI secolo, narra alcune leggende agiografiche riguardanti la fuga di san Venanzio da Camerino a Raiano per sottrarsi ai persecutori ed il martirio:\nLa leggenda vuole anche che la testa decapitata cadendo rimbalz\u00f2 3 volte facendo sgorgare altrettanti zampilli d'acqua dalla terra, il santo \u00e8 cos\u00ec definito \"acquaiolo\"."}
{"id": "281640", "revid": "1444886", "url": "https://it.wikipedia.org/wiki?curid=281640", "title": "Supercondensatore", "text": "Un supercondensatore (in inglese: supercapacitor) \u00e8 un particolare condensatore che ha la caratteristica di accumulare una quantit\u00e0 di carica elettrica eccezionalmente grande rispetto ai condensatori tradizionali. Infatti mentre questi ultimi hanno valori di capacit\u00e0 dell'ordine dei mF, i supercondensatori possono arrivare oltre i 5000 F (farad).\nSono dispositivi di conversione ed accumulo dell'energia caratterizzati da elevate potenze specifiche ed energie di gran lunga superiori rispetto ai condensatori convenzionali.\nUtilizzi.\nI supercondensatori sono prevalentemente utilizzati come accumulatori di energia potenziale elettrica. Rispetto agli accumulatori chimici questi presentano il vantaggio di poter essere caricati o scaricati quasi istantaneamente, garantendo cos\u00ec un'elevatissima potenza specifica. Inoltre hanno un numero di cicli di carica/scarica molto pi\u00f9 elevato rispetto agli accumulatori tradizionali. Lo svantaggio pi\u00f9 rilevante, sempre rispetto agli accumulatori chimici, \u00e8 la bassa energia immagazzinata.\nCostruzione.\nI supercondensatori sono di solito costituiti da due elettrodi di materiale vario (in genere alluminio) ricoperti di carbone attivo ad elevata area superficiale (fino a 2000 m2/g), un separatore ed un elettrolita.\nIl separatore ha la funzione di indirizzare meglio il flusso di ioni soprattutto ad alta densit\u00e0 di corrente. In alcuni dispositivi gli elettrodi possono essere costituiti da ossidi di metalli (es. ossido di rutenio) o polimeri conduttori; in questo caso la reazione di carica/scarica del supercondensatore non \u00e8 di tipo elettrostatico bens\u00ec faradico pseudo-capacitivo, sono cio\u00e8 reazioni di tipo faradico di velocit\u00e0 confrontabile con quelle di tipo elettrostatico.\nNormalmente gli elettroliti sono acquosi od organici: i primi garantiscono l'utilizzo in finestre di potenziale ridotte, circa un volt, mentre gli organici possono avere finestre di potenziale di utilizzo di quasi tre volt. Un nuovo tipo di elettroliti per questi dispositivi \u00e8 costituito dai liquidi ionici che permettono di lavorare in finestre di potenziale nettamente superiori, fino a sei volt.\nL'energia immagazzinata \u00e8 superiore rispetto alla capacit\u00e0 di un condensatore classico, poich\u00e9 la separazione di carica si ha nel doppio strato elettrodico che avviene a distanze di scala molecolare.\nRicordando la legge di capacit\u00e0 di un condensatore piano:\npossiamo osservare come la diretta dipendenza dall'area (che grazie ai carboni attivi \u00e8 elevatissima) e l'inversa proporzionalit\u00e0 dalla distanza (che proprio grazie alla microporosit\u00e0 \u00e8 molto piccola) permettono valori di capacit\u00e0 dell'ordine delle migliaia di farad.\nFunzionamento.\nIn tutti i supercondensatori l'elettrolita forma una connessione conduttiva ionica tra i due elettrodi, ci\u00f2 li differenzia dai condensatori elettrolitici classici, nei quali uno strato dielettrico esiste ed \u00e8 chiamato elettrolita. I supercondensatori vengono polarizzati grazie alla differenziazione degli elettroni tramite una polarizzazione iniziale degli elettrodi simmetrici. Dopo la polarizzazione degli elettrodi mediante una tensione applicata a essi, si former\u00e0 nell'interfaccia elettrolita-elettrodo uno strato di ioni con polarit\u00e0 inversa a quella dell'elettrodo stesso. Il doppio strato ionico si pu\u00f2 analizzare come una coppia di armature di un condensatore, che data la minima distanza e l'ampia superficie dell'elettrodo dar\u00e0 luogo a una capacit\u00e0 elevatissima. "}
{"id": "281641", "revid": "31886", "url": "https://it.wikipedia.org/wiki?curid=281641", "title": "Negoziazione", "text": "La negoziazione \u00e8 un processo decisionale interpersonale che si rende necessario quando non \u00e8 possibile raggiungere i propri obiettivi unilateralmente. Non va confuso con il negoziato, che \u00e8 una delle quattro fondamentali tipologie di ADR, ovvero alternative dispute resolution (risoluzione alternativa delle dispute).\nLa definizione.\nNon vi \u00e8 unanime consenso sulla definizione; per altri autori, invece, la negoziazione \u00e8 il modo di raggiungere i propri obiettivi attraverso uno scambio di informazioni volto a raggiungere un accordo con una controparte quando si hanno sia interessi comuni che interessi contrapposti. Se la negoziazione si riferisce ad un unico aspetto si ha un gioco a somma zero, altrimenti si pu\u00f2 avere una negoziazione win-win o integrativa.\nIl concetto indica l'attivit\u00e0 che coinvolge due o pi\u00f9 individui o gruppi di persone che comunicano interattivamente gli uni con gli altri con lo scopo di raggiungere un accordo in merito a qualcosa. Di fatto la negoziazione si fonda su un'attivit\u00e0 di scambio, che genera appagamento degli interessi di quanti coinvolti senza sacrificio di nessuno.\nDal punto di vista dell'economia aziendale, la negoziazione \u00e8 una capacit\u00e0 gestionale irrinunciabile e al contempo un comportamento organizzativo strategico che impatta sull'efficienza della gestione di un'azienda.\nUn ambito particolare della negoziazione \u00e8 quello che riguarda le trattative tra persone provenienti da culture diverse (intese come nazioni di appartenenza, ambiti sociali, credo religiosi, gruppi etnici, background professionali, ecc.). Questo settore della negoziazione prende il nome di negoziazione interculturale.\nLe competenze del negoziatore.\nSecondo Strentz, i meccanismi da attivare nella negoziazione in generale e in particolare in quelle in stato di crisi sono prevalentemente collegabili alle abilit\u00e0 di ascolto attivo. Il processo di ascolto attivo comprende diversi tipi di tecniche, tra I quali:\nL'importanza delle capacit\u00e0 di ascolto attivo nella negoziazione viene enfatizzata anche dalla Harvard Law School nel suo Program on Negotiation dedicato alla risoluzione negoziata dei conflitti.\nSecondo la \u201cScuola della Negoziazione dei Principi\u201d sviluppata da Fisher e Ury, la competenza principale del negoziatore \u00e8 quella di trovare dei principi condivisi nonostante le diversit\u00e0 presenti (ricerca del \u201ccommon ground\u201d) e questo richiede le seguenti competenze:"}
{"id": "281643", "revid": "1543377", "url": "https://it.wikipedia.org/wiki?curid=281643", "title": "L'imperatore-dio di Dune", "text": "L'imperatore-dio di Dune \u00e8 un romanzo di fantascienza scritto da Frank Herbert e pubblicato nel 1981; \u00e8 il quarto capitolo del ciclo di Dune.\nTrama.\nL'universo di questo libro \u00e8 profondamente diverso da quello del libro precedente \"I figli di Dune\". Leto II Atreides \u00e8 ancora vivo e regna da pi\u00f9 di tremila e cinquecento anni; il pianeta Dune, che ora \u00e8 chiamato \"Rakis\", \u00e8 ricoperto di piante e ricco d'acqua, e il deserto (il \"Sareer\") \u00e8 ormai ridotto a ben poca cosa rispetto ai tempi di \"Dune\"; anche i vermi delle sabbie sono scomparsi. Il mondo sognato da Liet-Kynes si \u00e8 realizzato, ma l'imperatore-dio sta operando per far ritornare il pianeta ad essere Dune.\nLeto deve la sua lunghissima esistenza a un evento narrato nel romanzo precedente; il suo corpo umano si \u00e8 fuso con quello di diverse trote delle sabbie. Da allora la forma ibrida di Leto II ha continuato a evolversi, tanto che tutto ci\u00f2 che gli rimane di umano sono il suo volto, racchiuso da un collare di pelle di verme, e le sue mani, mentre le sue gambe sono diventate inutili appendici. L'imperatore si muove su un gigantesco veicolo, il Carro Reale, equipaggiato con ruote e sospensori. Ma la trasformazione pi\u00f9 drammatica \u00e8 avvenuta nel suo animo: un tempo era l'eroe, che avrebbe condotto l'umanit\u00e0 sul Sentiero Dorato (l'unica via d'uscita che l'umanit\u00e0 deve obbligatoriamente seguire per evitare la stagnazione e l'auto-distruzione), ma ora \u00e8 solo il pi\u00f9 bieco despota che l'umanit\u00e0 abbia mai visto. Lo stesso Leto \u00e8 ormai privato di ogni emozione, tanto che la sua prescienza \u00e8 ora sinonimo di noia, e qualsiasi avvenimento imprevisto, per quanto sgradevole, pu\u00f2 diventare un piacevole diversivo. Il \"Verme\", come viene soprannominato, continua ad avere confidenza nelle sue azioni, ma nessuno riesce a capire come questo possa essere parte del Sentiero Dorato, o utile per l'umanit\u00e0 in un qualsiasi modo.\nIl libro si apre con una caccia, dove un gruppo di ribelli, che ha rubato dei documenti dalla fortezza di Leto, \u00e8 inseguito da un branco di lupi-D, animali geneticamente modificati. Rimangono solo tre fuggitivi, uno dei quali muore immediatamente, mentre il secondo, rallentato da una ferita, si sacrifica e guadagna tempo per il terzo fuggitivo, una donna di nome Siona che attraversa il fiume Idaho e maledice l'imperatore. Una maledizione estremamente aspra, perch\u00e9 la ribelle appartiene alla famiglia Atreides.\nPer alleviare la solitudine, Leto, in passato, contatt\u00f2 i Tleilaxu per far produrre dei ghola di Duncan Idaho, uno alla volta. Ogni copia serve l'imperatore come compagno e come comandante delle Ittiointerpreti, il suo privato esercito femminile. Leto, sapendo tramite le sue prescienze che Duncan \u00e8 armato di pistola laser e che intende assassinarlo, ha una violenta discussione con il ghola, nel corso della quale quest'ultimo accusa l'imperatore, chiedendo una spiegazione etica per l'oppressione dell'umanit\u00e0, e dove viene rivelato il contenuto delle carte rubate, ovvero i diari di Leto e una mappa della sua cittadella (quelli rubati a inizio libro). Il verme non sembra particolarmente sorpreso (e pi\u00f9 tardi si scoprir\u00e0 che quasi tutti i ghola dopo un po' si sono ribellati, in quanto essi hanno un forte conflitto interiore, tra la lealt\u00e0 dovuta agli Atreides e il disgusto per l'oppressione portata avanti dall'imperatore-dio, cosa peggiorata dal sentirsi antiquati di millenni), ma cade in trance durante la conversazione; Duncan cerca di approfittarne, ma il verme si muove con una rapidit\u00e0 sovrumana, salta in aria e schiaccia il ghola sotto il suo corpo. L'unica perdita per Leto \u00e8 una inutile pinna (quella che un tempo era una gamba, un rimasuglio della sua umanit\u00e0).\nMoneo, il maggiordomo dell'imperatore nonch\u00e9 padre di Siona, che ha sempre considerato i Duncan portatori di valori antiquati ed un ostacolo per il Sentiero Dorato, riceve l'incarico di liberarsi dei resti. Si scopre anche che Siona, come la sua ribellione, \u00e8 vitale per i piani di Leto: i Tleilaxu, gi\u00e0 al corrente del piano, hanno inviato un nuovo ghola ben prima della morte di quello vecchio, che viene accolto da due Ittiointerpreti, informandolo solo quanto basta a preparare il suo incontro con l'imperatore-dio. Duncan non \u00e8 a suo agio, sia perch\u00e9 si trova pi\u00f9 di tremila anni nel futuro, sia perch\u00e9 l'esercito \u00e8 formato solo da donne (le Ittiointerpreti, appunto) fanaticamente devote all'imperatore-dio: il fatto che siano donne offende la sua sensibilit\u00e0, e che obbediscano senza pensare \u00e8 quanto di pi\u00f9 lontano dalla vecchia etica Atreides.\nDurante un incontro segreto, i ribelli consegnano i diari di Leto all'ambasciatore di Ix, il quale deride il travestimento di Siona, dato che tutti conoscono la sua identit\u00e0 di capo dei ribelli, per poi chiederle quando si unir\u00e0 ai ranghi dell'imperatore dio (molti giovani Atreides, tra cui Moneo, hanno giocato a fare i ribelli, prima di tornare dall'imperatore). Siona minaccia di ricattarlo, e alla fine dell'incontro smaschera una spia, rimandandola da Leto con un messaggio. Ironicamente, la spia in realt\u00e0 lavorava per conto di Moneo, mentre la vera spia di Leto \u00e8 Nayla, un'Ittiointerprete, e la pi\u00f9 fedele compagna di Siona (si scoprir\u00e0 poi che questa fedelt\u00e0 \u00e8 dovuta ad un ordine impartitogli da Leto che le ha imposto di ubbidire anche se le fosse ordinato di ucciderlo, fatto che provoca grossi problemi psicologici a Nayla).\nViene fuori che Duncan non \u00e8 stato modificato dal Bene Tleilax come in passato, date le seguenti pesante sanzioni di Leto. Moneo e Leto, incontratisi, parlano del programma di accoppiamenti, che Leto ha ripreso da quello delle Bene Gesserit, e di cui Duncan ha un ruolo fondamentale (il che al maggiordomo appare piuttosto confuso, oltre che imbarazzante, in quanto se si accoppiassero Duncan e Siona, come Leto vorrebbe, lo stesso Moneo si troverebbe ad essere suocero di un suo avo, anzi di parecchi suoi avi, essendo Leto un \"prenato\"). Leto si definisce un predatore dell'umanit\u00e0, altro concetto che Moneo non riesce a comprendere. Successivamente, Leto incontra Nayla, che gli rivela che Siona \u00e8 pronta a essere messa alla prova, un fatto di cui Leto non era sicuro (Siona in qualche modo sfugge alla sua prescienza). \nLeto incontra poi il nuovo Duncan in una stanza buia onde attutire l'impatto che la vista della sua nuova forma potrebbe avere sul ghola. Per calmarlo, gli parla con la voce di Paul Atreides, e gli rivela che tutto ci\u00f2 che gli hanno detto i Tleilaxu - la sua mutazione in verme, l'essere tremila anni nel futuro, le mille rinascite di Duncan - \u00e8 vero. Calmata l'isteria del ghola, Leto torna a parlare con la sua vera voce e accende le luci, mostrando cos\u00ec il suo aspetto attuale, poi spiega a Duncan i motivi della sua trasformazione e gli dice che ha bisogno di un comandante per il suo esercito. Duncan rivela il suo sciovinismo chiedendogli perch\u00e9 l'esercito sia composto solo di donne; \"per minimizzare la violenza\" \u00e8 la secca risposta. Duncan allora decide di prestare giuramento di fedelt\u00e0, avvertendo che si ribeller\u00e0 all'imperatore se dovesse rivelarsi peggiore del barone Vladimir Harkonnen. Leto \u00e8 divertito dal fatto che come parametro di malvagit\u00e0 si usi il barone scomparso da millenni.\nIl giorno dopo, Moneo e Duncan s'incontrano, ed il ghola torna ad esprimere i suoi dubbi, con l'esercito femminile e il culto religioso dell'imperatore-dio. Il primo punto \u00e8 subito risolto: un esercito maschile, se non perfettamente addestrato, \u00e8 solo un covo di violenti e una minaccia per la popolazione. Duncan accetta questa tesi con riluttanza, ricordando le sue esperienze passate. Per il secondo \u00e8 solo questione di tempo, sembra lasciar intendere Moneo. Duncan \u00e8 sollevato dallo scoprire che Leto stesso proclami il suo culto \"una Sacra Oscenit\u00e0\".\nGiungono sul pianeta due rappresentanti del Bene Gesserit: Anteac e Luyseyal, Reverende Madri e Veridiche, che sono a conoscenza di un complotto per uccidere l'imperatore da parte dei Tleilax, e decidono quindi di avvertire Leto. Il messaggio non raggiunge l'imperatore in tempo: il convoglio di Leto, in viaggio verso la citt\u00e0 dove si deve svolgere una grande festa, viene attaccato dai Volti Danzanti, che tentano di ingannare le Ittiointerpreti assumendo le sembianze di Duncan Idaho. Il vero Duncan per\u00f2 si libera dei vestiti permettendo di riconoscere i falsi, e i Volti Danzanti, impreparati, vengono massacrati. Leto ordina di far sparire ogni traccia dell'attentato, in modo che Tleilax credano di non essere riusciti a infliggergli una perdita. \nDa Ix giunge un nuovo ambasciatore, Hwi Noree, una donna empatica e intelligente che comprende immediatamente l'animo di Leto. Questi \u00e8 subito attratto da lei, la donna ideale se lui fosse stato ancora umano. L'imperatore sa perfettamente che si tratta di un qualche genere di trappola, che qualcuno deve aver creato apposta per lui, ma non pu\u00f2 fare a meno della sua compagnia. Un'agonia deliziosa, vista la scomparsa dei suoi organi sessuali. V'\u00e8 per\u00f2 un problema: persino Hwi non \u00e8 mai apparsa nelle sue visioni, quindi in qualche modo gli Ixiani sono riusciti a nasconderla alla sua prescienza.\nIl Bene Gesserit \u00e8 rientrato nelle grazie di Leto, grazie alle Reverende Madri che hanno portato con loro una quantit\u00e0 di essenza di spezia concentrata, sperando di uccidere cos\u00ec Leto (l'essenza di spezia era infatti nociva ai vermi delle sabbie). L'imperatore \u00e8 divertito da questo tipo di attentato, e ricambia il \"dono\" offrendosi come oracolo. Leto \u00e8 disturbato dalla superficialit\u00e0 di Luyesyal, ma \u00e8 affascinato dalle abilit\u00e0 di Anteac, al punto di offrirle di \"lavorare per lui\".\nLeto decide che Siona \u00e8 rimasta indipendente per troppo tempo, e manda le sue Ittiointerpreti a prelevarla. L'imperatore intende farla accoppiare con Duncan, e li manda in viaggio affinch\u00e9 si conoscano tra di loro. Siona, furiosa, porta Duncan a Goygoa, un villaggio un tempo noto come Jacurutu, quartier generale di Leto nei secoli passati. La decisione si rivela crudele: appena arrivato, Duncan \u00e8 avvicinato da un giovane, figlio di un precedente Duncan, il quale cerca la madre, notando l'inquietante somiglianza con Jessica Atreides. Messi di forza nella stessa stanza, Duncan e Siona si insultano a vicenda, infuriati dal piano di accoppiamenti di Leto.\nAl suo ritorno, Duncan \u00e8 invitato a partecipare al Siaynoq, la massima cerimonia religiosa delle Ittiointerpreti, nella quale le soldatesse celebrano il loro rapporto con l'imperatore-dio. Colpito dal potenziale della cerimonia, Duncan rinnova il suo giuramento di fedelt\u00e0 agli Atreides (non a Leto personalmente), ma ci\u00f2 non allevia i suoi dubbi.\nHwi Noree viene portata urgentemente al cospetto di Leto, dove scopre che l'ambasciata di Ix \u00e8 stata rasa al suolo da un attacco dei Volti Danzanti, e che lei si \u00e8 salvata solo per l'intervento diretto di Leto che ha fatto strage degli attaccanti, che erano riusciti a sorprendere anche le Ittiointerpreti di guardia. Scioccata, Hwi chiede all'imperatore perch\u00e9 non distrugga i Volti, e Leto risponde che tutti hanno la loro utilit\u00e0, e che l'unico ordine che meriterebbe la distruzione \u00e8 il Bene Gesserit, cos\u00ec vicino al suo destino eppure cos\u00ec lontano. Leto chiede la mano di Hwi, ricordandole che non potr\u00e0 mai riprodursi; se lei lo vorr\u00e0, potr\u00e0 avere figli da un amante di sua scelta.\nDuncan e Leto parlano ancora. Duncan \u00e8 ancora dubbioso; non capisce la struttura dell'impero. Leto ridacchia, affermando che ammettere di non capire qualcosa \u00e8 il primo passo per comprenderla, e inizia a spiegare il funzionamento dell'impero: non vi sono prigioni, perch\u00e9 violare la legge \u00e8 un crimine religioso punibile con la morte. Duncan non gradisce il riunirsi in Leto di giudice, giuria e carnefice, ma alla fine afferma che non venerer\u00e0 l'imperatore-dio; Leto afferma che le Ittiointerpreti capiranno la sua speciale dispensa.\nMoneo porta notizie a Leto. In primo luogo suggerisce che Anteac sia un Mentat segreto (un'abilit\u00e0 proibita nell'impero); Leto \u00e8 d'accordo, ma dice che la cosa lo diverte. Moneo afferma poi che far\u00e0 pressioni sul Bene Tleilax per ottenere informazioni su Hwi Noree. Il Bene Tleilax ha avuto un ruolo nella sua nascita, fornendo a Ix la tecnologia per modificare le cellule. Leto trova interessante il fatto che Hwi sia l'esatto opposto di Malki, precedente ambasciatore di Ix e suo amico, puramente cinico e privo di morale.\nHwi Noree ha un'altra udienza con Leto, il quale spiega la struttura dell'impero e il suo obiettivo, e come nel modo di fare umano ogni ciclo \u00e8 la reazione al ciclo precedente. Chiarisce poi cosa succeder\u00e0 dopo la sua morte e il crollo del suo impero: in sintesi, l'umanit\u00e0 passer\u00e0 attraverso grandi sofferenze, diventando pi\u00f9 matura e responsabile ed intraprendendo il Sentiero Dorato. Alla fine del dialogo, Hwi gli annuncia che ha deciso di accettare la proposta di matrimonio. Abbandonata l'udienza, Hwi incontra Anteac, e le due parlano dell'ambiente in cui Hwi \u00e8 cresciuta. Anteac sta per lanciare un assalto su Ix, insieme alle Ittiointerpreti, per scoprire il segreto della nascita di Hwi Noree. La Bene Gesserit \u00e8 scossa dalla notizia dell'imminente matrimonio, e amareggiata dal fatto che una donna di cos\u00ec grande talento sia passata nel programma di addestramento del suo Ordine senza diventare una Bene Gesserit.\nLa citt\u00e0 di Onn si rivolta contro l'imperatore, con inaspettata sorpresa di Leto. I ribelli attaccano l'ambasciata di Ix, e Leto, infuriatosi, scende dal suo carro e inizia a seminare morte, lasciando le Ittiointerpreti a finire il lavoro di sterminio. Leto, calmatosi, depreca il suo intervento, avendo egli creato una dipendenza tra le Ittiointerpreti, una dipendenza che richieder\u00e0 generazioni per svanire, e sa anche che l'attacco \u00e8 stato programmato da Malky, nascosto dal dispositivo Ixiano che protegge gli uomini dalla sua prescienza.\nLeto decide che \u00e8 giunta l'ora della prova di Siona, e dopo qualche giorno la porta con s\u00e9 nel deserto senza viveri ne acqua, e con solo la tuta distillante come i Fremen di un tempo. Nonostante gli insegnamenti del padre, Siona non chiude la maschera della tuta, sprecando cos\u00ec umidit\u00e0 preziosa, e probabilmente morirebbe se Leto in alcune occasioni non le permettesse di dormire in una piega della sua pelle di trota del deserto. Al loro ritorno, Siona, pur avendo cominciato a capire le basi del Sentiero-Dorato, non pare aver mutato idea rispetto al fatto che il Verme debba essere eliminato, neppure \u00e8 d'accordo sul fatto di accoppiarsi con Duncan, come prevederebbe il programma genetico dell'imperatore-dio.\nI preparativi per il matrimonio tra Leto e Hwi proseguono, e Moneo, intuendo la possibilit\u00e0 che la cerimonia possa essere un'occasione perch\u00e9 qualcuno metta a segno un attentato contro Leto, manda Siona con la fida Nayla e Duncan (che \u00e8 rimasto molto scosso dalla notizia delle nozze in quanto si era innamorato di Hwi) in un'oasi lontana chiamata Tuono, da cui non \u00e8 praticamente possibile andarsene se non in volo, tramite un ornitottero. Leto si arrabbia quando lo scopre ma poi, tutto sommato divertito dalla cosa, decide, nella costernazione di Moneo che le nozze si celebreranno proprio a Tuono.\nLeto, venuto a conoscenza che le Bene Gesserit nascondevano Malky, ha fatto attaccare il posto dalle Ittiointerpreti, catturandolo vivo bench\u00e9 gravemente ferito, ed uccidendo la reverenda madre Anteac. Quando Malky viene portato al suo cospetto, Leto scopre quanto gi\u00e0 sospettava: Hwi \u00e8 stata creata geneticamente in segreto immettendo anche delle cellule dello stesso Malky in un corpo che risultasse appetibile dall'imperatore. Moneo vorrebbe annullare quindi le nozze, poich\u00e9 pensa che Hwi sia una trappola mortale, ma Leto si oppone, lasciando poi che il maestro elimini Malky.\nA Tuono, intanto, Siona e Duncan, alla notizia dell'arrivo del corteo nuziale, decidono che quella sar\u00e0 l'occasione per eliminare finalmente il tiranno utilizzando le armi di Nayla, ma per farlo occorre uscire da Tuono, impresa che pare impossibile in quanto l'oasi \u00e8 circondata da un anello di pareti strapiombanti. Ma Duncan sa che deve tentare il tutto per tutto, e si accinge a scalare l'impervia parete. Dopo lunghi sforzi e gravi rischi, riesce ad arrivare in cima ed a lanciare una corda che permette anche a Siona e Nayla di risalire oltre a tre altre Ittiointerpreti e tre Fremen, inconsapevoli partecipanti al piano. I nove si appostano quindi in attesa del corteo reale che dovr\u00e0 forzatamente passare su un ponte di roccia che attraversa una gola in cui scorre un fiume. Ora tutto il piano si basa su Nayla in preda ad una crisi schizofrenica: il suo padrone le ha imposto di obbedire ad OGNI ordine di Siona, ma lei pu\u00f2 uccidere il suo padrone?\nQuando finalmente il corteo si presenta, i dubbi in lei si fanno pi\u00f9 forti, finch\u00e9, quando il carro \u00e8 sul ponte, ella si convince che si tratta solo di una nuova prova cui l'imperatore-dio la vuole sottoporre, e spara distruggendo il ponte ed i sospensori del carro che precipita uccidendo Moneo, Hwi e decine di cortigiani. Leto si sarebbe salvato dall'impatto, ma, al contatto dell'acqua, le trote della sabbia abbandonano il suo corpo lasciandolo nudo ed inerme all'attacco dell'acqua mortale per i vermi. Con le ultime forze, Leto riesce a portarsi su una spiaggia dove viene raggiunto da Nayla, sconvolta ed incredula nel vedere il suo dio moribondo, e da Siona; subito dopo giunge Duncan, sconvolto anch'egli dalla morte di Hwi, che, furioso, strappa l'arma dalle mani di Nayla e la uccide. Ormai agonizzante, Leto confida loro quale sia il luogo dove aveva nascosto il suo tesoro: un'immensa quantit\u00e0 di Melange che dovr\u00e0 servire a Siona ed ai suoi discendenti per la creazione del Sentiero Dorato, un futuro che non pu\u00f2 essere conosciuto da nessuna prescienza. Confida anche al Duncan che le Ittiointerpreti lo seguiranno sempre. In breve tempo l'enorme corpo del Verme si sfalda e di lui non resta che una specie di osso rossastro e delle pozzanghere di liquido azzurrognolo.\nDuncan e Siona se ne vanno mano nella mano; il desiderio di Leto si \u00e8 avverato: da loro nascer\u00e0 la stirpe che condurr\u00e0 l'umanit\u00e0 verso il Sentiero Dorato."}
{"id": "281648", "revid": "122101550", "url": "https://it.wikipedia.org/wiki?curid=281648", "title": "My Fair Lady (musical)", "text": "My Fair Lady \u00e8 un musical di Frederick Loewe su libretto di Alan Jay Lerner, tratto dall'opera teatrale di George Bernard Shaw \"Pigmalione\" (1913). Cos\u00ec come la pi\u00e8ce di Shaw, il musical racconta della rozza fioraia cockney Eliza Doolittle che prende lezioni dal fonetista Henry Higgins per poter diventare una vera signora e aprire un negozio. Il progetto \u00e8 il risultato di una scommessa tra il professor Higgins ed il colonnello Pickering, fatta dopo che il professore ha affermato di poter trasformare una qualunque popolana in una lady con pochi mesi di lezioni. Ma, inaspettatamente, Higgins comincia a provare dei sentimenti per la povera fioraia.\nIl musical, diretto da Moss Hart, con costumi di Cecil Beaton e scene di Oliver Messel, debutt\u00f2 a Broadway nel 1956 e fu un grande successo di critica e pubblico: \"My Fair Lady\" rimase in scena per 2717 repliche, diventando cos\u00ec il musical pi\u00f9 longevo dell'epoca, e vinse sei Tony Award, tra cui miglior musical. Il musical si rivel\u00f2 uno straordinario successo anche a Londra, dove rimase in scena per 2281 repliche al Theatre Royal Drury Lane. In entrambe le produzioni i ruoli dei due protagonisti furono interpretati da Rex Harrison e una giovane Julie Andrews. Harrison torn\u00f2 a recitare anche nell'adattamento cinematografico Premio Oscar di George Cukor del 1964, con Audrey Hepburn (doppiata nel canto da Marni Nixon) nel ruolo di Eliza. Il musical fu successivamente riproposto sulle scene londinesi e newyorchesi in numerosi revival e si guadagn\u00f2 l'appellativo di \"musical perfetto\".\nCreazione e sviluppo.\nA met\u00e0 degli anni trenta, il produttore Gabriel Pascal acquist\u00f2 i diritti cinematografici di diverse opere di Shaw, tra cui \"Pigmalione\". Tuttavia, Shaw era rimasto insoddisfatto dall'operetta viennese \"Der tapfere Soldat\", tratta dal suo \"Arms and the Man\", e rifiut\u00f2 categoricamente che \"Pigmalione\" diventasse un musical. Dopo la morte di Shaw nel 1950, Pascal contatt\u00f2 il librettista Alan Jay Lerner per portare alla luce il progetto ed il librettista coinvolse il compositore Frederick Loewe per il musical. Tuttavia, il duo realizz\u00f2 presto che Pigmalione si prestava poco ad un adattamento musicale, dato che gli mancavano diversi elementi caratteristici del genere: l'assenza di una storia d'amore tra protagonisti e di un sub-plot, la mancanza di ruoli per l'ensemble. Rodgers e Hammerstein, che avevano gi\u00e0 provato ad adattare \"Pigmalione\", sconsigliarono agli autori di andare avanti col progetto, ritenendo la pi\u00e8ce inadattabile. Conseguentemente, Loewe e Lerner abbandonarono il progetto per due anni.\nDue anni dopo, Lerner lesse il necrologio di Pascal mentre riadattava \"Li'l Abner\" per le scene, e decise di riprovarci con \"Pigmalione\". Dopo aver ricontattato Loewe, i due decisero di cambiare la trama del dramma per renderla pi\u00f9 simile a quella dei musical pi\u00f9 tradizionali. Dopo la morte di Pascal, la Chase Manhattan Bank ottenne i diritti delle opere di Shaw e quelli di \"Pigmalione\" furono combattuti tra Lerner e la Metro-Goldwyn-Mayer. Mentre la banca prendeva la sua decisione, i due compositori decisero di andare avanti con la scrittura del musical e ne scrissero colonna sonora e libretto per cinque mesi prima di ottenere i diritti. Lerner intanto decise il titolo, \"My Fair Lady\", che richiamava uno dei titoli provvisori scelti da Shaw per la sua pi\u00e8ce, \"My Fair Eliza\", e l'ultimo verso della celebre canzoncina \"London Bridge Is Falling Down\". Il musical di George e Ira Gershwin, \"Tell Me More\", si intitolava \"My Fair Lady\" durante il periodo di rodaggio fuori da New York, e cos\u00ec anche il numero principale dello spettacolo; dopo aver fatto una chiamata di cortesia ad Ira Gershwin, il titolo del musical fu finalmente annunciato al grande pubblico.\nIl ruolo di Henry Higgins fu inizialmente offerto a No\u00ebl Coward, che rifiut\u00f2 la parte ma consigli\u00f2 a Lerner e Loewe di ingaggiare il collega Rex Harrison. Intanto, a Mary Martin fu offerto il ruolo di Eliza, ma anche l'attrice rifiut\u00f2 e la parte di Eliza venne affidata alla giovanissima Julie Andrews, fresca del trionfo in \"The Boy Friend\". Philip J. Lang e Robert Russell Bennett furono ingaggiati per le orchestrazioni, mentre Moss Hart accett\u00f2 di curare la regia; il poster e il programma di sala erano disegnati da Al Hirschfeld. Il libretto del musical combinava il testo originale di Shaw con la sceneggiatura dell'adattamento cinematografico del 1938, da cui fu tratta la scena dell'ambasciata e il finale.\nTrama.\nPrimo Atto.\nIn una notte piovosa nella Londra edoardiana il pubblico uscito dalla Royal Opera House si ripara sotto gli archi di Covent Garden per proteggersi dall'acquazzone. Mentre cerca un taxi per la madre, il giovane Freddy Eynsford-Hill urta per sbaglio la fioraia Eliza Doolittle, facendole cadere due mazzi di violette nel fango. La fioraia si infuria e gli urla contro, solo per arrabbiarsi ancora di pi\u00f9 quando qualcuno le fa notare che un uomo sta trascrivendo tutto quelle che dice su un taccuino. L'uomo \u00e8 il professor Henry Higgins, celebre fonetista che sostiene che la vera differenza tra le classi sociali britanniche non sia davvero nell'aspetto o nel patrimonio, ma in come i loro membri parlino la lingua inglese (\"Why Can't the English?\"). Higgins afferma che in soli sei mesi riuscirebbe a far passare anche una ragazza come Eliza in una gran signora con le sue lezioni di fonetica, un'affermazione che colpisce un passante, il colonnello Pickering, esperto di dialetti indiani. Pur non conoscendosi di persona, i due fonetisti si conoscono di fama e sono lieti di potersi finalmente incontrare di persona ed Higgins invinta Pickering da lui. Mentre si allontanano, Higgins lascia cadere con nonchalance qualche moneta nel cesto di Eliza e la fioraia si sorprende di come il professore getti al vento con disinvoltura una cifra per lei importante: comincia a fantasticare di una vita migliore e pi\u00f9 agiata (\"Wouldn't It be Loverly?\").\nLa mattina dopo Eliza riceve la visita del padre Alfred P. Doolittle con i compagni di bevute Harry e Jamie e la ragazza condivide con lui i suoi profitti (\"With a Little Bit of Luck\"). Nello studio del professor Higgins, i due fonetisti discutono di vocali quando la governante, la signora Pearce annuncia che una giovane donna con un accento terribile \u00e8 alla porta e aspetta di vedere il padrone di casa. Eliza entra e chiede ad Higgins di insegnarle a parlare come una signora, cos\u00ec che possa essere assunta come commessa in un negozio di fiori, invece di venderli per strada. Pickering sfida Higgins di mettere in pratica la sua affermazione della notte precedente e i due scommettono sulla buon riuscita del piano: entro sei mesi, Higgins avr\u00e0 trasformato Eliza in una signora e la presenter\u00e0 in societ\u00e0. Scopriamo intanto che Higgins si considera un uomo calmo e amabile, ma con poca pazienza con le donne (\"I'm an Ordinary Man\"), mentre gli altri lo considerano un inguaribile misogino. Doolittle intanto scopre che la figlia sta prendendo lezioni e comincia a pensare a come la cosa si possa rivelare economicamente vantaggiosa per lui (\"With a Little Bit of Luck (Reprise)\").\nDoolittle si presenta alla porta di Higgins e lo accusa di avere intenzioni poco oneste con la figlia, ma gli dice anche che cinque sterline gli farebbero chiudere un occhio. Higgins \u00e8 meravigliato dalla prodigiosa parlantina dell'uomo (e dalla sua completa mancanza di etica), gli concede i soldi e, ironicamente, lo raccomanda a un milionario americano che gli aveva chiesto il nome di un predicatore di buona morale. Intanto Eliza comincia la serratissime lezioni di dizione per rendere accettabile il suo accento e la ragazza fantastica su come far\u00e0 giustiziare il duro Higgins quando sar\u00e0 una gran signora (\"Just You Wait\"); intanto i servi si lamentano che a loro spetta tutto il duro lavoro (\"The Servants' Chorus\"). Alla fine Eliza riesce a pronunciare correttamente lo scioglilingua \"The Rain in Spain stays mainly in the plain\" e la fioraia, Higgins e Pickering festeggiano il successo (\"The Rain in Spain\"). D'ora in poi Eliza riuscir\u00e0 a parlare con una perfetta \"received pronunciation\" e quando se ne accorge \u00e8 troppo eccitata per dormire (\"I Could Have Danced All Night\").\nIn attesa della prova finale al ballo dell'ambasciata, Higgins decide di portare Eliza all'Ippodromo di Ascot per testare i suoi progressi (\"Ascot Gavotte\"). Sono ospiti della madre del professore, la signora Higgins, ed Higgins prega la donna di tenere la conversazione su due soli argomenti: il meteo e la salute di tutti. All'inizio Eliza fa un figurone, ma poi si distrae guardando le corse e si mette a urlare nella sua solita parlata cockney. Higgins la trascina via, ma Eliza ha gi\u00e0 fatto breccia nel cuore di Freddy Eynsford-Hill, che si presenta a casa di Higgins, viene respinto, ma afferma che aspetter\u00e0 per tutta la notte se necessario (\"On the Street Where You Live\").\nLa sera del ballo all'ambasciata \u00e8 un successo: Eliza \u00e8 talmente raffinata ed impeccabile che la Regina di Transilvania la fa danzare con il figlio, un principe (\"The Embassy Waltz\"). Tutti i presenti sono meravigliati dalla fanciulla e ingaggiano il fonetista ungherese Zoltan Karpathy, ex studente di Higgins, di scoprire da dove viene la misteriosa ragazza. Mrs Higgins e Pickering scoraggiano l'idea, ma Higgins lascia che Eliza danzi con Karpathy per mettere alla prova il talento del rivale e scoprire se la preparazione della fioraia \u00e8 tale da superare l'esame pi\u00f9 scrupoloso.\nSecondo Atto.\nTornati a casa, Higgins e Pickering si congratulano del successo e ridono alle spalle di Karpathy, che ha creduto che Eliza fosse una principessa ungherese, dato che il suo inglese era troppo perfetto per essere davvero una britannica. Higgins \u00e8 anche sollevato dal fatto che l'esperimento sia finalmente finito (\"You Did It\"). Eliza comincia a sentirsi usata e trascurata e, quando Higgins le chiede di portargli le ciabatte, la fioraia gliele scaglia contro. Higgins accusa la ragazza di essere un'ingrata, Eliza minaccia di andarsene, il professore le urla contro e la fioraia e se va, furiosa (\"Just You Wait (Reprise)\"). Fuori da casa trova Freddy, sempre in attesa, che comincia a parlarle del suo amore (\"On the Street Where You Live (Reprise)\"). Eliza lo interrompe bruscamente e gli dice di aver sentito abbastanza parole e che se lui la ama davvero glielo dovr\u00e0 mostrare e non solo descrivere (\"Show Me\"). Freddy ed Eliza vanno a Covent Garden, ma i vecchi amici cockney della ragazza non la riconoscono e la scambiano per una signora; Eliza capisce di non appartenere pi\u00f9 a quel mondo. L'unico a riconoscerla \u00e8 il padre Alfred, che nel frattempo \u00e8 \"caduto in disgrazia\" e diventato borghese: infatti il milionario americano gli ha concesso quattromila sterline annuali per i suoi servizi da predicatore moralista e Doolittle \u00e8 costretto ad assumere, con suo rammarico, una rispettabilit\u00e0 borghese. \u00c8 inoltre costretto a sposare la donna con cui convive e si avvia al suo addio al celibato (\"Get Me to the Church on Time\").\nSenza Eliza Higgins \u00e8 distratto e confonde anche le cose pi\u00f9 semplici della sua routine quotidiana. Continua a non capire come mai Eliza se ne sia andata dopo il trionfo all'ambasciata e conclude che gli uomini sono superiori alle donne (\"A Hymn to Him\"). Intanto, anche Pickering si \u00e8 stancato dell'atteggiamento di Higgins e si trasferisce da un altro amico a Londra. Higgins allora decide si reca dalla madre per chiederle consiglio ed \u00e8 sorpreso nel trovarvi Eliza. Mrs Higgins li lascia soli e finalmente i due si confrontano: Eliza accusa Higgins di averla sempre trattata come una fioraia e gli dice che se \u00e8 diventata una signora \u00e8 solo perch\u00e9 Pickering l'ha trattata come tale. Higgins rigetta l'accusa, sostenendo che lui e Pickering trattano le donne allo stesso modo; Eiza gli rinfaccia di averla trattata come una sguattera e gli dice che sposer\u00e0 Freddy, perch\u00e9 lui la ama veramente. Si accorge inoltre di non aver bisogno di Higgins e si considera una sciocca per aver creduto di averne avuto (\"Without You\"). Higgins \u00e8 colpito dal cambiamento di Eliza e le chiede di tornare da lui, ma la ragazza rifiuta e gli dice che non la vedr\u00e0 mai pi\u00f9.\nMentre cammina verso casa, Higgins realizza quanto siano profondi i suoi sentimenti per Eliza (\"I've Grown Accustomed to Her Face\"). Non riesce a confessare neanche a se stesso di amarla, ma si ripromette che quando Eliza verr\u00e0 a bussare alla sua porta in cerca d'aiuto quando le cose con Freddy andranno male lui la caccer\u00e0 via. Arrivato a casa, riascolta con commozione il disco che ha registrato con la voce di Eliza la prima mattina in cui \u00e8 venuta nel suo studio. Finito di ascoltare, Eliza entra in stanza e finisce la frase lasciata a met\u00e0 nell'incisione con il suo vecchio accento cockney. Higgins \u00e8 sorpreso e, dopo un momento di incertezza in cui non \u00e8 chiaro se sia possibile una riconciliazione tra i due, il professore chiede alla ragazza dove diavolo sono le sue ciabatte (\"Finale\").\nIl finale \u00e8 radicalmente differente da quello voluto da Shaw per la sua pi\u00e8ce, in cui viene chiaramente espresso che un ritorno di Eliza da Higgins sia e debba essere assolutamente impossibile. Nel revival di Broadway del 2018 crea un compromesso tra la commedia e il musical: le battute vengono pronunciate come da libretto, ma la messa in scena rende evidente che Higgins stia solo immaginando che Eliza sia l\u00ec e la fioraia esce di scena dalla platea invece di recuperagli le ciabatte.\nProduzioni principali.\nDebutto a Broadway e nel West End.\nIl rodaggio del musical avvenne allo Shubert Theatre di New Haven dal 4 all'11 febbraio 1956. La sera della prima, Rex Harrison, che non aveva mai cantato in pubblico, si rinchiuse del proprio camerino e si rifiut\u00f2 categoricamente di uscire, per poi cambiare idea all'ultimo minuto e andare in scena. La prima fu un grandissimo successo e apr\u00ec la strada al suo trionfo a Broadway; durante le prime repliche, la canzone \"Say A Prayer For Me Tonight\" fu eliminata (per poi essere riutilizzata dagli autori in \"Gigi\"). Successivamente, il musical debutt\u00f2 a Broadway il 15 marzo 1956, al Mark Hellinger Theatre, per poi andare in scena anche al Broadhurst Theatre el The Broadway Theatre, per un totale di 2717 repliche fino al 29 settembre 1962.\nIl musical debutta la sera 15 marzo 1956 al Mark Hellinger Theatre di New York, ottenendo un successo esorbitante, prolungandosi cos\u00ec per ben 2717 rappresentazioni, un record allora per il Broadway theatre con Edward Mulhare e Sally Ann Howes nelle repliche. Il cast originale comprendeva: Rex Harrison (Higgins), Julie Andrews (Eliza), Stanley Holloway (Alfred P. Doolittle), Robert Coote (Pickering), Cathleen Nesbitt (Mrs Higgins), John Michael King (Freddy Eynsford-Hill) e Philippa Bevans (Mrs. Pearce). Nel corso delle repliche Edward Mulhare rimpiazz\u00f2 Harrison e Sally Ann Howes la Andrews. Il musical divenne il pi\u00f9 longevo della storia di Broadway e vinse sei Tony Award, tra cui miglior musical e miglior attore protagonista in un musical a Rex Harrison.\nHarrison, Andrews, Coote e Holloway tornarono ad interpretare i quattro protagonisti nella prima londinese del musical, che debutt\u00f2 al Theatre Royal Drury Lane del West End il 30 aprile 1958 e rimase in scena per cinque anni e mezzo, per un totale di 2281 repliche. Zena Dare si un\u00ec al cast nel ruolo della signora Higgins. Harrison lasci\u00f2 la produzione nel marzo 1959, la Andrews in agosto e Holloway in ottobre. La registrazione con il cast di Broadway ha raggiunto la prima posizione nella Billboard 200 per 15 settimane, nella Official Albums Chart per 19 settimane consecutive ed in Germania Ovest.\nAltre produzioni.\nAl Theater des Westens di Berlino ebbe la prima nel 1961.\nAl Theater an der Wien ha la prima nel 1963.\nLo spettacolo ha avuto tre importanti revival a Broadway. Nel 1976 diretto da Jerry Adler, con Ian Richardson, Christine Andreas e George Rose al Teatro Saint-James arrivando 377 recite; nel 1981, con Harrison, Jack Gwillim, Nancy Ringham e Milo O'Shea arrivata a 120 recite; e nel 1993, con Richard Chamberlain, Melissa Errico, Paxton Whitehead e Julian Holloway arrivando a 165 recite.\nFra le produzioni del West End londinese ricordiamo quella del 1979 al Teatro Adelphi (Londra) prodotta da Cameron Mackintosh con Tony Britton, Liz Robertson ed Anna Neagle e quella del 2001 al Royal National Theatre ed in seguito al Drury Lane per la regia di Trevor Nunn, la coreografia di Matthew Bourne con Martine McCutcheon e Jonathan Pryce e nelle repliche Alex Jennings, Anthony Andrews e Laura Michelle Kelly.\nNel 2010 ebbe la prima al Th\u00e9\u00e2tre du Ch\u00e2telet di Parigi con i costumi di Anthony Powell e nel 2012 al Crucible Theatre di Sheffield con Dominic West per la regia di Daniel Evans (attore).\nNel 2018 Bartlett Sher ha diretto un revival al Lincoln Center di Broadway, con Lauren Ambrose, Harry Hadden-Paton, Norbert Leo Butz e Diana Rigg.\nProduzioni italiane.\nIn Italia il musical fu messo in scena al Teatro Nuovo di Milano il 9 novembre 1963, prodotto in societ\u00e0 da Remigio Paone, Garinei e Giovannini e Lars Schmidt (marito di Ingrid Bergman) per la regia di Sven Age Larsen con la collaborazione di Marcello Aliprandi. Gli interpreti erano Delia Scala (Eliza), Gianrico Tedeschi (Higgins), Mario Carotenuto (Doolittle), Tina Lattanzi (signora Higgins), Lola Braccini (signora Pearce), Gianni Marzocchi (Freddy), Cesare Bettarini (colonnello Pickering). Le coreografie erano di Erik Bidsted, l'orchestra diretta da Mario Migliardi, il coro diretto da Franco Potenza, le scene di Oliver Schmidt, i costumi di Cecil Beaton. L'allestimento cost\u00f2 settanta milioni di lire, cifra assai elevata a quel tempo. La versione italiana del testo era di Suso Cecchi D'Amico e per le canzoni di Fedele D'Amico. La traduzione e l'adattamento posero precisi problemi nel rendere i giochi linguistici originari, basati sulla pronuncia inglese; il problema, venne risolto adottando un intreccio di dialetti meridionali. Il successo fu strepitoso, e lo spettacolo rimase in cartellone per quattro mesi, prima di girare l'Italia. \nNel 1992 Sandro Massimini ne port\u00f2 un'edizione in tourn\u00e9e e nel 2000 \u00e8 stato realizzato un allestimento ad opera del Teatro della Munizione di Messina, con la regia di Massimo Romeo Piparo e gli adattamenti dello stesso Piparo e di Arturo Villone. Gli interpreti principali erano Olivia Cinquemani, Luca Biagini, Gian, Angiolina Quinterno.\nNel 2004 and\u00f2 in scena per il Teatro Verdi (Trieste) per la Planet Musical Srl. Nel 2009-2010 fu presentata in un nuovo allestimento della Compagnia Corrado Abbati. Gli interpreti di questa edizione erano: Raffaella Montini (Elisa), Carlo Monopoli (Higgins) e Corrado Abbati (Alfred). Nel 2012-2013-2014 venne riproposto dal regista Massimo Romeo Piparo al Teatro Sistina e in giro nei pi\u00f9 importanti teatri d'italia, con uno straordinario successo, con protagonisti Vittoria Belvedere e Luca Ward.\nAdattamento cinematografico.\nDel 1964 \u00e8 l'omonimo film diretto da George Cukor, con Audrey Hepburn (doppiata nelle canzoni da Marni Nixon) nella parte di Eliza, e Rex Harrison in quella di Higgins."}
{"id": "281650", "revid": "486946", "url": "https://it.wikipedia.org/wiki?curid=281650", "title": "Eurofestival (1967)", "text": ""}
{"id": "281653", "revid": "486946", "url": "https://it.wikipedia.org/wiki?curid=281653", "title": "Eurofestival (1968)", "text": ""}
{"id": "281654", "revid": "125839853", "url": "https://it.wikipedia.org/wiki?curid=281654", "title": "Gli eretici di Dune", "text": "Gli eretici di Dune (1984) \u00e8 il quinto romanzo del fantascientifico \"ciclo di Dune\" scritto da Frank Herbert.\nAmbientazione.\nA differenza dei precedenti romanzi del ciclo, buona parte della vicenda si svolge lontano dal pianeta Dune, su Gammu (l'antico Giedi Primo, pianeta d'origine degli Harkonnen, casa scomparsa ma della quale restano terribili vestigia).\nMillecinquecento anni sono passati dalla fine del regno di Leto II, l'imperatore-dio. L'umanit\u00e0 percorre il Sentiero Dorato da lui indicato, ma non tutto \u00e8 andato secondo i piani di Leto e molte delle sue visioni di sventura si sono avverate. Soffocando le aspirazioni degli esseri umani per 3500 anni, Leto ha causato la \"Dispersione\", un'espansione esplosiva dell'umanit\u00e0 in tutto il resto dell'universo iniziata alla sua morte.\nAdesso i discendenti di quelli che si avventurarono nell'universo stanno tornando indietro, con in mente la conquista del potere. La loro forza \u00e8 rappresentata dalle terribili Matres Onorate, crudeli aberrazioni nate dal miscuglio di saggezza delle Bene Gesserit e forza delle Ittiointerpreti, e dal loro numero, visto che i pianeti esterni dove si erano installati erano ovviamente ben pi\u00f9 numerosi di quelli del nucleo centrale, che formavano l'antico impero galattico, impero che ormai non esiste pi\u00f9 e dove le diverse organizzazioni ne controllano parti pi\u00f9 o meno grandi.\nInoltre, il pianeta Dune (che ha nuovamente cambiato nome, prima Arrakis e ora Rakis) \u00e8 tornato ad essere un pianeta prevalentemente desertico, e su di esso sono ricomparsi i vermi delle sabbie, generati dalle trote della sabbia tornate libere con la morte di Leto II. Il pianeta ha per\u00f2 perso il suo ruolo centrale poich\u00e9 non detiene pi\u00f9 il monopolio della produzione del melange, in quanto i Tleilaxu sono riusciti a realizzarlo artificialmente e ne sono ora, di gran lunga, i maggiori produttori. Rakis \u00e8 ora governato da una casta sacerdotale ottusa ed integralista, dedita al culto del Dio-Diviso, arroccata nella citt\u00e0 di Keen (l'antica Arrakeen), mentre buona parte della popolazione sopravvive in miserabili paesini sparsi nel deserto.\nIl romanzo, principalmente, segue le storie parallele del giovane Duncan, un ghola (clone dell'antico guerriero, compagno di Paul Atreides e di suo padre Leto I), addestrato dalle Bene Gesserit su Gammu, e di Sheeana, una ragazza di Rakis dotata del singolare potere di riuscire a comunicare coi vermi e farsi obbedire da loro.\nAltro tema del libro sono i dubbi che interessano le Bene Gesserit ed i Bene Tleilax, nelle persone dei rispettivi massimi rappresentanti, la Madre Superiora Taraza ed il Maestro dei Maestri Waff, nell'elaborazione di strategie comuni per contrastare l'espansionismo delle Matres Onorate, la messa a punto delle quali \u00e8 resa difficoltosa dai secoli di rivalit\u00e0 e di incomprensione che le due organizzazioni hanno alle spalle.\nTrama.\nNella Rocca del pianeta Gammu, le Bene Gesserit addestrano il giovane ghola Duncan, su cui ripongono grandi aspettative per la realizzazione dei loro piani di creazione di una linea genetica che porti al vero \"Kwisatz Haderach\". La rocca \u00e8 per\u00f2 comandata dalla reverenda madre Schwangyu, la quale non condivide le scelte di Taraza (Suprema Madre della sorellanza): considera il ghola una grave minaccia, poich\u00e9 il precedente Kwisatz Haderach, Paul Atreides, era stato un pericolo mortale per la Sorellanza. Il suo desiderio di sopprimerlo si scontra con Lucilla, la reverenda madre cui \u00e8 stato assegnato il compito di sovraintendere all'educazione del giovane, un'educazione che nel campo militare \u00e8 stata deputata all'anziano e leggendario trionfatore di mille battaglie, il \"bashar\" (comandante supremo) Miles Teg, coadiuvato dal fedele aiutante Patrin. \nIntanto, sul pianeta Rakis, la casta sacerdotale, detentrice del potere e comandata da Tuek, ha elevato al ruolo di semidea una ragazzina di nome Sheeana, scoperta in un miserabile paesino ai bordi del deserto, che ha dimostrato di possedere la capacit\u00e0 unica di parlare e di farsi obbedire dai Vermi, i quali vengono venerati come Shai-hulud, il Dio delle sabbie che lei chiama per\u00f2 Shaitan. Sheeana non sopporta i sacerdoti, che comprende essere falsi e corrotti e che aveva precedentemente conosciuti solo come tirannici oppressori del suo popolo, ed \u00e8 invece attratta dalla nuova comandante della Rocca Bene Gesserit sul pianeta, Darwi Odrade, giunta su Rakis proprio per cercare di far entrare la ragazza nella sorellanza con la prospettiva di farla accoppiare con Duncan nella speranza che dalla loro unione possa nascere lo Kwisatz Haderach.\nInopinatamente, il \"bashar\" Miles Teg viene convocato dalla Suprema Madre Taraza, ma l'incontro si dovr\u00e0 svolgere non sul pianeta segreto dove ha sede la Casa Capitolare della Sorellanza, come sarebbe stato logico, bens\u00ec su un'astronave in orbita intorno a Gammu. Giunto in presenza di Taraza, Miles Teg impiega poco ad accorgersi che la Suprema Madre \u00e8 stata obbligata a richiedere l'incontro ed \u00e8 in realt\u00e0 prigioniera delle forze della Dispersione; egli stesso, per\u00f2, si era preparato a una simile eventualit\u00e0, avendo provveduto a piazzare due non-navi militari (astronavi invisibili sia agli strumenti che ai soggetti prescienti): quando esse tengono sotto tiro l'astronave, le Matres Onorate liberano Taraza e il suo seguito, tra cui c'\u00e8 anche Darwi Odrade. Taraza rivela a Teg di essersi fatta catturare volontariamente, nella certezza che il \"bashar\" l'avrebbe salvata e potendo cos\u00ec recarsi su Gammu e incontrarsi personalmente con lui senza destare sospetti, e comunicargli che il consiglio della Sorellanza aveva deciso che fosse giunto il momento di \"svegliare\" il ghola, cio\u00e8 di impiantargli nella mente tutti i ricordi del Duncan Idaho originale.\nQualche tempo dopo, quasi in contemporanea, due attentati rischiano di compromettere i progetti genetici delle Bene Gesserit. Su Rakis, un commando aerotrasportato, formato da Volti danzanti Tleilaxu (esseri con la capacit\u00e0 di assumere qualsiasi sembianza) e da cercatori assassini Ixiani (robot programmati per uccidere), si introduce nel tempio, ma grazie al sacrificio della domestica Kipuna (una Bene Gesserit sotto mentite spoglie), Sheeana riesce a sfuggire alla morte e, dopo che le forze militari Bene Gesserit hanno annientato il commando, viene presa in consegna da Odrade che si installa nel Tempio.\nSu Gammu, invece, un Volto Danzante che ha assunto le fattezze di Miles Teg riesce ad arrivare fino a Duncan che in quel momento sta conversando con Lucilla, ma quest'ultima capisce quasi subito l'inganno e riesce ad eliminarlo. Sopraggiunge il vero Teg, che comunica che \u00e8 in corso un formidabile attacco da parte di forze della Dispersione e dei Tleilaxu cui Schwangyu aveva aperto le porte. Nonostante la prima ondata d'attacco venga sgominata, \u00e8 chiaro che i difensori non potranno avere la meglio, per cui Patrin, con le forze rimaste, si sacrifica per consentire la fuga di Lucilla, Duncan e Teg mettendo in atto un piano da tempo preparato. Dopo tre giorni di fuga attraverso le foreste di Gammu, sempre nascondendosi alle forze della Dispersione che danno loro la caccia, Teg conduce i due fino al nascondiglio sicuro individuato da tempo: si tratta di un non-globo (fortezza sotterranea invisibile sia agli strumenti che ai prescienti) fatto scavare dagli Harkonnen millenni prima e di cui nessuno ricorda pi\u00f9 l'esistenza, ma che nonostante la vetust\u00e0 (ovvero l'essere apparentemente dimenticato nei meandri del tempo), \u00e8 ancora perfettamente funzionante, rifornito di tutto punto e dotato di tutti i comfort per permettere un lungo soggiorno. I tre si sistemano nella struttura senza dare segni di vita, intenzionati a restarvi finch\u00e9 le acque non si saranno calmate. Sia Teg che Lucilla vogliono approfittare della forzata convivenza per i loro scopi: il \"bashar\" deve ripristinare i ricordi dei precedenti Duncan nel ghola, mentre Lucilla vorrebbe \"imprimerlo\", cio\u00e8 accoppiarsi con lui per imprimergli tutte le tecniche sessuali che lo renderebbe irresistibile a qualsiasi donna, nell'ottica di farlo poi unire a Sheeana. Mentre Teg, dopo una prima ritrosia, riesce a convincere Duncan a sottoporsi alla dolorosa esperienza che lo render\u00e0 un ghola a tutti gli effetti, il giovane rifiuter\u00e0 sempre di accoppiarsi con lei, non intendendo diventare un \"montone delle Bene Gesserit\".\nIntanto, viene convocato un incontro in campo neutro tra Taraza e Waff, Maestro dei Maestri Tleilaxu; i due non si fidano l'uno dell'altra, ma riescono pian piano a cancellare secoli di ostilit\u00e0 ed a provare ad imbastire una specie di accordo onde opporsi alle forze della Dispersione ed alle Matres Onorate che ne rappresentano la testa pensante. Inoltre, i Tleilaxu forniranno alle Bene Gesserit una delle loro Vasche Axolotl (dove vengono creati i ghola partendo da poche cellule dell'organismo da clonare), e in cambio la sorellanza fornir\u00e0 loro delle procreatrici di stirpe Atreides, in modo che i Tleilax possano studiare il materiale genetico della casata. Si viene anche a scoprire che i Volti Danzanti che hanno partecipato agli attentati non erano alle dirette dipendenze del Bene Tleilax, ma appartenevano ai discendenti dei Tleilaxu emigrati, anche se forse i Bene Tleilaxu erano a conoscenza che qualcosa si stava macchinando ai danni della Sorellanza, e non ne erano certo dispiaciuti.\nWaff parte per Rakis, dove potr\u00e0 controllare personalmente se Sheeana disponga effettivamente dei poteri di controllo dei Vermi, e dove potr\u00e0 ricevere le sue Procreatrici. Arrivato sul pianeta, raggiunge Odrade e Sheeana e i tre s'incamminano a piedi nel deserto, mentre una piccola flotta di ornitotteri che trasporta sacerdoti ed osservatori Bene Gesserit e Tleilaxu li scorta dall'alto. Dopo una lunga camminata, i tre arrivano nei pressi del luogo dove il dio-serpente venne ucciso, e qui Sheeana esegue una danza selvaggia che in breve richiama un Verme che viene a fermarsi di fronte a lei, e inizia a parlare con lui, di fronte a un Waff che osserva la scena con un misto di incredulit\u00e0 e timore superstizioso. Sheeana annuncia che ora li far\u00e0 cavalcare il Verme, proprio come facevano gli antichi Fremen, e a un suo ordine, il verme si mette in movimento portando i tre, con tutto il seguito volante, sempre pi\u00f9 all'interno del deserto, insensibile alle sollecitazioni di Sheeana e come guidato da un misterioso istinto. Finalmente, poco prima del tramonto, il Verme si ferma nei pressi di quello che resta dell'antico Muro-Scudo e comunica a Sheeana che i suoi passeggeri devono scendere, dopodich\u00e9 scompare tra le dune. Non capendo il motivo per cui il verme li abbia portati proprio in quel luogo, Odrade ordina agli ornitotteri di non avvicinarsi e inizia una perlustrazione dei dintorni, ma improvvisamente lei e Sheeana sprofondano in una profonda caverna. All'esterno, gli ornitotteri atterrano e parecchie persone si avvicinano all'ingresso della caverna, ma Odrade ordina che nessuno scenda gi\u00f9 e che vengano loro passate delle lanterne ed una corda. Quando finalmente riescono ad illuminare l'interno della spelonca, che si dimostra essere stata scavata dall'uomo e formata da parecchi ambienti intercomunicanti, Odrade, utilizzando gli Altri Ricordi (memorie di tutte le reverende madri che l'avevano preceduta), riconosce il luogo: \u00e8 l'antico Sietch Tabr, dove Paul Atreides si era rifugiato dopo la fuga da Arrakis e che Leto II aveva scelto come nascondiglio per un'enorme quantit\u00e0 di melange che poi le Ittiointerpreti avevano trafugato dopo la sua morte. Odrade ordina agli altri due di attenderla e inizia una ricognizione dei vari ambienti, trovando dapprima un gran numenro di cadaveri mummificati, segni di quelli che erano morti disputandosi il tesoro del Tiranno (come le Bene Gesserit hanno sempre definito Leto II). Utilizzando ancora gli Altri Ricordi, Odrade trova un antico passaggio segreto che non era pi\u00f9 stato percorso dai tempi del dio-serpente, e che la conduce a un grande ambiente che contiene un po' di melange, e le cui pareti sono ricoperte d'iscrizioni in un'antica lingua. Odrade inizia a tradurre le scritte e resta paralizzata dalla sorpresa gi\u00e0 dopo la prima riga: \"UNA REVERENDA MADRE LEGGER\u00c0 LE MIE PAROLE\". L'iscrizione \u00e8 una specie di monito per la Sorellanza a non tralasciare di seguire il Sentiero Dorato, e si chiude con un inquietante interrogativo \"CON CHI TI ALLEI?\", le stesse parole di Leto II, il quale doveva aver previsto tutto quello che sarebbe successo dopo la sua scomparsa ed operato in modo che Odrade arrivasse fin li per leggere quelle parole e comprendere quello che Taraza aveva gi\u00e0 compreso da tempo: il progetto del Tiranno sarebbe arrivato a termine, anche se ci\u00f2 avesse significato la fine della Sorellanza; l'unica speranza per loro era di adeguarsi a tale progetto. Odrade resta sconvolta dalla scoperta e comincia a nutrire dubbi sul loro piano di utilizzo di Sheeana e di Duncan.\nOrmai sono passati alcuni mesi dalla scomparsa di Teg, Duncan e Lucilla, le ricerche delle Matres Onorate, impadronitesi di Gammu, e delle Bene Gesserit continuano senza risultati; Taraza decide quindi di affidare tale compito a Burzmali, il pupillo di Teg e colui che ne ha preso il posto a capo delle forze armate della Sorellanza. Questi, utilizzando le capacit\u00e0 mentat insegnatogli dall'anziano \"bashar\", si rende conto che i tre debbono essere ancora su Gammu, anche se tutte le prove dimostrerebbero che siano fuggiti utilizzando un'astronave, e dopo poco tempo riesce a trovare segni segreti lasciati da Teg che gli permettono di mettersi in contatto con lui e di organizzare un piano di fuga per i tre. Ma quando i fuggiaschi lasciano il non-globo, si trovano circondati da navi nemiche; Teg si sacrifica per coprire la fuga a Lucilla e Duncan e viene catturato dalle forze della Dispersione e portato in una base nelle vicinanze della citt\u00e0 di Ysai (principale centro del pianeta Gammu). La Dispersione, onde conoscere dove sia fuggito Duncan, lo tortura utilizzando una speciale sonda-T, che provoca dolori lancinanti al \"bashar\", ma Teg subisce un'inaspettata mutazione: vede il tempo rallentare e la sua forza moltiplicarsi smisuratamente, e in un battito d'occhi riesce a liberarsi, distruggendo la macchina ed eliminando tutti i suoi torturatori e ogni altro militare della base. Quando l'azione \u00e8 finita anche per lui il tempo torna a scorrere alla velocit\u00e0 normale, al che fugge dalla base e si avvia alla citt\u00e0 dove in breve, grazie alla sua fama, riesce ad organizzare gruppi di veterani dei suoi eserciti, pronti a combattere le odiate Matres Onorate. Queste ultime, preoccupate dai nuovi poteri del \"bashar\", chiedono un incontro. Teg comprende rapidamente che non c'\u00e8 alcuna intenzione di parlamentare e scopre che le Matres riescono a tener assoggettati a loro gli uomini mediante la \"marchiatura\" (accoppiamento sessuale che rende l'uomo incapace di disobbedire). Anche lui, nei loro progetti, dovrebbe venire marchiato, ma scatenando la sua nuova forza il \"bashar\" fa strage all'interno del quartier generale nemico, distruggendolo completamente e uccidendo tutte le Matres Onorate (ad eliminarne pi\u00f9 di una in un colpo solo non era mai riuscito nessuno) e quasi tutti i militari (i sopravvissuti alimenteranno la leggenda del \"bashar\" invincibile). Tornato in contatto coi gruppi a lui fedeli, organizza dunque l'assalto e la cattura di una non-nave della Dispersione.\nIntanto, Duncan e Lucilla si erano divisi, mentre i loro liberatori hanno messo in atto una serie di manovre diversive per sviare gli inseguitori. Lucilla si \u00e8 travestita da playfem (prostituta di lusso) mentre Burzmali finge di essere un suo ricco cliente; Duncan invece \u00e8 stato fatto travestire da Tleilaxu, quindi tutti hanno ripreso il cammino verso Ysai, su strade diverse, ma mentre Lucilla e Burzmali sono riusciti ad arrivare in citt\u00e0 con pochi problemi, Duncan \u00e8 caduto in una trappola ed \u00e8 stato catturato, venendo poi portato da Murbella, una \"neovestita\" (novizia Matres Onorata) che ha il compito di marchiarlo. Fortunatamente arrivano l\u00ec anche Burzmali e Lucilla, che \u00e8 stata scambiata per una Matres Onorata, i quali riescono a catturare Murbella e liberare Duncan, non prima per\u00f2 che i due si siano accoppiati, raggiungendo la non-nave di Teg e partendo tutti quanti per Rakis.\nSu Rakis, per\u00f2, la situazione \u00e8 precipitata: con un attacco improvviso, le forze della Dispersione sono riuscite ad uccidere quasi tutti gli occupanti del tempio tra cui Waff e Taraza, e si sono salvate solo Odrade e Sheeana. Prima di spirare, Taraza \u00e8 riuscita a trasferire tutte le sue conoscenze e i ricordi ad Odrade, che \u00e8 quindi divenuta, almeno provvisoriamente, la nuova Suprema Reverenda Madre. Quando Teg arriva sul pianeta, sbarca coi suoi uomini e fa poi ripartire la non-nave per la Casa Capitolare, con Odrade, Sheeana, Lucilla, Burzmali, il ghola, la prigioniera Murbella e anche un verme che Sheeana ha condotto fin li. Teg riesce a far trapelare alla Dispersione la falsa notizia che sia Duncan che Sheeana siano rimasti su Rakis con lui: questa notizia rende pi\u00f9 facile la fuga, ma segna anche la fine per Dune e per Teg, perch\u00e9 le Matres Onorate, per essere certe di eliminare in un colpo solo le tre persone che pi\u00f9 odiano e temono, non esitano ad scatenare sul pianeta le loro armi pi\u00f9 terribili, che provocano la liquefazione dell'intera superficie distruggendo ogni forma di vita.\nIl romanzo termina sul pianeta dove ha sede la Casa Capitolare, con Odrade, nuova Suprema Reverenda Madre, che si trova alle prese con una situazione che non \u00e8 quella che la Sorellanza sperava. Duncan rifiuta di accoppiarsi con Sheeana o con qualsiasi altra persona le Bene Gesserit desidererebbero per la continuazione delle loro linee genetiche, e le Matres Onorate sono un pericolo sempre pi\u00f9 grande, ma finalmente comprende il piano messo a punto da Taraza: Dune doveva scomparire ed eliminare tutte le trote della sabbia che ancora portavano memoria del Tiranno, e tramite il verme di Sheeana il ciclo della Spezia doveva ricominciare su un altro pianeta, che \u00e8 proprio quello della Casa Capitolare su cui quindi si \u00e8 iniziato un complesso cambiamento climatico per renderlo deserto ed arido. Per\u00f2, nella mente di Sheeana, continua ad aleggiarle il dubbio che tutto ci\u00f2 fosse gi\u00e0 stato previsto dal Dio-serpente e rientrasse nel suo Sentiero Dorato."}
{"id": "281656", "revid": "486946", "url": "https://it.wikipedia.org/wiki?curid=281656", "title": "Eurofestival (1969)", "text": ""}
{"id": "281659", "revid": "486946", "url": "https://it.wikipedia.org/wiki?curid=281659", "title": "Eurofestival (1970)", "text": ""}
{"id": "281660", "revid": "124963245", "url": "https://it.wikipedia.org/wiki?curid=281660", "title": "Sentiero Dorato", "text": "Nell'universo fantascientifico di Dune creato da Frank Herbert, il Sentiero Dorato \u00e8 la strategia di Leto II per prevenire la distruzione dell'umanit\u00e0. Il Sentiero Dorato \u00e8 un tema importante dei romanzi \"I figli di Dune\", \"L'imperatore-dio di Dune\", \"Gli eretici di Dune\" e \"La rifondazione di Dune\".\nTrama.\nAttraverso la prescienza, Paul Atreides e Leto II vedono che l'umanit\u00e0 sar\u00e0 distrutta se continuer\u00e0 a restare confinata nell'universo conosciuto dell'Impero. Anche se la popolazione dell'Impero era costituita da miliardi e miliardi di individui, la tirannia di Leto II dimostra che l'umanit\u00e0 confinata in quella porzione di spazio pu\u00f2 ancora essere controllata da un singolo.\nUtilizzando i poteri di Kwisatz Haderach e la lunga vita conferitagli dalla simbiosi con la trota delle sabbie, Leto II governer\u00e0 per millenni l'Impero con mano pesante nei confronti di tutti coloro che in passato hanno cercato di ottenere il potere assoluto e il controllo sul futuro dell'umanit\u00e0 attraverso la prescienza: Gilda Spaziale e Bene Gesserit in particolar modo. \nProprio alla Sorellanza Bene Gesserit \u00e8 diretto per la maggior parte l'insegnamento di Leto, che le considera pi\u00f9 vicine a lui e pi\u00f9 ricettive. Per ottenere la loro obbedienza Leto II mantiene il monopolio sul ciclo della spezia, lasciando che si esaurisca lentamente con il retrocedere del deserto e la trasformazione di Arrakis in un rigoglioso pianeta verde. La preziosa sostanza viene centellinata dalle riserve del tiranno. La spezia diventa talmente preziosa che \u00e8 possibile portare in una valigetta il valore di un intero pianeta. I viaggi e i commerci interplanetari stagnano per millenni, perch\u00e9 senza la spezia i navigatori della Gilda non sono in grado di attraversare lo spazio, n\u00e9 d'altra parte osano pi\u00f9 sfidare l'Imperatore Dio che li tiene letteralmente al guinzaglio. La razza umana \u00e8 frustrata e per lo pi\u00f9 confinata a livello planetario, pur vivendo in un regime di pace e benessere assoluti.\nSeguendo il proprio piano, Leto II inoltre impianta nella discendenza degli Atreides un gene in grado di nascondere i suoi portatori alla visione presciente: ad esempio Siona, figlia di Moneo, \u00e8 portatrice del no-gene. L'obiettivo di Leto II \u00e8 quello di creare una intera stirpe di umani 'invisibili' ai prescienti, da qui l'utilizzo di Duncan Idaho come 'stallone' per creare con Siona una dinastia Atreides artificialmente potenziata.\nAlla morte di Leto, per\u00f2, il suo corpo ormai trasformato in verme produce nuove trote della sabbia. Ci\u00f2 da inizio ad un nuovo ciclo della spezia su Arrakis che, insieme alla libert\u00e0 dalla schiavit\u00f9 del tiranno, causa la grande Dispersione: miliardi di esseri umani si riversano fuori dal vecchio Impero, ormai moribondo, alla ricerca di nuovo spazio vitale. Ci\u00f2 garantir\u00e0 la sopravvivenza della razza e ne accelerer\u00e0 il progresso.\nAlla fine de \"La Rifondazione\", le Bene Gesserit prendono in mano con una nuova consapevolezza le sorti del vecchio Impero, che ormai non \u00e8 altro che un puntino insignificante in un brulicante universo: ora hanno dalla loro la conoscenza su come ricreare a piacimento il ciclo della spezia su qualsiasi pianeta, garantendo cos\u00ec la sopravvivenza della Sorellanza e delle antiche pratiche; ci\u00f2, in linea di principio, pu\u00f2 permettere loro di riportare la civilt\u00e0 nella grande Dispersione."}
{"id": "281661", "revid": "599", "url": "https://it.wikipedia.org/wiki?curid=281661", "title": "Triangolo di Stiefel", "text": ""}
{"id": "281664", "revid": "1974457", "url": "https://it.wikipedia.org/wiki?curid=281664", "title": "Microfiltrazione", "text": "La microfiltrazione \u00e8 un processo di filtrazione che rimuove le particelle solide da un fluido o da un gas facendolo passare attraverso una membrana microporosa. \nGeneralit\u00e0.\nIl diametro dei pori delle membrane filtranti va dai 0,1 ai 10 \u00b5m. Si tratta di un processo molto simile a quelli di osmosi inversa, ultrafiltrazione e nanofiltrazione da cui differisce quasi esclusivamente per le dimensioni delle particelle trattenute.\nViene utilizzata principalmente nei processi di potabilizzazione dell'acqua per la rimozione dei batteri patogeni, e nell'industria alimentare per eliminare sostanze indesiderate da prodotti liquidi come vino o latte che ne possono causare il deperimento. Pu\u00f2 essere usata anche negli impianti di trattamento delle acque reflue come trattamento finale per depurare completamente l'effluente chiarificato.\nAmbito di applicazione.\nTrattamento delle acque.\nAlla microfiltrazione dell'acqua a volte si aggiungono scaglie di rame o argento microforate, essendo tali metalli antibatterici naturali e si antepone un processo di prefiltrazione articolata, basato sull'uso di principi attivi naturali (carboni attivi vegetali) capaci di raccogliere e trattenere a lungo sedimenti, cloro ed altre sostanze inquinanti. In questo caso per evitare la saturazione, nei grossi impianti, persone esperte devono monitorare la capacit\u00e0 di filtrazione rimasta.\nIl processo vero e proprio avviene per mezzo di membrane, in genere con un diametro dei pori inferiore o uguale a 0,5\u00a0\u00b5m (micrometri), le quali hanno la funzione di trattenere nelle loro maglie i microrganismi, in caso di bevande limpide, come vino o birra, \u00e8 possibile ottenere la totale \"stabilit\u00e0\" microbiologica, utilizzando membrane con dimensione di griglia da 0,1 a 0,45 micron, dette assolute, impiegate anche nei dispositivi definiti purificatori, da non confondere con i \"depuratori\", disponibili anche per uso casalingo, adottati nel caso si desideri disporre di acqua priva di qualsiasi sostanza estranea ad esclusione dei sali minerali.\nNell'industria alimentare.\nL'utilizzo di processi di microfiltrazione si \u00e8 esteso progressivamente anche alle industrie alimentari, specialmente per il trattamento del vino e del latte, ma anche per tutti quegli elementi liquidi che necessitano di essere privati da sostanze indesiderate come batteri o altri microrganismi dannosi che ne comprometterebbero l'igiene.\nNel settore enologico la microfiltrazione sta gradualmente sostituendo il processo di pastorizzazione, poich\u00e9 permette di mantenere le caratteristiche organolettiche del vino, rendendolo allo stesso tempo in grado di sopportare bene stress da trasporto o immagazzinamento.\nNel settore caseario vengono usate particolari membrane ceramiche, con pori dal diametro di circa 1,4\u00a0\u00b5m, poich\u00e9 misure pi\u00f9 strette non consentirebbero il passaggio della caseina."}
{"id": "281666", "revid": "1543377", "url": "https://it.wikipedia.org/wiki?curid=281666", "title": "La rifondazione di Dune", "text": "La rifondazione di Dune \u00e8 un romanzo di fantascienza del 1985 di Frank Herbert, sesto e ultimo capitolo del Ciclo di Dune scritto dall'autore originale. Il ciclo ha avuto una prosecuzione, vent'anni dopo, ad opera del figlio Brian Herbert insieme a Kevin J. Anderson.\nTrama.\nLa storia si svolge una decina di anni dopo gli eventi narrati nel romanzo precedente, \"Gli eretici di Dune\", culminati con la distruzione del pianeta Dune.\nL'ordine universale \u00e8 ormai da tempo sconvolto dalle Matres Onorate, che hanno sconsideratamente distrutto il pianeta Rakis, un tempo Arrakis, l'unico luogo dell'universo dove esistesse il Melange allo stato naturale, e hanno sterminato i Bene Tleilax, gli unici in grado di crearlo artificialmente. Questo ha portato a una libera conquista del vecchio Impero, il che mette in serio pericolo la realizzazione del Sentiero Dorato stabilito dall'Imperatore-Dio Leto Atreides II, e quindi, in ultima analisi, il futuro stesso dell'umanit\u00e0.\nDelle antiche fazioni che governavano l'impero, l'unica che ha ancora la forza e la volont\u00e0 per cercare di opporsi alle malvagie conquistatrici \u00e8 la Sorellanza Bene Gesserit, che proprio per questo \u00e8 diventata l'obiettivo principale dell'offensiva delle Matres Onorate. Negli ultimi anni, decine di pianeti controllati dalla Sorellanza sono caduti nelle mani delle Matres Onorate, in particolare Lampadas, dove sorgeva una scuola in cui studiavano le pi\u00f9 promettenti novizie della Sorellanza, e per questo difesa dalle migliori forze Bene Gesserit guidate dal comandante supremo Burzmali. Tutti sono morti in seguito all'attacco, ma poco prima della distruzione la direttrice Lucilla \u00e8 riuscita a convincere il capo degli Ebrei (discendenti dell'antico popolo terrestre e che ha subito una nuova diaspora) a permettere di condividere le sue memorie (capacit\u00e0 che hanno le Bene Gesserit di scambiarsi tutti i ricordi, loro e di quelle che le hanno precedute) con Rebecca, una giovane che presenta le caratteristiche peculiari di Reverenda Madre Selvatica. Dopo la condivisione, tutto il gruppo degli ebrei \u00e8 fuggito su Gammu, dove, al momento della conquista da parte delle Matres Onorate, si \u00e8 nascosto in una non-camera (ambiente segreto non rilevabile da alcuno strumento n\u00e9 dai Veridici).\nSul pianeta segreto della Casa Capitolare, sotto l'attento controllo di Sheeana, procede il processo di desertificazione, per ricreare l'antico ciclo ecologico dei vermi delle sabbie e del Melange; qui la Madre Superiora della Sorellanza Bene Gesserit, Odrade, \u00e8 tormentata da inquietanti sogni (in particolare una mostruosa creatura armata di ascia che l'insegue) che la convincono che l'arrivo delle Matres \u00e8 imminente, e da grossi dubbi su quali siano le contromisure da intraprendere per fermare la completa distruzione del loro ordine che appare inarrestabile. Le sue speranze sono riposte su due persone in particolare: il bambino ghola (clone) del defunto \"bashar\" Miles Teg, ottenuto grazie alle vasche axlotl ed alla tecnologie scambiate con il Bene Tleilax, che esse stanno addestrando per divenire il nuovo comandante supremo ed a cui saranno reimpiantate le conoscenze dell'originale Teg; e Murbella, l'unica Matres Onorata che siano riuscite a catturare, rivoltando contro di lei l'arma dell'assoggettamento sessuale, grazie al giovane ghola, nato dalle cellule dell'eroico Duncan Idaho, e che ora sta per diventare una Reverenda Madre, unendo in una sola persona la saggezza e le capacit\u00e0 delle Bene Gesserit e la forza delle Matres.\nPoich\u00e9 le Matres Onorate pensano che Murbella e Duncan siano morti nella distruzione di Dune, essi vengono tenuti costantemente in una non-nave nascosta sul pianeta, in cui \u00e8 imprigionato anche Scytale, l'ultimo Tleilaxu sopravvissuto al genocidio perpetrato dalle Matres nei loro confronti, e dal quale le Bene Gesserit vorrebbero conoscere i particolari che ancora ignorano del ciclo di creazione dei ghola.\nDortujla, la Reverenda Madre a capo della Rocca sul pianeta Buzzell, giunge inaspettatamente e comunica di essere entrata in contatto coi Manipolatori, una delle misteriose razze ritornate dalla Dispersione, che controllano i Futar, una sorta di sanguinari predatori semi-umani dall'intelligenza ridotta. I Manipolatori propongono un'alleanza contro le Matres Onorate; Dortujla avverte tuttavia con la sua analisi mentat che essi intendono in realt\u00e0 sottomettere le Bene Gesserit. Essi hanno anche parlato confusamente di un pericolo proveniente dallo spazio esterno e che sarebbe la causa della fuga delle Matres Onorate, del loro ritorno nell'antico Impero e del fatto che esse disporrebbero di un'arma segreta, che potrebbero per\u00f2 usare una volta sola. Le due donne si domandano come mai Buzzell, pur essendo facilmente espugnabile, non sia ancora stato attaccato dalle Matres, e giungono alla conclusione che esse abbiano dei progetti sul pianeta. Odrade intuisce l'opportunit\u00e0 e ordina a Dortujla di ritornare su Buzzell con un'offerta di resa: una volta catturata dalle Matres dovr\u00e0 proporre un incontro tra Odrade e la \"Regina Ragno\", la Suprema Matres Onorata, che dovr\u00e0 avvenire su Junction, l'antica base centrale della Gilda Spaziale, su cui ora le Matres hanno stabilito la capitale dei loro domini, dal momento che Miles Teg aveva una particolareggiata conoscenza di quel pianeta durante la sua precedente vita.\nNell'attesa di notizie da Buzzell, Odrade e Duncan iniziano a progettare un piano d'azione, che comprende come prime tappe il reimpianto dei ricordi originari sul ghola di Teg e l'Agonia della Spezia per Murbella per farla diventare una Reverenda Madre a tutti gli effetti. Deve per\u00f2 scontrarsi con l'ostilit\u00e0 di Bellonda, una delle tre Reverende Madri che formano il Consiglio supremo della Sorellanza (insieme alla stessa Odrade e all'anziana Tamalana), portavoce della fazione pi\u00f9 tradizionalista e preoccupata che i ghola, in particolare Duncan Idaho, possano costituire dei nuovi \"Kwisatz Haderach\" potenziali, come Paul Atreides e suo figlio Leto II, rappresentando quindi un pericolo mortale per le Bene Gesserit. Approfittando di un'assenza di Odrade, Bellonda si introduce nella non-nave con l'intenzione di eliminare Duncan, ma quest'ultimo riesce a farla recedere dai suoi propositi, facendola adeguare maggiormente, anche se sempre in maniera critica, alle scelte di Odrade.\nCon il ripristino dei ricordi originali di Miles Teg, il vecchio \"bashar\" ha qualche problema a coesistere col corpo di un bambino, ma riesce a riprendere in pieno le sue funzioni di comandante supremo grazie all'aiuto di Streggi (una novizia che Odrade aveva notato per le sue qualit\u00e0 e che aveva nominato sua assistente) e tramite le conoscenze della sua vita precedente, progetta un dettagliato piano di battaglia.\nNel frattempo Sheeana comunica la notizia tanto attesa: ha finalmente individuato dei piccoli Vermi. Finalmente, il ciclo del Melange sta ricominciando.\nMurbella si sottopone all'agonia della spezia, particolarmente pericolosa e dolorosa per lei, un'ex-Matres Onorata, divenendo una Reverenda Madre a tutti gli effetti.\nDortujla ritorna dai protagonisti, seppure malconcia (in quanto le Matres hanno tentato di avvelenarla), con notizie dalla \"Regina-ragno\", che ha accettato di incontrare Odrade su Junction, segno che il piano procede come previsto. Viene deciso che la delegazione sar\u00e0 formata, oltre che da Odrade, anche da Tamalana, Dortujla e alcune novizie come guardie del corpo. Poich\u00e9 il rischio di non tornare \u00e8 molto alto, ognuna deve condividere i propri ricordi con un'altra Sorella. In particolare, Odrade \"condivide\" con Murbella e Sheeana, candidandole con questo atto a succederle alla guida della Sorellanza. Contemporaneamente alla delegazione si muove la forza d'attacco, guidata da Teg e con Murbella come sovraintendente. Sheeana e Bellonda restano al sicuro alla Casa Capitolare.\nIl piano prevede inizialmente un attacco diversivo su Gammu, in modo da attirare l\u00ec buona parte delle forze delle Matres Onorate. L'attacco ha un successo superiore alle aspettative e in breve il pianeta viene occupato, permettendo agli Ebrei, tra gli altri, di tornare in superficie, e a Rebecca di presentarsi al cospetto di Murbella per poter condividere con le Bene Gesserit i ricordi di Lucilla e degli altre milioni di Reverende Madri che popolavano Lampadas. Subito dopo la flotta Bene Gesserit si sposta rapidamente su Junction attaccandolo, mentre Odrade \u00e8 ancora in colloquio con la Regina-Ragno. Anche qui la conquista si dimostra pi\u00f9 facile del previsto e in breve Teg pu\u00f2 ricongiungersi con Odrade, unica sopravvissuta della delegazione, per analizzare gli ultimi avvenimenti. I due capiscono per\u00f2 subito che ci sono state delle anomalie in questa guerra: troppo facili le conquiste, troppo poche perdite e, fatto veramente incredibile, tra le loro forze non ci sono stati feriti, solo alcuni morti i cui cadaveri per\u00f2 non presentano tracce di sangue. In breve il mistero viene risolto e la situazione si ribalta: le Matres Onorate utilizzano l'arma segreta di cui aveva parlato Dortujla, un'arma che uccide gli esseri viventi senza, apparentemente, ferirli. Buona parte delle truppe Bene Gesserit vengono annientate e Teg e Odrade presi prigionieri.\nMurbella allora scende sul pianeta, approfittando del fatto di essere ancora una Matres Onorata a tutti gli effetti, si presenta a Logno, divenuta nel frattempo la nuova Suprema Matres, e la uccide insieme ad alcune delle sue accolite, dimostrando cos\u00ec che le nuove capacit\u00e0 apprese dalle Bene Gesserit \u00e8 stata trasformata in un'arma praticamente imbattibile. Libera Teg ma non riesce ad impedire che Odrade venga uccisa; prima che essa spiri riesce tuttavia a \"condividere\" un'ultima volta apprendendo le cose che Odrade aveva scoperto nel suo incontro con la Regina-Ragno. Secondo le regole delle Matres Onorate, avendo eliminato la vecchia Grande Matres, Murbella ha il diritto a prenderne il posto, ma, secondo le regole delle Bene Gesserit, essa \u00e8 anche la nuova Suprema Reverenda Madre, quindi si ritrova contemporaneamente a capo di entrambe le Sorellanze: il piano di Odrade \u00e8 giunto a compimento.\nRitornata alla Casa Capitolare, Murbella porta con s\u00e9 il Consiglio delle Matres Onorate, onde fare accettar loro il cambiamento e l'integrazione tra i due ordini. La maggior parte di loro non comprende ma, abituate ad obbedire agli ordini della pi\u00f9 forte, si adegua.\nAnche all'interno delle Bene Gesserit non tutte sono convinte sulla bont\u00e0 dell'idea, in particolar modo Sheeana, che ha avuto strane visioni; questa si accorda con Duncan Idaho per fuggire utilizzando la gigantesca non-nave, portando con loro Teg, Scytale, gli ebrei, alcuni futar portati da Junction e alcuni piccoli vermi. Murbella riesce a scoprire i loro piani all'ultimo minuto ma non \u00e8 in grado di fermarli, rendendosi comunque conto che la partenza di Duncan risolve diversi problemi per lei, che altrimenti si sarebbe trovata a dover scegliere tra l'amore per lui e le nuove responsabilit\u00e0.\nIl libro termina con due nuovi personaggi che osservano - non \u00e8 chiaro da dove - la fuga della non-nave. Sono Daniel e Marty, una misteriosa coppia di anziani che erano fugacemente comparsi in alcune confuse visioni di Duncan. Dal loro ultimo dialogo parrebbe che essi appartengano al Bene Tleilax, forse un tipo particolare di Volti danzanti.\nQuestioni irrisolte.\n\u00c8 probabile che Frank Herbert, prima della propria scomparsa, avesse intenzione di continuare il ciclo, visto il gran numero di interrogativi che rimangono in sospeso alla conclusione del romanzo. In particolare, la fusione tra Matres Onorate e Bene Gesserit andr\u00e0 in porto? E quale sar\u00e0 il destino dei fuggiaschi: daranno origine ad una nuova Dispersione? Quale sar\u00e0 il ruolo di Scytale (che porta dentro di s\u00e9 una capsula contenente i geni di milioni di Tleilaxu)? Come si evolveranno i due ghola, Teg e Duncan? Chi sono i due misteriosi osservatori comparsi alla fine del libro? Qual era il pericolo sconosciuto che minacciava le Matres Onorate e le aveva spinte a lasciare le regioni periferiche per tornare nel Vecchio Impero?\nIl figlio Brian Herbert insieme a Kevin Anderson oltre vent'anni dopo ha scritto due romanzi che portano a compimento la storia: \"I cacciatori di Dune\" e \"Sandworms of Dune\", anche conosciuti come \"Dune 7\", dichiarando di basarsi su alcuni appunti lasciati dal padre.\nTraduzione italiana.\nQuesto \u00e8 l'unico romanzo del ciclo il cui titolo non \u00e8 stato tradotto letteralmente.\nL'espressione \"Golden Path\" \u00e8 stata tradotta in qualche volume della serie come \"Sentiero Dorato\", in altri (tra cui questo) \"Via Aurea\".\nI traduttori dei primi tre volumi hanno tradotto l'espressione \"Face dancer\" come \"Volti danzanti\", mentre dal quarto in poi hanno preferito \"Danzatori del volto\"."}
{"id": "281667", "revid": "709565", "url": "https://it.wikipedia.org/wiki?curid=281667", "title": "Darwi Odrade", "text": "La Reverenda Madre Odrade, anche conosciuta come Darwi Odrade o Dar, \u00e8 un personaggio del ciclo di Dune creato da Frank Herbert. \u00c8 un'importante figura nei romanzi \"Gli eretici di Dune\" e \"La rifondazione di Dune\"."}
{"id": "281669", "revid": "394", "url": "https://it.wikipedia.org/wiki?curid=281669", "title": "Percloroetilene", "text": ""}
{"id": "281673", "revid": "278830", "url": "https://it.wikipedia.org/wiki?curid=281673", "title": "Cerchiobottismo", "text": "Cerchiobottismo \u00e8 una parola gergale di origine giornalistica che indica una posizione non netta tra due o pi\u00f9 possibili alternative.\nOrigine.\nDeriva dalla locuzione \"dare un colpo al cerchio e uno alla botte\". Il vocabolo \u00e8 stato coniato dal giornalista Giovanni Valentini sulle pagine del quotidiano \"La Repubblica\" in un articolo del 2 marzo 1996 dedicato all'escalation televisiva della Cecchi Gori Group. Il significato del termine \u00e8 stato poi chiarito dall'autore in un successivo articolo del 6 luglio dello stesso anno.\nDefinizione.\nIndica l'atteggiamento di chi, trovandosi a dover scegliere tra pi\u00f9 alternative o ad esprimere una propria opinione, assume una posizione non netta, intermedia rispetto alle possibili opzioni. Questo non \"entrare nel merito\" ha in genere la finalit\u00e0 di non scontentare altri o di non esporsi a critiche o a giudizi altrui. A volte \u00e8 utilizzato come sinonimo di altri neologismi, quali terzismo, paraculismo o monopesismo."}
{"id": "281689", "revid": "1566286", "url": "https://it.wikipedia.org/wiki?curid=281689", "title": "Nanni Loy", "text": "\u00c8 famoso per aver introdotto in Italia la telecamera nascosta nella suo programma televisivo \"Specchio segreto\", per la RAI, nel 1964.\nBiografia.\nNanni Loy lavor\u00f2 come assistente di Goffredo Alessandrini, Luigi Zampa e Augusto Genina, documentarista, regista e montatore.\nDopo essersi diplomato presso il Centro sperimentale di cinematografia di Roma nel 1948, esord\u00ec alla regia con \"Parola di ladro\" (1957), umoristico e fine giallo in costume, diretto assieme a Gianni Puccini, con il quale gir\u00f2 l'anno successivo \"Il marito\". Dopo aver consolidato la sua vena umoristica con \"Audace colpo dei soliti ignoti\" (1959), si afferm\u00f2 con due film sulla Resistenza: \"Un giorno da leoni\" (1961) e \"Le quattro giornate di Napoli\" (1962), affresco popolare e vigoroso, per poi dedicarsi alla spiritosa trasmissione televisiva \"Specchio segreto\" (1964), prima apparizione italiana del genere della \"candid camera\".\nNel 1971 fu uno degli ottocento firmatari di un documento, pubblicato dal settimanale \"L'Espresso\", che indicava un coinvolgimento del commissario Luigi Calabresi nella morte di Giuseppe Pinelli presso la Questura di Milano, misfatto le cui circostanze non furono mai chiarite e per il quale era stata ipotizzata una corresponsabilit\u00e0.\nIn qualit\u00e0 di regista si distinse nella sua critica sociale con il film drammatico \"Detenuto in attesa di giudizio\" (1971) e con il satirico \"Sistemo l'America e torno\" (1974). Dopo \"Viaggio in seconda classe\" (1977), per la televisione, realizz\u00f2 \"Caf\u00e9 Express\" (1980), \"Testa o croce\" (1982), \"Mi manda Picone\" (1984), \"Amici miei - Atto III\u00ba\" (1985), \"Scugnizzi\" (1989) e \"Pacco, doppio pacco e contropaccotto\" (1993). Da ricordare, tra le sue ultime opere, la miniserie televisiva \"A che punto \u00e8 la notte\" (1994) e la regia teatrale di \"Scacco pazzo\".\nSposato con Bianca Marchesano, Nanni Loy ha avuto quattro figli: Caterina, Francesco (musicista rock del gruppo Loy e Altomare), Tommaso e Guglielmo. Mor\u00ec all'et\u00e0 di 69 anni per un attacco cardiaco il 21 agosto del 1995 e la sua salma riposa al cimitero del Verano di Roma."}
{"id": "281698", "revid": "17654", "url": "https://it.wikipedia.org/wiki?curid=281698", "title": "Colombia Britannica", "text": ""}
{"id": "281701", "revid": "767487", "url": "https://it.wikipedia.org/wiki?curid=281701", "title": "Choum", "text": "Choum (\u0634\u0648\u0645 in arabo) \u00e8 una cittadina situata in mezzo al deserto nella parte nord della Mauritania, nella regione di Adrar, ricca di giacimenti granitici.\nOccupava una posizione strategica nelle vie di comunicazione commerciali trans-sahariane; con il declino di tale via commerciale, anche la citt\u00e0 ha subito un progressivo abbandono.\nNel 1977, sospettata di essere una base del Fronte Polisario, fu attaccata dalle truppe francesi; nella citt\u00e0 sono ancora presenti fortificazioni di quel periodo.\nCon una popolazione di circa 5.000 abitanti, Choum si raggiunge seguendo la pista del treno che parte da Nouadhibou, e si raggiunge in circa due giornate di fuoristrada piuttosto impegnativo. Le temperature diurne possono raggiungere i 45\u00b0 (in estate)."}
{"id": "281702", "revid": "125710796", "url": "https://it.wikipedia.org/wiki?curid=281702", "title": "Volkswagen Golf", "text": "La Volkswagen Golf \u00e8 un'autovettura che appartiene al segmento C (compatte - kompaktklasse) presentata dalla casa tedesca Volkswagen nella primavera del 1974, e da allora divenuta in breve tempo suo simbolo. Nel mercato nordamericano la I e la V serie sono state commercializzate con il nome di Volkswagen Rabbit, le restanti (II-III-IV-VI e VII) con la denominazione \"Golf\". Nel corso degli anni si sono succedute otto generazioni.\nContesto.\n\u00c8 stata realizzata gi\u00e0 all'inizio in diverse varianti: berlina 3 e 5 porte, cabriolet, e poco dopo anche pick-up (denominato Caddy) e la 3 volumi, venduta come modello a parte che nel corso degli anni ha cambiato tre nomi sul mercato europeo: \"Jetta\" (prime due serie), \"Vento\" (terza serie) e \"Bora\" (quarta serie). L'attuale versione a 3 volumi, che condivide anche il frontale con la Golf, ha riassunto dalla quinta serie il nome iniziale Jetta, che ha sempre caratterizzato la versione destinata all'America. Dalla terza serie \u00e8 stata prodotta anche una variante station wagon, denominata \"Variant\" e dalla quinta serie anche una variante monovolume, chiamata \"Golf Plus\", pi\u00f9 alta e volta alla maggiore abitabilit\u00e0 rispetto alla versione berlina. La Golf Plus, nella settima serie, \u00e8 stata sostituita dalla Golf Sportsvan, piccola monovolume. \u00c8 stata per 13 anni consecutivi l'autovettura pi\u00f9 venduta d'Europa, primato che le fu tolto nel 1994 dalla Fiat Punto. \u00c8 poi tornata in vetta alle vendite nel vecchio continente ad anni alterni, sfidandosi di volta in volta con numerose concorrenti. La Golf era stata l'unica vettura Volkswagen ad aver ottenuto il premio Auto dell'anno nel 1992 con la terza serie, prima che la Volkswagen Polo vincesse tale titolo nel 2010.\nPrima serie (1974-1983).\nProdotta dal 1975 al 1983 su disegno di Giorgetto Giugiaro, la prima serie della Golf venne denominata \"Rabbit\" in Nordamerica e \"Caribe\" in America Latina. Nel 1993 gli impianti produttivi della \"Golf\" prima serie furono trasferiti negli stabilimenti sudafricani della VW, dove il modello \u00e8 stato prodotto fino al 2010 con il nome di Volkswagen City Golf.\nLa Golf Diesel esord\u00ec con motore di 1471\u00a0cm\u00b3 e potenza da 50 CV con velocit\u00e0 massima di 140\u00a0km/h; successivamente la cilindrata pass\u00f2 a 1588\u00a0cm\u00b3 e la potenza crebbe a 54 CV.\nSeconda serie (1983-1991).\nLa Golf di seconda generazione venne introdotta sul mercato nel 1983. Con questa generazione esordirono una versione turbodiesel chiamata GTD, una versione a trazione integrale ed una dotata di alimentazione mediante un compressore centrifugo. Usc\u00ec di produzione nel 1992.\nTerza serie (1991-1997).\nLa terza serie della Golf esord\u00ec nel 1991. L'anno seguente venne premiata Auto dell'anno 1992. Con la terza serie venne proposta per la prima volta una versione station wagon chiamata Variant. La produzione termino nel 1999.\nQuarta serie (1997-2006).\nLa fine del 1997 segna l'inizio della commercializzazione della nuova Golf, giunta alla quarta generazione. Si tratta di un modello completamente nuovo tecnologicamente ma non lo si pu\u00f2 definire innovativo sotto il profilo estetico; vengono ripresi infatti in buona parte i tratti della fortunata serie precedente, infatti i gruppi ottici anteriori e posteriori sono molto simili, sia nella versione base sia nella Variant.\nQuinta serie (2003-2008).\nLa quinta serie della Golf \u00e8 stata presentata nel 2003 e condivide (quasi) tutti i suoi motori con la cugina Audi A3. La versione Variant esordisce solo nel maggio del 2007.\nSesta serie (2008-2012).\nLa sesta serie di Volkswagen Golf, \u00e8 commercializzata come nuovo modello ma, di fatto, \u00e8 un restyling della quinta serie, affidato a Walter De Silva, il quale si avvale della collaborazione del compatriota Flavio Manzoni. La \"Golf VI\" \u00e8 stata presentata al Salone dell'automobile di Parigi il 4 ottobre del 2008, per entrare in produzione a partire dal dicembre dello stesso anno.\nSettima serie (2012-2019).\nLa settima serie di Volkswagen Golf viene presentata al pubblico il 4 settembre 2012 e commercializzata a partire dalla fine del 2012. Il design dell'autovettura viene affidato a Walter de Silva e riprende quello della pi\u00f9 piccola Polo e prosegue il percorso stilistico voluto da De Silva e Flavio Manzoni.\nOttava serie (dal 2019).\nL'ottava serie di Volkswagen Golf viene presentata al pubblico il 24 ottobre 2019 e commercializzata a partire dalla fine dello stesso anno.\nI modelli sportivi GTI.\nLe prime cinque generazioni.\nLa prima Golf GTI fu pensata il 18 marzo del 1973 dall'ingegner Lowemberg del reparto ricerca e sviluppo VW, con 110 cavalli e soli 810\u00a0kg di peso; il rapporto peso/potenza di questa prima Gti era di 7,36\u00a0kg per cavallo. Il progetto iniziale si svilupp\u00f2 come un esperimento, i vertici del gruppo, dopo una serie di tentennamenti, decisero di presentarla al salone di Francoforte nel 1975 producendone 5 000 esemplari e lanciando la vendita nel 1976. La sigla GTI \u00e8 l'acronimo di \u201cGran Turismo Iniezione\u201d ed \u00e8 contraddistinta dalla presenza di griglie a nido d'ape e listelli di colore rosso sulla calandra. Nel 1982 la Gti ha subito un incremento di cilindrata fino a 1.8L, con un aumento di 2\u00a0CV ma un andamento di coppia totalmente diverso rendendo la macchina molto pi\u00f9 rapida e ricca di coppia perdendo un po' nell'allungo. Il rapporto kg/CV rimase imbattuto per anni, visto anche le meno fortunate serie sportive 3 e 4, fino all'avvento della penultima GTI (la quinta serie) che vantava un rapporto di 6,65\u00a0kg per cavallo. Nel corso del 2006 \u00e8 stata presentata anche la Golf GTI Edition 30. Questa versione si differenzia dalla normale GTI per il motore da 230\u00a0CV, i cerchi da 18 pollici neri, il pomello del cambio con la forma della palla da golf (presente nella prima versione della GTI). L'Edition 30 \u00e8 nata per festeggiare il trentennale della nascita della GTI. Per ogni anno, il motore \u00e8 stato potenziato e si \u00e8 cercato di mantenere sempre intatto lo spirito e le caratteristiche della prima versione. Verso la fine degli anni ottanta, la Golf GTI 16V \u00e8 stata impiegata nei rally, dove partecipa e vince il Rally della Costa d'Avorio nel 1987, con alla guida Kenneth Eriksson.\nSesta generazione MK6 GTI.\nAl salone di Parigi, nel 2008 venne presentata la Golf GTI VI, lo stile delle linee della Golf \u00e8 firmato, come fu nella prima serie per opera di Giorgetto Giugiaro, da un designer italiano, ovvero Walter de Silva (che ha supervisionato il lavoro di Klaus Bischoff e Mark Lichte). Per quanto riguarda, invece, la messa a punto da segnalare il lavoro del pilota professionista Hans Joachim Stuck.\nLa Golf GTI VI si distingue dalle versioni normali per pochi dettagli estetici: paraurti modificati, minigonne laterali, uno spoiler posteriore, cerchi in lega a cinque fori, un estrattore finale che incornicia due scarichi cromati, uno a destra e uno a sinistra. Gli interni sono caratterizzati da sedili sportivi anteriori che riprendono, come un omaggio, i colori dei rivestimenti della capostipite.\nLa versione GTI rispetto al modello base, \u00e8 dotata di sospensioni sportive irrigidite che rendono l'auto pi\u00f9 bassa di 22\u00a0mm all'anteriore e 15\u00a0mm al posteriore; impianto frenante potenziato fari posteriori a LED, differenziale elettronico e motore 2.0 TSI che subendo modifiche a pistoni, fasce elastiche, pompe dell'olio e del carburante e introducendo un nuovo sensore massa/aria, sviluppa 211 CV, con una coppia di 280 Nm erogati in modo constante da 1700 a 5200 giri, omologato Euro 5. La vettura raggiunge i 100\u00a0km/h, da ferma, in 6,9 secondi, e raggiunge una velocit\u00e0 di punta massima di circa 238\u00a0km/h e un consumo dichiarato di 13,7\u00a0km/L.\nSettima generazione MK7 GTI.\nCon la settima generazione, per la prima volta, la versione GTI viene prodotta in due configurazioni di potenza, equipaggiate entrambe con lo stesso motore base 2.0 litri TSI ma divise da 10 CV (220 e 230) di potenza massima e dotazioni differenti: Il quattro cilindri deriva dall'unit\u00e0 adottata dalla serie precedente, dal quale tuttavia differisce per la rielaborazione della testata. L'unit\u00e0 propulsiva eroga in entrambe le varianti 350 Nm di coppia massima ed \u00e8 omologata con la sigla Euro 6 oltre a essere associata al sistema Start&amp;Stop. Il cambio pu\u00f2 essere manuale a 6 marce o a doppia frizione, sempre a 6 rapporti. I consumi dichiarati dal costruttore parlano di 6,0 L/100\u00a0km con trasmissione manuale, mentre le emissioni inquinanti di CO2 si pongono a quota 139 g/km. Il peso della vettura \u00e8 sceso di circa 42\u00a0kg rispetto alla versione precedente. La GTI con trasmissione manuale scatta da 0 a 100\u00a0km/h in 6,5 secondi e raggiunge i 246\u00a0km/h, mentre quella con il cambio a doppia frizione tocca i 100\u00a0km/h, da ferma, in 6,4 secondi per una velocit\u00e0 massima di 250\u00a0km/h. Solo la versione da 230 CV \u00e8 dotata di differenziale autobloccante anteriore, l'impianto frenante maggiorato con quattro dischi ventilati e le pinze freno con la scritta GTI. La GTI di settima generazione con 230 CV \u00e8 stata chiamata GTI Performance.\nLa versione restyling introdotta dal 2017, anche detta MK7.5, prevede due livelli di potenza (equipaggiando lo stesso motore base 2.0 litri TSI): quella da 230 CV e la Performance da 245 CV; le differenze tra le due configurazioni sono le stesse gi\u00e0 elencate sopra tra la MK7 GTI e GTI Performance. \nNel 2019 viene introdotta la versione GTI TCR che monta il medesimo propulsore ma erogando ben 290 CV.\nProduzione.\nLa Golf viene assemblata in Europa negli stabilimenti tedeschi di Wolfsburg, Zwickau-Mosel e in Belgio a Bruxelles. Dal 1975 incominci\u00f2 a essere assemblata anche in Bosnia ed Erzegovina, nello stabilimento di Sarajevo, ma nel 1992 la produzione locale viene interrotta a causa delle guerre jugoslave, che provocarono la distruzione della citt\u00e0, per poi ricominciare a fine anni novanta per la produzione della Golf Mk4. Lo stabilimento brasiliano di Curitiba dal 1999 produce le Golf destinate al mercato sudamericano. In Sudafrica, nella storica fabbrica di Uitenhage (che dal 1978 sforna le Golf), nel 2004 \u00e8 incominciata la produzione della quinta serie. Dal 2003 \u00e8 costruita anche in Cina presso Changchun dove vengono prodotte anche la Bora e alcuni modelli di Audi. Inoltre dal 2005 \u00e8 prodotta anche in Ucraina nello stabilimento della JSC Eurocar dove vengono assemblate anche alcuni modelli di Audi e \u0160koda."}
{"id": "281703", "revid": "339392", "url": "https://it.wikipedia.org/wiki?curid=281703", "title": "A.S. Varese 1910", "text": ""}
