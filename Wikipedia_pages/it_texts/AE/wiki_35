{"id": "297809", "revid": "124580309", "url": "https://it.wikipedia.org/wiki?curid=297809", "title": "Paul Ehrlich", "text": "\u00c8 stato un medico e scienziato tedesco, di origini ebree, vincitore del premio Nobel che ha lavorato nei campi dell'ematologia, dell\u2019immunologia e della chemioterapia antimicrobica. Gli viene attribuito il merito di aver trovato una cura per la sifilide nel 1909. Ha inventato la tecnica precorritrice della colorazione di Gram. I metodi che ha sviluppato per la colorazione dei tessuti hanno permesso di distinguere tra diversi tipi di cellule del sangue, il che ha portato alla capacit\u00e0 di diagnosticare numerose malattie del sangue.\nIl suo laboratorio ha scoperto l'arsfenamina (Salvarsan), il primo efficace trattamento medicinale per la sifilide, dando cos\u00ec il via al concetto di chemioterapia, che poi diverr\u00e0 in futuro il principale metodo per curare numerose tipologie di cancro. Ha anche dato un contributo decisivo allo sviluppo di un antisiero per combattere la difterite e ha ideato un metodo per standardizzare i sieri terapeutici.\nBiografia.\nInfanzia e studi.\nPaul Ehrlich nacque il 14 marzo 1854, secondo figlio di Ismar e Rosa Ehrlich, a Strzelin, cittadina della bassa Slesia, territorio in quel periodo appartenente al Regno di Prussia.\nLa sua famiglia si occupava principalmente della gestione di una taverna. Sembra che gi\u00e0 durante gli studi elementari nel suo paese il giovane Paul mostrasse un grande interesse per la chimica. Lasciata la scuola di Strezlin, prosegu\u00ec gli studi al collegio di Breslavia, dove si dimostr\u00f2 particolarmente dotato in matematica ed appassionato allo studio del latino, anche se ebbe difficolt\u00e0 in composizione tedesca. Iscrittosi alla facolt\u00e0 di medicina dell'Universit\u00e0 di Breslavia, Paul si interess\u00f2 principalmente alla chimica organica, all'istologia ed alla biologia; si trasfer\u00ec quasi subito all'Universit\u00e0 di Strasburgo, da poco fondata.\nMolto interessato dagli sviluppi nel campo dei preparati a base di anilina, Paul si dedic\u00f2 di propria iniziativa ad esperimenti sulla colorazione istologica trascurando i corsi universitari. Il professor Heinrich von Waldeyer, suo tutore, afferm\u00f2 su di Ehrlich che era uno studente timido, ma con un accattivante modo di fare e con una grande passione per il lavoro scientifico. Paul, due anni dopo, torn\u00f2 a Breslavia dove continu\u00f2 i suoi studi in patologia ed anatomia; questa scelta probabilmente fu dovuta al consiglio di suo cugino Karl Weigert. Ehrlich stesso in una sua nota autobiografica scrisse che a Breslavia ebbe l'occasione di lavorare con professori di rilievo, come il professor Julius Friedrich Cohnheim e il professore Rudolf Heidenhain. All'Universit\u00e0 di Breslavia Paul Ehrlich incontr\u00f2 per la prima volta Robert Koch con cui collabor\u00f2 alcuni anni dopo. Complet\u00f2 il suo percorso di studi all'Universit\u00e0 di Lipsia, dove continu\u00f2 i suoi esperimenti sui coloranti in una piccola taverna. Ehrlich si laure\u00f2 all'Universit\u00e0 di Lipsia nel 1878 all'et\u00e0 di 24 anni; la sua tesi di laurea, basata sui primi studi analitici sui metodi di colorazione, sottolineava l'importanza dell'applicazione di tali tecniche alla medicina.\nInizi della carriera.\nSempre nel 1878, superato l'Esame di Stato come fisiologo, assunse il ruolo prima di Assistente e poi di Primario di Fisiologia alla seconda clinica dell'Ospedale universitario della Charit\u00e9 di Berlino, sotto la direzione del Professor Friedrich Theodor von Frerichs.\nIn questi anni Ehrlich fu comunque libero di continuare i suoi studi, grazie al professor von Frerichs, che da subito aveva riconosciuto le abilit\u00e0 del suo giovane assistente.\nIl suo laboratorio \u00e8 cos\u00ec descritto da un suo collega:\nDurante la sua carriera da assistente Ehrlich affront\u00f2 una considerevole quantit\u00e0 di lavoro scientifico, che pose le basi per le sue future e pi\u00f9 importanti scoperte. Nonostante ci\u00f2, si mostr\u00f2 sempre scrupoloso e gentile nei confronti dei pazienti ed estremamente abile anche nelle analisi chimiche, grazie all'esperienza nel campo della colorazione. Durante questo periodo Ehrlich si spos\u00f2 con Hedwing Pinkus di Neustadt, la figlia diciannovenne di una famiglia legata ad un'importante industria della Slesia superiore. Dopo l'annuncio da parte di Robert Koch dell'isolamento del bacillo della tubercolosi, nel 1882, Ehrlich cominci\u00f2 subito a sperimentare metodi di colorazione sul batterio di forma circolare che aveva trovato nei campioni provenienti da pazienti affetti da tubercolosi e dei quali non aveva saputo dare spiegazione fino ad allora. Ottenuto, fortuitamente, quasi subito un grande progresso nella colorazione dei bacilli, si mise in contatto con Koch per mostrargli la sua scoperta. Questi, in una sua successiva pubblicazione, riconobbe l'importanza della colorazione operata da Ehrlich.\nNel 1885, il professor von Frerichs fu succeduto dal professor Carl Gerhardt, il quale non comprese l'importanza delle ricerche di Ehrlich e non gli concesse le libert\u00e0 di cui prima godeva per dedicarsi ai suoi studi. Ci\u00f2 rese l'ambiente di lavoro per Ehrlich poco sopportabile. Ammalatosi di tubercolosi, si dimise dalla sua posizione al \"Charit\u00e8-Hospital\" e si trasfer\u00ec in Egitto a scopi terapeutici. Questo viaggio, a detta dei suoi pi\u00f9 intimi amici, fu positivo soprattutto per la salute psicologica di Ehrlich, che mal sopportava di lavorare con Gerhardt.\nLe ricerche con Robert Koch ed Emil von Behring.\nTornato dall'Egitto nel 1889, Ehrlich organizz\u00f2 un piccolo laboratorio privato a Berlino, continuando con successo le proprie ricerche, ma sempre su piccola scala. Koch offr\u00ec quindi a Ehrlich un posto nel recentemente fondato Instituto di Malattie Infettive a Berlino. Accettata l'offerta, Ehrlich si dedic\u00f2 alle ricerche nel campo della batteriologia; in questo periodo Ehrlich cominci\u00f2 a lavorare con Emil Adolf von Behring, collaborazione da cui nacque anche un'amicizia. La scoperta, nel 1892, da parte di von Behering della specifica antitossina per il tetano e la difterite nel siero animale fu motivo di grande fermento nel mondo scientifico, ma non port\u00f2 i risultati sperati in quanto troppo debole. In seguito, con l'aiuto di Ehrlich furono condotte ricerche che consentirono di rendere il siero pi\u00f9 efficace ed accettato ovunque. Data la stretta collaborazione tra Ehrlich e von Behring, l'azienda chimica che stava per cominciare la produzione del siero antidifterico strinse un contratto con entrambi i ricercatori.\nDurante questo periodo von Behring propose ad Ehrlich di diventare direttore di un Istituto di Ricerca statale, che sarebbe stato fondato da l\u00ec a breve, grazie alla sua influenza politica; questa nomina avrebbe per\u00f2 richiesto la rinuncia al contratto con l'azienda chimica. Pur avendo rinunciato ai lauti profitti della scoperta a cui aveva collaborato, Ehrlich non ottenne mai la posizione da lui desiderata e promessagli dall'amico, la cui influenza sembr\u00f2 non essere sufficientemente forte. Questo evento raffredd\u00f2 molto i rapporti tra von Behring ed Ehrlich che, pur limitandosi alla formalit\u00e0, continuarono, soprattutto quando Ehrlich divenne nel 1896 direttore dell'\"Istituto del Siero\" a Steglitz ed in seguito responsabile del controllo di stato su tutti i sieri.\nPassaggio dall'Istituto di Steglitz all'Istituto del Siero di Francoforte.\nEhrlich, nonostante le limitate possibilit\u00e0 dell'istituto dove lavor\u00f2 mentre era a Steglitz, tra il 1877 ed il 1904 pubblic\u00f2 232 testi, tra libri ed articoli. Questo sforzo conferm\u00f2 la sua genialit\u00e0 agli occhi del dottor Althoff, direttore del Ministero Prussiano della Medicina, col quale Ehrlich aveva gi\u00e0 avuto buoni rapporti in precedenza, e che ormai era desideroso di offrire maggiori possibilit\u00e0 al giovane ricercatore. Un aiuto decisivo venne dal sindaco di Francoforte sul Meno, il dottor Franz Adickes; grazie a loro fu fondato nel 1896 l'\"Istituto di Terapia Sperimentale di Francoforte\", del quale Ehrlich divenne direttore e nel quale avrebbe lavorato fino alla sua morte.\nNonostante Ehrlich fosse una persona piuttosto distratta e disordinata si dimostr\u00f2 un ottimo direttore per l'istituto: dava la minima importanza alle formalit\u00e0, totalmente concentrato sui suoi progetti e sui problemi scientifici che gli si sottoponevano; le sue direttive venivano impartite attraverso un sistema di fogli di differenti colori e scritti con matite colorate, chiamati da Ehrlich \"blocchi\", su di essi scriveva le istruzioni per i vari esperimenti, per gli articoli, le lettere che voleva fossero scritte e pianificava anche i propri impegni durante la giornata. Alcuni anni dopo, nel 1906, la signora Franzisca Speyer fece un'ingente donazione al fine di costruire, vicino all'Istituto del Siero, un istituto di ricerca completamente dedicato alla chemioterapia, argomento fonte di grande interesse per Ehrlich. Il nuovo complesso fu chiamato, in memoria del suo ultimo marito, Georg Speyer-Haus.\nLa vincita del Nobel e la scoperta del Salvarsan.\nNel 1908 Paul Ehrlich ed il professor Il'ja Il'i\u010d Me\u010dnikov vinsero il premio Nobel per la medicina, grazie alle loro ricerche sull'immunologia. Nel 1909, il professor Shibasabur\u014d Kitasato, amico e tempo prima collega di Ehrlich, mand\u00f2 il proprio pupillo, il dottor Sahachiro Hata, a studiare presso l'istituto diretto da Ehrlich. Hata fu impegnato in una lunga serie di sperimentazioni nelle quali, analizzando gli effetti del composto numero 606, ne not\u00f2 il potere curativo.\nDopo una lunga serie di esperimenti, Ehrlich si rivolse a collaboratori esterni per verificare gli effetti sull'uomo, i quali erano sparsi in tutta l'Europa e dovevano attenersi a dosaggio e modalit\u00e0 di applicazione rigidamente stabiliti da Ehrlich stesso; essi diedero, uno dopo l'altro, risultati molto positivi riguardo all'utilizzo del composto per la cura della sifilide; nonostante questi risultati Ehrlich ne ritard\u00f2 la pubblicazione per continuare la sperimentazione ed essere assolutamente certo degli effetti del 606. Dopo l'annuncio al pubblico del nuovo farmaco, chiamato \"Salvarsan\" l'attivit\u00e0 di Ehrlich riguard\u00f2 principalmente il perfezionamento dei metodi con cui il Salvarsan veniva somministrato e lo studio degli eventuali effetti collaterali che esso poteva provocare.\nUltimo anno.\nPoco prima della prima guerra mondiale Ehrlich collabor\u00f2 brevemente col dottor Paul Karrer, di Zurigo, del quale divenne in seguito amico. Lo scoppio della guerra fu una pessima notizia per Ehrlich, che si vide requisito, a scopi bellici, gran parte dell'Istituto di Francoforte, e che dovette interrompere gran parte delle relazioni con i colleghi stranieri. Egli, inoltre, temeva che senza il suo controllo il salvarsan sarebbe potuto essere usato con procedure non ottimali. Nel dicembre del 1914 Ehrlich fu colpito da un leggero ictus e il rapido peggioramento delle sue condizioni di salute lo costrinse a pasti regolari, ai quali non era pi\u00f9 abituato da tempo, e a rinunciare al fumo. Ebbe un secondo ictus, si spense il 20 agosto 1915 mentre si trovava a Bad Homburg.\nLavori e scoperte.\nIl processo e le reazioni di colorazione chimica.\nSotto la guida del professor Waldeyer, Ehrlich inizi\u00f2 a fare esperimenti in laboratorio utilizzando sostanze coloranti e acquisendo utili conoscenze sul processo di colorazione. Nel corso delle sue esperienze pratiche scopr\u00ec una nuova variet\u00e0 di cellula, a cui confer\u00ec il nome di \"mastocita\", che in seguito si scoprir\u00e0 implicata nell'azione immunitaria durante la risposta allergica. Egli mostr\u00f2 come i numerosi granuli presenti nel citoplasma della cellula si rendano visibili in seguito alla reazione con alcuni coloranti. Durante il periodo in cui avvenne la laurea, si svilupparono le prime riflessioni intorno all'idea della \"presenza di sostanze eterogenee fissate chimicamente al citoplasma\" (integrata nella sua futura teoria della \"catena laterale\").\nPresso l'Ospedale La Charit\u00e8 di Berlino le reazioni di colorazione erano spesso impiegate da Ehrlich per verificare la presenza o il decorso di alcune malattie che affliggevano i pazienti: era il caso della diazoreazione a cui erano sottoposte le urine, che consentiva di prevedere un miglioramento o un peggioramento delle condizioni di un paziente affetto da febbre tifoide. Molti componenti del sangue, inoltre, erano messi in evidenza dalle reazioni di colorazione; e proprio l'uso di tinture acide, alcaline e neutre, consentiva di rilevare le differenze tra i diversi tipi di ganulociti eosinofili, basofili e neutrofili, una variet\u00e0 di leucociti. Per la preparazione dei vetrini con il sangue in colorazione, vi era un procedimento che secondo Ehrlich andava seguito con zelo assoluto: per questo i suoi studenti avevano coniato il detto: \" Ehrlich f\u04d3rbt am l\u04d3ngsten\" (Ehrlich prosegue imperterrito con le sue colorazioni), parodia del proverbio: \" Ehrlich w\u04d3hrt am l\u04d3ngsten\" (L'onest\u00e0 \u00e8 ci\u00f2 che dura pi\u00f9 a lungo). Il procedimento prevedeva che una goccia di sangue trattenuta su un vetrino fosse fissata ad esso tramite il calore emanato dalla fiamma di un becco di Bunsen. Dunque si procedeva alla colorazione attraverso varie tinture. \nDopo la conferenza in cui Koch annunci\u00f2 la scoperta del bacillo della tubercolosi, Ehrlich ricord\u00f2 di aver visto un tempo da campioni di residui di saliva, batteri a forma di bastoncelli. Color\u00f2 i vetrini risalenti a quei campioni con i reattivi, lasciandoli su di un fornetto di ferro al cui interno la fiamma era rimasta spenta per ore. L'indomani, l'inserviente che ripuliva il laboratorio accese il forno, senza accorgersi dei vetrini. Ehrlich, giunto presto sul luogo, per osservare i preparati, terrificato dall'accaduto, osservando un vetrino controluce, not\u00f2 come fosse perfettamente colorato; all'analisi al microscopio trov\u00f2 i bacilli della tubercolosi visibili e raccolti in gruppi. Un risultato, come dir\u00e0 lo stesso Ehrlich, dovuto almeno in gran parte alla fortuna.\nLa teoria delle catene laterali.\nNel corso della permanenza allo Steglitz Institute Ehrlich aveva definito le basi fondanti della teoria delle \"Catene laterali\", che forniva una spiegazione alla formazione e alle modalit\u00e0 di azione degli anticorpi nel sangue.\nSecondo la teoria, le cellule attraggono sostanze chimiche esterne che hanno specifiche relazioni con altre sostanze contenute all'interno delle cellule stesse. Quando tali sostanze entrano in contatto con la superficie della cellula, si forma un legame, simile ad un complesso chiave-serratura, tra macromolecole esposte all'infuori dal corpo cellulare, dette recettori, e le sostanze esterne che presentano un gruppo, detto gruppo aptoforo, in grado di manifestare affinit\u00e0 per quel particolare recettore. Nel caso del processo di immunizzazione, la sostanza esterna pu\u00f2 portare anche un gruppo toxoforo, contenente una tossina, capace di provocare la morte della cellula. Se ci\u00f2 non avviene, e dunque la cellula sopravvive, essa risponde producendo \"recettori\" in eccesso, i futuri anticorpi, in grado di fluttuare nel siero e di legare i corpi tossici dotati della medesima affinit\u00e0, neutralizzandoli.. Gli studi che Ehrlich condusse sugli animali per dimostrare l'efficacia della sua tesi, portarono complessivamente ad una prima approvazione della teoria, successivamente ampliata fino a contemplare la presenza di un ulteriore elemento, detto \"additivo\", o \"complemento\", tra l'antigene, ovvero il corpo estraneo, e l'anticorpo, prodotto dalla cellula come difesa. Inoltre, la teoria sulle catene laterali si dimostrer\u00e0 fondamentale per la comprensione delle reazioni immunitarie suscitate da infezioni microbiche.\nI proiettili magici.\nNel siero in cui sono rilasciati, gli anticorpi, hanno la capacit\u00e0 di distribuirsi senza intaccare alcun tessuto od organo dell'organismo affetto dall'infezione, e di andare a colpire direttamente l'antigene per cui manifestano affinit\u00e0. Una propriet\u00e0 che permette di denotarli come veri e propri \"proiettili magici\", in grado di trovare il loro obiettivo da soli, grazie all'alto grado di specializzazione che li caratterizza. Questa idea, che fa parte del campo della sieroterapia, risulta essere alla base dello sviluppo della chemioterapia. \nLa Chemioterapia.\nDal 1906 in poi, Ehrlich si dedic\u00f2 soprattutto allo sviluppo della chemioterapia, articolata nello studio, nella produzione e introduzione in medicina di composti chimici in grado di agire come sostanze specifiche contro le malattie del corpo umano, dovute ad infezioni, e di determinare la guarigione dell'individuo, eliminando le cause che le hanno suscitate, non soltanto i relativi sintomi. Ciascuna esperienza e teoria elaborata da Ehrlich costituisce un sostrato all'idea della chemioterapia, a partire dagli esperimenti con i coloranti chimici: mediante l'iniezione delle tinture, infatti, \u00e8 possibile osservare come il colore si distribuisca a livello sia macroscopico che microscopico, a seconda della sua composizione, e dunque quali zone cellulari e tissutali rispondano specificamente al contatto con la tintura; in altre parole, in quali zone del corpo le tinture diano reazioni con le sostanze cellulari, suscitandone la colorazione. Ne \u00e8 un esempio il \"blu di metilene\", che possiede una specifica relazione con le fibre dei nervi ancora viventi; cosicch\u00e9 in un pezzo di tessuto recentemente estratto, colorato con il blu di metilene, si possa seguire la distribuzione del colore in tutte le pi\u00f9 piccole ramificazioni nervose. Se ad essere colorato fosse il tessuto di un parassita che succhia sangue da una rana, questo sarebbe messo in evidenza. Altri esempi sono il \"rosso neutro\", in grado di colorare i granuli di quasi ogni cellula dell'organismo; o il \"blu pirrolo\" (ottenuto dalla condensazione del tetrametil-diammido-benzofenolo con il pirrolo), in grado di evidenziare solo un tipo di cellula. Attraverso la sperimentazione \u00e8 stato possibile dunque distinguere tra coloranti che agiscono a livello neuronale, legati cio\u00e8 alle cellule nervose, detti \"neurotropici\"; tinture \"lipotropiche\", legate alle cellule adipose; \"parassitotropiche\", agenti sui parassiti. In tal modo gli studi sulle tinture chimiche hanno avuto influenza sull'idea di impiegare sostanze, eventualmente sintetizzate artificialmente, che agissero come \"proiettili magici\" massimamente in modo \"prassitotropico\", cio\u00e8 contro parassiti e tossine esterne, e minimamente in modo \"organotropico\", danneggiando cio\u00e8 quanto meno possibile gli organi. Se, dunque, in chimica vale il principio \"corpora non agunt nisi liquida\" (i corpi non reagiscono se non liquidi), in chemioterapia sarebbe giusto affermare \"corpora non agunt nisi fixata\" (i corpi non agiscono se non fissati), constatando la necessit\u00e0 delle sostanze di essere specifiche, per formare determinati legami e dunque fissarsi. \nLe preparazioni chemioterapiche.\nI primi composti chimici ad essere esaminati in merito al relativo potere curante furono i coloranti della \"benzidina\", del \"trifenilmetano\", dell\"'acridina\" e i composti arsenicati. Gli esperimenti furono condotti sull'atoxyl, o \"acido arsanilico\" di B\u00e9champ, un composto utilizzato per curare la tripanosomiasi, la \"malattia del sonno\", ma rivelatosi pericoloso in quanto danneggiava il nervo ottico. Le riduzioni chimiche operate sull'atoxyl portarono alla sintesi di prodotti che manifestavano un'efficacia maggiore, ma mai assoluta, come il composto 418, l'\"arsenofenilglicina\". Nel 1909, mentre seguiva presso la Bayer, in collaborazione con il giapponese Sahachiro Hata, ricerche sulla cura di ascessi e malattie infettive in genere, ed in particolare sui derivati dell'atoxyl, Ehrlich scopr\u00ec che il \"composto 606\", a cui fu dato in seguito il nome di \"Salvarsan\" (un arsenobenzolo) era efficace contro il \"Treponema pallidum\", agente della sifilide. Inizialmente il composto venne messo da parte, non notati effetti curativi da parte dell'assistente incaricato della sperimentazione. Successivamente Ehrlich impegn\u00f2 Hata in una lunga serie di sperimentazioni che condussero alla scoperta dell'efficacia del composto, dapprima attraverso osservazioni su animali nei quali erano stati inoculati gli agenti patogeni della sifilide; solo in seguito, il farmaco inizi\u00f2 ad essere testato su pazienti malati di febbre ricorrente, oltre che di sifilide. Successivi problemi riscontrati nell'uomo imputati all'impiego del composto e alla relativa quantit\u00e0 in dosi, condussero al perfezionamento del Salvarsan, che fu in seguito messo in commercio con il nome di Neosalvarsan, pi\u00f9 facile da somministrare e da produrre, ma meno efficace del 606."}
{"id": "297810", "revid": "486946", "url": "https://it.wikipedia.org/wiki?curid=297810", "title": "Premio Nobel per la Medicina e la Fisiologia", "text": ""}
{"id": "297811", "revid": "124655604", "url": "https://it.wikipedia.org/wiki?curid=297811", "title": "Ahmed Ben Bella", "text": "Esponente dell'ala pi\u00f9 radicale del movimento di liberazione nazionale d'Algeria, \u00e8 visto come il padre della patria algerina. \u00c8 stato il primo Presidente dell'Algeria.\nBiografia.\nGiovent\u00f9.\nBen Bella nacque a Maghnia, nell'allora Algeria francese, il 25 dicembre del 1916 da genitori marocchini di origine berbera, ambedue poveri contadini nativi della regione di Marrakech. Il fratello maggiore mor\u00ec combattendo nell'esercito francese durante la prima guerra mondiale e altri due fratelli morirono in giovent\u00f9.\nFrequent\u00f2 le scuole presso Tlemcen, dove rimase profondamente colpito dal razzismo verso gli studenti arabi da parte del suo maestro europeo. Non riusc\u00ec a diplomarsi, e successivamente abbandon\u00f2 la scuola.\nSeconda guerra mondiale.\nBen Bella si arruol\u00f2 volontario nell'esercito francese nel 1936. L'esercito rappresentava infatti una delle poche vie di carriera per gli algerini sotto il dominio coloniale e l'arruolamento volontario era cosa comune. A Marsiglia gioc\u00f2 come calciatore per l'Olympique de Marseille, nella stagione 1939-40.\nNel 1940, durante la seconda guerra mondiale, Ben Bella venne impiegato al fronte come sottufficiale e si vide assegnata la \"Croix de guerre 1939-1945\". Venne smobilitato dopo la caduta della Francia, ma si un\u00ec a un reggimento di fucilieri marocchini con il quale prest\u00f2 servizio al fianco degli Alleati durante tutta la campagna d'Italia. Promosso al grado di maresciallo, ricevette la M\u00e9daille militaire per il coraggio a Montecassino (dove fu ferito) da Charles de Gaulle.\nGuerra d'indipendenza.\nNel dopoguerra ader\u00ec al movimento nazionalista ed indipendentista algerino fondato da Messali Hadj e che in seguito abbandon\u00f2 per screzi sulla linea politica adottatavi, dando successivamente vita ad un movimento rivoluzionario autonomo. Arrestato nel 1950 e condannato a otto anni di reclusione, riusc\u00ec a evadere nel 1952, rifugiandosi in Tunisia e poi in Egitto; e quindi, durante questo forzato esilio, diede vita all'organizzazione socialista ed indipendentista del Fronte di Liberazione Nazionale (FLN) ed alla relativa milizia clandestina (1952), che, nel 1954, inizi\u00f2 le azioni militari in grande stile contro il governo coloniale francese.\nAllo scoppio della guerra d'indipendenza algerina nel 1954, Ben Bella si stabil\u00ec al Cairo, in Egitto, dove era diventato uno dei massimi dirigenti del FLN. Nel 1955, il governo francese lo arrest\u00f2, dopo che il suo aereo fu intercettato e portato in Francia. Mentre era in prigione, venne eletto vice-primo ministro del Governo provvisorio della Repubblica algerina.\nCome molti rivoluzionari arabi del tempo, Ben Bella s'identificava come \"nasseriano\", vale a dire ispirato al socialismo panarabo del Presidente egiziano Gamal Abd el-Nasser, il quale non fece mancare il proprio sostegno morale, politico e militare a movimento d'indipendenza algerino.\nDopo l'indipendenza.\nLiberato in seguito agli accordi di \u00c9vian (1962), che sancirono l'indipendenza dell'Algeria, venne eletto unilateralmente prima vicepresidente e poi presidente del Consiglio dei ministri del nuovo Stato, estromettendo via via dal potere i suoi avversari di destra e di sinistra (tra cui il premier Benyoucef Benkhedda).\nBen Bella assunse l'anno dopo anche le cariche di segretario del FLN e di presidente della Repubblica dopo la controversa \"Guerra della sabbia\" contro il Marocco.\nFu amato dal popolo algerino come pochi altri capi rivoluzionari; il suo nome scandito ritmicamente era il grido di guerra dell'Armata Popolare di Liberazione. Dopo la stabilizzazione del paese, Ben Bella intraprese in patria un ardito piano di riforme agrarie a beneficio dei contadini senza terra, impostato sull'autogestione organizzativa ed amministrativa del modello latifondiario, ed orientandosi sempre pi\u00f9 verso un profilo terzomondista in ambito di politica estera.\nLa sua popolarit\u00e0 venne per\u00f2 scossa dalla necessit\u00e0 di mantenere un difficile equilibrio fra nazionalisti e progressisti all'interno, e fra Europa e Unione Sovietica in politica estera; il che lo condusse alla rottura con i comunisti filosovietici, nella ricerca d'una \u00abvia algerina al socialismo\u00bb; inoltre, il ritmo rapidissimo che volle imporre al processo di riforme sociali ed economiche gli inimic\u00f2 anche le forze della borghesia.\nIl suo stile di governo divenne sempre pi\u00f9 autocratico; il suo comportamento eccentrico e arrogante nei confronti dei colleghi gli alien\u00f2 molti sostenitori; a ci\u00f2 s'accompagnava la promozione d'un culto della personalit\u00e0; infine, a partire dal 1964, Ben Bella dedic\u00f2 la maggior parte del tempo agli affari esteri anzich\u00e9 agli sviluppi politici locali.\nRovesciamento, prigionia ed esilio.\nAlle due del mattino del 19 giugno del 1965, la sua attivit\u00e0 fu bruscamente troncata da un colpo di Stato militare guidato dall'antico compagno d'armi Houari Boum\u00e9di\u00e8ne, a seguito del quale Ben Bella fu imprigionato agli arresti domiciliari.\nDopo quasi 15 anni (luglio 1979), poco dopo la morte di Boum\u00e9di\u00e8ne, Ben Bella venne liberato e nel 1980 venne esiliato in Francia, ma ne fu espulso nel 1983, per la Svizzera.\nRitorno in patria.\nSoltanto nel settembre del 1990 gli fu concesso di tornare in patria. Dal 2007 faceva parte della \"Commissione dei saggi\" in seno all'Unione africana.\nIl 23 febbraio 2012 venne diffusa la notizia della sua morte, poi smentita dalla figlia. \u00c8 scomparso l'11 aprile 2012 all'et\u00e0 di 95 anni nella propria casa di Algeri; ha ricevuto un funerale di Stato cui hanno partecipato le massime autorit\u00e0 algerine; alla sua memoria \u00e8 intitolato l'aeroporto di Orano."}
{"id": "297812", "revid": "3689", "url": "https://it.wikipedia.org/wiki?curid=297812", "title": "Ben Bella", "text": ""}
{"id": "297813", "revid": "92723", "url": "https://it.wikipedia.org/wiki?curid=297813", "title": "Edvard Bene\u0161", "text": "Biografia.\nNato in un villaggio vicino a Rakovn\u00edk (60\u00a0km a ovest di Praga), fu tra i principali collaboratori di Tom\u00e1\u0161 Masaryk nella direzione del movimento per l'indipendenza cecoslovacca, convinto assertore del cecoslovacchismo che postulava l'esistenza di una comune nazionalit\u00e0 cecoslovacca, e allo scoppio della prima guerra mondiale svolse opera di agitazione fra i giovani perch\u00e9 disertassero dall'esercito asburgico.\nRifugiatosi a Parigi, organizz\u00f2 corpi di volontari per combattere contro l'Austria, e nel 1918 divenne ministro degli Esteri del nuovo Stato cecoslovacco. Conserv\u00f2 questa carica per 17 anni, e nel 1921-1922 fu anche Presidente del Consiglio. La sua politica fu di accentuata amicizia con la Francia e il Regno Unito, e nello stesso tempo quella di costituire un blocco antiaustriaco ed antitedesco, la Piccola Intesa, formato da Cecoslovacchia, Jugoslavia e Romania.\nAppartenne alla Massoneria, nel 1924 fu iniziato nella Loggia \"Ian Amos Komensky N.1\" di Praga.\nPer quanto riguarda le minoranze etniche presenti nel nuovo stato cecoslovacco, Bene\u0161 non rispett\u00f2 le clausole dei Trattati di Pace di Parigi e port\u00f2 avanti una politica di assimilazione forzata di ungheresi e tedeschi. Questa politica croll\u00f2 con il patto di Monaco, in cui Francia ed Inghilterra accettarono l'annessione della regione dei Sudeti alla Germania nazista. Bene\u0161, che dal 1935 era diventato Presidente della Repubblica, si dimise. Questo comport\u00f2 la fine della Prima Repubblica cecoslovacca.\nDurante la Seconda guerra mondiale ricostru\u00ec a Londra il governo in esilio della Cecoslovacchia, e rientr\u00f2 in patria nel 1945, in una situazione molto mutata: il suo paese faceva ormai parte della sfera di influenza sovietica, e Bene\u0161 tent\u00f2 una politica di amicizia con l'URSS e di collaborazione con i comunisti all'interno. Voleva fare del suo Paese \"un ponte tra oriente ed occidente\": il colpo di Stato comunista del 1948 fece fallire il suo difficile progetto. Messo di fronte alla nuova Costituzione comunista, Bene\u0161 non volle firmarla, ed il 7 giugno 1948 si dimise.Mor\u00ec pochi mesi dopo, di emorragia cerebrale, mentre si trovava nella sua villa di Sezimovo \u00dast\u00ed (Boemia del Sud)."}
{"id": "297814", "revid": "287204", "url": "https://it.wikipedia.org/wiki?curid=297814", "title": "Edvard Benes", "text": ""}
{"id": "297820", "revid": "228587", "url": "https://it.wikipedia.org/wiki?curid=297820", "title": "Carrello", "text": ""}
{"id": "297821", "revid": "486946", "url": "https://it.wikipedia.org/wiki?curid=297821", "title": "Patto di Monaco", "text": ""}
{"id": "297825", "revid": "767487", "url": "https://it.wikipedia.org/wiki?curid=297825", "title": "Basquiat", "text": "Basquiat \u00e8 un film del 1996 diretto da Julian Schnabel basato sulla vita dell'artista Jean-Michel Basquiat, morto per overdose di eroina nel 1988.\nTrama.\nBasquiat, nato a Brooklyn, ha usato le sue radici di graffitaro come fondamenta per creare un tipo di pittura collage-style su tela. Le sue opere sono chiaramente influenzate dal suo stile di vita e dall'ambiente che lo circondava a New York City; spesso fra i colori poneva parole e frasi apparentemente non correlate (in realt\u00e0 basate su studi approfonditi). Il suo stile \u00e8 stato descritto come nervoso, feroce ed energico.\nAnalisi.\nIl film mette in scena la relazione conflittuale dell'artista con le droghe, le relazioni e la sua stessa arte: inizia vendendo quadretti per pochi dollari ma una volta raggiunto il successo non riesce ad approfittarne per cambiare vita, n\u00e9 a conservare contatti importanti come quello con Warhol che pure aveva creduto in lui dall'inizio.\nCast e produzione.\nIl cast, eccezionale, comprende Dennis Hopper, David Bowie, Benicio del Toro, Gary Oldman, Christopher Walken, Willem Dafoe e Courtney Love tra gli altri. Vincent Gallo, un reale amico di Basquiat, fa una piccola apparizione in un cameo.\nIl regista, Schnabel, si \u00e8 spesso auto-ritratto nel personaggio di Albert Milo, interpretato dall'attore inglese Gary Oldman, caratterizzando ulteriormente la propria presenza facendo recitare sua madre, suo padre e sua sorella nella parte della famiglia di Milo (sebbene, nella realt\u00e0, tra Schnabel e Basquiat non ci fosse una grande amicizia come mostrato nel film, bens\u00ec una forte rivalit\u00e0). Il regista stesso, inoltre, compare in una scena al ristorante Mr. Crows che vede protagonisti Basquiat e Andy Warhol.\nNon riuscendo ad ottenere il permesso di utilizzare la vera collezione di Basquiat, lo stesso regista ha realizzato le copie fedeli delle opere dell'artista per le riprese del film.\nAltre opere sulla vita del pittore.\nUn altro film legato a Basquiat, \"Downtown 81\" (versione ri-montata di \"New York Beat Movie\", del 1981), offre uno sguardo approfondito sulla New York al tempo in cui Jean-Michel Basquiat era un artista influente. Girato a nel 1981, ma poi disperso per un decennio, \u00e8 stato riesumato nei primi anni novanta con un titolo differente, venendo nuovamente distribuito."}
{"id": "297828", "revid": "32899182", "url": "https://it.wikipedia.org/wiki?curid=297828", "title": "Mito della creazione", "text": ""}
{"id": "297834", "revid": "287204", "url": "https://it.wikipedia.org/wiki?curid=297834", "title": "Paul Frere", "text": ""}
{"id": "297848", "revid": "1494169", "url": "https://it.wikipedia.org/wiki?curid=297848", "title": "SAER", "text": ""}
{"id": "297857", "revid": "70935", "url": "https://it.wikipedia.org/wiki?curid=297857", "title": "Crisi aziendale", "text": "La crisi aziendale \u00e8 un avvenimento esogeno o endogeno di tale virulenza da rischiare di pregiudicare la continuit\u00e0 operativa di un'organizzazione, sia essa un'azienda, un'istituzione pubblica, o un partito politico. La crisi determina l'attivazione urgente di procedure per la salvaguardia reputazionale dell'organizzazione stessa, codificate in letteratura in appositi schemi di gestione della crisi, detti di \"crisis management\". Nessuna strategia di gestione della crisi pu\u00f2 tuttavia essere realmente efficace senza un'adeguata preparazione, il che include l'intercettazione dei cosiddetti \"segnali deboli di crisi\", un bagaglio di conoscenze relative al contesto ambientale ed una pianificazione strategica opportuna, inclusa una costante attivit\u00e0 di simulazione preventiva dei vari scenari di crisi, in quanto la crisi polverizza le strutture normali di risposta e pu\u00f2 rendere impossibile una buona comunicazione sia all'interno che all'esterno della comunicazione.\nLouis Crocq, psichiatra francese e docente all'Universit\u00e0 di Parigi V, ha affermato: \"Nel mondo attuale, la parola crisi \u00e8 molto utilizzata sul piano collettivo: per esempio, la crisi economica come quella del gioved\u00ec nero del 24 ottobre 1929 e la crisi finanziaria del 2008-2009, le crisi politiche come quelle che hanno segnato la IV Repubblica Francese con il successivo rovesciamento dei governi deboli; le crisi delle relazioni internazionali come quella dell'ottobre 1938 a Monaco di Baviera, la crisi di Suez e la crisi del Golfo nel settembre 1990; ma anche crisi pi\u00f9 limitate, circoscritte a una istituzione o a un'impresa. \u00c8 da notare che queste differenti crisi possono durare qualche giorno o qualche settimana come pure prolungarsi per diversi mesi o, addirittura, per parecchi anni\".\nGestione.\nLa gestione di una crisi richiede rapidit\u00e0 di risposta operativa, velocit\u00e0 nella gestione dei flussi di comunicazione internamente alle organizzazioni, abilit\u00e0 e competenza nell'ottimizzazione delle risorse tecniche e professionali. Nello scenario strutturalmente dinamico tipico di una situazione di crisi, il fattore tempo si rivela sempre vitale. Indipendentemente dall'entit\u00e0 della crisi, essa rappresenta comunque un momento di prova per l'organizzazione, di ridefinizione e revisione o di potenziamento degli obiettivi, e mette a nudo le capacit\u00e0 organizzative delle istituzioni coinvolte e le loro culture, aprendo nuove reti di relazioni con persone ed organizzazioni e riattivando legami stabiliti in precedenza. La crisi pu\u00f2 divenire anche fonte di opportunit\u00e0, ecco perch\u00e9 come l'organizzazione sceglie di gestire la crisi, soprattutto nelle sue fasi iniziali, ne indirizzer\u00e0 successivamente gli esiti in senso positivo o negativo.\nPrincipali fattori di rischio.\nI principali fattori che possono esporre al rischio di una crisi sono disastro naturale, errore umano, guasto meccanico, debacle tecnologica, sabotaggio, estorsione, attacchi esterni, pratiche finanziarie discutibili, corruzione, riorganizzazioni o licenziamenti, crash nei sistemi di comunicazione, problemi sindacali o politici tali da recare pregiudizio al business, contingenze internazionali ostili, e - non ultima - diffusione di notizie false al fine di nascondere o ridurre l'impatto di una crisi. La fonte principale di criticit\u00e0, causa primaria di rischio, \u00e8 quella legata al controllo della diffusione delle informazioni, imprescindibile in caso di imprevisto. La tempestivit\u00e0 richiesta per affrontare la crisi pone il problema dell'immediata circolazione di informazioni sullo stato di avanzamento delle procedure di gestione della crisi stessa e sulle conseguenze - reputazionali e non solo - della crisi su tutti i portatori d'interesse coinvolti. La gestione delle crisi dovrebbe essere affidata preferibilmente a figure professionali in grado di indirizzarne gli esiti a favore dell'organizzazione e di integrare le numerose conoscenze necessarie a garantire lo sviluppo positivo di una gestione di crisi, i cosiddetti \"crisis manager\", consulente dalla crisi. L'informazione dev'essere elaborata e diffusa proprio tramite la molteplicit\u00e0 di canali di cui l'organizzazione dispone. Non si possono certamente comprendere e prevedere tutte le variabili in gioco ne disporre di tutte le informazioni, ma tipologizzare preventivamente la crisi secondo i diversi fattori di rischio aiuta ad ottimizzare le azioni e le soluzioni, cio\u00e8 a strutturare un efficace piano di comunicazione della crisi.\nIl ruolo della comunicazione nella gestione della crisi di un'organizzazione.\nLa comunicazione contribuisce a definire tempi e modi di reazione e, mediante una politica improntata a trasparenza e correttezza, incide sulla risoluzione della crisi, creando anche nuove opportunit\u00e0 reputazionali per l'organizzazione. Pur non potendo, da sola, determinare il successo nella gestione di una crisi, essa rappresenta comunque uno dei veicoli pi\u00f9 efficaci per il mantenimento di buone relazioni tra l'organizzazione e i suoi portatori d'interesse.\nLa complessit\u00e0 nella gestione dei flussi di comunicazione richiede l'integrazione di tutti gli strumenti disponibili, come relazioni pubbliche, pubblicit\u00e0 e promozione tradizionale e non convenzionale, comunicazione interna, marketing, strategia digitale, armonicamente organizzate sulla base di un apposito piano di gestione della crisi elaborato normalmente dall'organizzazione in via preventiva."}
{"id": "297889", "revid": "775372", "url": "https://it.wikipedia.org/wiki?curid=297889", "title": "Alfredo Vito", "text": "Laureato in economia e commercio ed ex consulente aziendale, \u00e8 gi\u00e0 stato deputato nelle legislature X e XI tra le file della Democrazia Cristiana. Successivamente \u00e8 stato eletto nelle liste di Forza Italia nel corso delle legislature XIV e XV.\nEntra alla Camera dei deputati nelle liste della DC con oltre 100.000 preferenze al termine delle elezioni politiche del 1987. Il 18 marzo 1993 la Camera concede l'autorizzazione a procedere per voto di scambio nei suoi confronti: l'8 aprile dello stesso anno i giudici napoletani lo accusano di rapporti con la criminalit\u00e0 organizzata per i quali viene, poi, prosciolto con formula piena, nell'udienza preliminare dal GIP del Tribunale di Napoli. L'11 dicembre del 1993 concorda, con patteggiamento, una pena di due anni, con sospensiva della stessa, che viene poi cancellata cinque anni dopo da ogni foglio penale a chiusura di sei vicende giudiziarie, relative a reati contro la pubblica Amministrazione, sul cui titolo per\u00f2 accusa e difesa non hanno concordato. Offre poi volontariamente, senza alcuna richiesta dell'Amministrazione Giudiziaria 5 miliardi di lire al Comune di Napoli, che li accetta per interventi in campo sociale. Trattasi di donazione volontaria non prevedendo il patteggiamento la restituzione del danno.\nNel 2006, al termine delle consultazioni politiche, torna ad occupare un seggio a Montecitorio venendo eletto con il sistema proporzionale nella circoscrizione XX (Campania 2).\nComponente degli organi parlamentari:"}
{"id": "297894", "revid": "767487", "url": "https://it.wikipedia.org/wiki?curid=297894", "title": "Cephalic Carnage", "text": "I Cephalic Carnage sono un gruppo musicale technical grindcore/death metal formatosi a Denver (Colorado) nel 1992.\nBiografia.\nNati a Denver, in Colorado nel 1992, i Cephalic Carnage pubblicarono alcune demo a partire dal 1993, che attirarono l'attenzione dell'etichetta italiana Headfucker Records, con cui pubblicarono il loro primo album, \"Conforming to Abnormality\", nel 1998.\nNel 2000 firmarono un contratto con la Relapse Records e da allora tutti gli album sono stati prodotti da quest'ultima (inclusa la riedizione dell'album di debutto).\nIl loro primo show in Europa fu in Germania nell'estate del 2003, seguito dal loro primo tour nel continente americano, nell'ottobre del 2003.\nStile musicale.\nI Cephalic Carnage coniarono, per descrivere il proprio stile, il termine \"rocky mountain hydro grind\". Nonostante suonino principalmente grindcore e death metal, il gruppo presenta numerose influenze sperimentali, jazz, doom, sludge, hardcore e metalcore."}
{"id": "297905", "revid": "6923", "url": "https://it.wikipedia.org/wiki?curid=297905", "title": "Francesco della Rovere", "text": ""}
{"id": "297906", "revid": "173219", "url": "https://it.wikipedia.org/wiki?curid=297906", "title": "Asaki yumemishi", "text": " \u00e8 un manga di Waki Yamato, tratto dal grande classico della letteratura giapponese \"Genji monogatari\" di Murasaki Shikibu. Il manga \u00e8 stato pubblicato a puntate su \"Mimi\" di K\u014ddansha, a partire dal 1979, per poi essere raccolto in 13 volumi dal 1980 al 1993. K\u014ddansha ha iniziato a pubblicare un'edizione bilingue giapponese-inglese che per\u00f2 si \u00e8 arrestata al quarto volume. In Italia \u00e8 ancora inedito.\nTrama.\nIl manga segue fedelmente la trama del romanzo: Genji, figlio dell'Imperatore del Giappone e di una sua concubina, perduta la madre in tenera et\u00e0, si innamora di una delle concubine del padre, Dama Fujitsubo. Dalla loro relazione proibita nascer\u00e0 un bambino creduto da tutti il legittimo erede al trono.\nDopo la morte di Fujitsubo Genji ritrova la serenit\u00e0 grazie all'incontro con Murasaki, una nipote di Fujitsubo che allever\u00e0 per farne una dama all'altezza dei suoi ideali e diventer\u00e0 la compagna della sua vita.\nLa trama presente intrecci talvolta piuttosto complessi seguendo le numerose avventure galanti di Genji, soprannominato \"Hikaru Genji\", ossia \"Genji lo splendido\" a causa della sua avvenenza e perfezione, e tratteggiando la vita di corte nel Giappone del periodo Heian."}
{"id": "297909", "revid": "118339923", "url": "https://it.wikipedia.org/wiki?curid=297909", "title": "Cratere Baade", "text": "Baade \u00e8 un cratere lunare intitolato all'astronomo statunitense Walter Baade, situato vicino all'orlo sud-occidentale dell'emisfero sempre rivolto verso la Terra; poco pi\u00f9 ad est si trova il punto d'incontro fra la Vallis Bouvard, lunga 280\u00a0km, a nord, e la Vallis Baade, lunga 160\u00a0km e pi\u00f9 stretta, a sud-sudest. Entrambe le valli piegano poi verso nord.\nLe pareti di Baade sono prive di crateri minori o tracce evidenti di erosione; sono approssimativamente circolari. Il letto del cratere \u00e8 invece irregolare, sebbene privo di crateri minori e del caratteristico rilievo centrale."}
{"id": "297915", "revid": "1543377", "url": "https://it.wikipedia.org/wiki?curid=297915", "title": "Nuoto ai Giochi della XXVII Olimpiade", "text": "Il nuoto alle Olimpiadi estive del 2000 di Sydney fu rappresentato da 32 eventi, 16 femminili e 16 maschili."}
{"id": "297926", "revid": "1718925", "url": "https://it.wikipedia.org/wiki?curid=297926", "title": "Visura camerale", "text": "La visura camerale \u00e8 il documento che fornisce informazioni su qualunque impresa italiana, individuale o collettiva, iscritta al registro delle imprese tenuto dalle Camera di Commercio, dell\u2019Industria, Artigianato ed agricoltura (presente in ogni provincia italiana).\nLa visura camerale pu\u00f2 essere di due tipologie differenti:\nUtilizzi.\nLa visura camerale risulta utile per verificare innanzitutto l\u2019esistenza di una societ\u00e0, ma anche per valutarne la solidit\u00e0. Grazie ad essa, si pu\u00f2 venire a conoscenza di dettagli su un\u2019azienda che permettono di valutare meglio le collaborazioni con altre aziende ed evitare eventuali rischi. \nEsse consentono di conoscere con anticipo quali possono essere i futuri business partner e favoriscono la comprensione delle strategie economiche progettate da un'impresa. Questo aiuta a considerare con maggiore attenzione le proprie scelte di collaborazione, investimento o acquisto.\nAltre informazioni importanti fornite sono il numero degli addetti dell\u2019azienda, l\u2019attivit\u00e0 merceologica esercitata con codice ATECO corrispondente e indicazione di sede legale, operativa e unit\u00e0 locali.\nLe visure camerali possono essere richieste liberamente da aziende, professionisti del settore giuridico ed economico (notai, commercialisti ecc.), ma anche da privati cittadini. \u00c8 possibile ottenere una visura recandosi in Camera di Commercio, collegandosi al sito www.registroimprese.it, o rivolgendosi ai distributori, operatori professionali che hanno accesso alle banche dati camerali sulla base di un contratto sottoscritto con Infocamere. I distributori ufficiali Infocamere, non solo distribuiscono le informazioni camerali relative alle aziende iscritte al Registro delle imprese, ma arricchiscono tali dati di Informazioni Commerciali che rendono possibile, ad esempio, la valutazione del grado di affidabilit\u00e0 / rischiosit\u00e0 delle imprese.\nLa visura camerale non ha valore di certificato e non \u00e8 quindi opponibile a terzi; il certificato va quindi richiesto appositamente (il certificato consiste nella dichiarazione della corrispondenza dei dati ivi contenuti con quanto dichiarato dalle imprese e va quindi necessariamente rilasciato da un pubblico ufficiale, cio\u00e8 dai funzionari preposti delle Camere di commercio).\nConseguentemente all\u2019internazionalizzazione delle aziende italiane, \u00e8 stata messa a disposizione dalle fonti ufficiali la possibilit\u00e0 di richiedere la visura e il certificato in inglese, poich\u00e9 tali documenti fungono da presentazione delle societ\u00e0 italiane presso le autorit\u00e0 straniere. Lo scopo principale \u00e8 quello di facilitare l\u2019integrazione delle aziende italiane all'estero e favorire gli investimenti e i rapporti con le realt\u00e0 economiche degli altri Paesi.\nAll'estero.\nOgni paese ha il suo sistema di registrazione dei dati di sintesi delle imprese sul proprio territorio, per cui non \u00e8 possibile avere un esatto equivalente della visura camerale italiana. Molti paesi europei sono strutturati in maniera simile, con istituzioni equivalenti alle camere di commercio e registro imprese, ed \u00e8 possibile contattare direttamente o attraverso l'ufficio esteri della propria camera di commercio l'istituto locale a cui chiedere i dati relativi ad una azienda che non ha uffici in Italia.\nAd esempio, in Germania alcune imprese (ad esempio le GmbH) sono obbligate a registrarsi con la \"Handelskammer\", che quindi sono in grado di rilasciare un certificato relativo all'azienda, come il \"Gr\u00fcndungsurkunde\", mentre altre (ad esempio le GbR) sono registrate solo con l'Agenzia delle Entrate che non rilascia nessun certificato. Nei paesi anglosassoni, il registro imprese viene tenuto direttamente dal governo, che pu\u00f2 rilasciare un \"Certificate of Incorporation\" o un \"Business Entity Certificate\".\nInoltre, in tutti i paesi che hanno un regolare volume di commercio con l'Italia vi sono rappresentanze estere delle camere di commercio italiane, a cui \u00e8 possibile rivolgersi per contattare e selezionare le aziende locali.\nFonti.\nREGISTROIMPRESE "}
{"id": "297931", "revid": "287204", "url": "https://it.wikipedia.org/wiki?curid=297931", "title": "Cratere Babakin (Luna)", "text": "Babakin \u00e8 un piccolo cratere lunare intitolato all'ingegnere sovietico Georgi Nikolayevich Babakin; \u00e8 situato a sud del cratere Fermi nel lato oscuro della Luna. Il cratere appare simmetrico, perfettamente circolare e dai contorni ben definiti con soltanto lievi tracce di erosione nel lato nord. L'interno del cratere \u00e8 poco ripido."}
{"id": "297932", "revid": "123461649", "url": "https://it.wikipedia.org/wiki?curid=297932", "title": "Rete Lilliput", "text": "La Rete Lilliput \u00e8 una rete di associazioni e singoli cittadini nata nel 1999 sulla spinta di un manifesto di intenti elaborato da un gruppo di coordinamento formato dalle principali associazioni e campagne nazionali di stampo sociale (il cosiddetto Tavolo delle Campagne). Avendo in Padre Alex Zanotelli uno dei maggiori promotori, la Rete si propone come obiettivo principale quello di far interagire e collaborare le miriadi di esperienze locali che cercano di lottare contro le disuguaglianze nel mondo.\nL'obiettivo \u00e8 mettere in atto una \"strategia lillipuziana\", con la quale poter bloccare il gigante del liberismo sfrenato servendosi di piccoli fili, cio\u00e8 azioni mirate e concrete, da intessere insieme. La Rete ha nella nonviolenza la base del suo agire.\nLa vera e propria costituzione della Rete \u00e8 avvenuta nell'ottobre 2000 con il primo incontro nazionale tenutosi a Marina di Massa.\nIn dettaglio i gruppi che hanno promosso la Rete di Lilliput sono:\nL'organizzazione.\nCiascuno pu\u00f2 aderire alla rete di Lilliput individualmente attraverso l'adesione ad un Manifesto. Tale adesione avviene attraverso i Nodi locali, formati da singoli e da associazioni, che attualmente sono circa 70 in tutto il paese.\nNella Rete non esistono basi e vertici, centri e periferie: cuore pulsante della Rete \u00e8 ogni nodo locale, col suo impegno concreto nei luoghi in cui opera, garante del rispetto dei criteri condivisi del Manifesto da parte dei propri aderenti. I nodi sono l'elemento fondante della Rete, consentono il radicamento della Rete nella realt\u00e0 locale e contemporaneamente portano nel locale la dimensione nazionale e globale. Sono luoghi di ricerca, proposta e azione.\nL'organizzazione di ogni nodo varia rispetto al contesto locale e la sua dimensione in genere \u00e8 congrua agli obiettivi che si pone nel proprio territorio di appartenenza in modo tale da favorire anche gli aspetti conviviali, lo scambio e la facilit\u00e0 dei collegamenti."}
{"id": "297936", "revid": "1305772", "url": "https://it.wikipedia.org/wiki?curid=297936", "title": "Child Online Protection Act", "text": "Il Child Online Protection Act (\"Legge per la protezione dell'infanzia in Rete\"; spesso abbreviato in COPA) \u00e8 una legge degli Stati Uniti d'America, approvata nel 1998, il cui obiettivo dichiarato \u00e8 quello di proteggere i bambini dal contatto con materiale di natura sessuale reperibile in Internet. La legge \u00e8 stata successivamente bloccata nei tribunali e non \u00e8 mai stata effettiva. Dato che la legge vincolava unicamente i \"provider\" interni agli Stati Uniti, i suoi effetti sarebbero comunque stati inconsistenti. In ogni caso, diversi stati degli Stati Uniti hanno gi\u00e0 in vigore leggi simili.\nCome molte altre leggi, statunitensi e non, per la protezione dell'infanzia, specie riguardo a questioni telematiche, il COPA non effettua alcuna distinzione tra bambini e adolescenti.\nIl COPA nasce, all'interno della lotta dei giuristi alla pornografia telematica, successivamente all'affossamento, avvenuto in precedenza, del \"Communications Decency Act\" (\"legge per il buoncostume nelle comunicazioni\"), che aveva un obiettivo di contrasto ben pi\u00f9 ampio, e per questo era stato respinto incostituzionale dalla Corte Suprema. Il COPA \u00e8 dunque una risposta, che tenta di restringere l'ambito del materiale considerato offensivo e da porre sotto controllo.\nIl COPA richiede che tutti i distributori commerciali di \"materiale dannoso per i minori\" (\"material harmful to minors\") evitassero l'accesso appunto dei minori ai loro siti. Il \"materiale dannoso\" veniva definito quello che, in base ai \"criter\u00ee attuali della societ\u00e0\" (\"contemporary community standards\"), \u00e8 giudicato di \"contenuto indecente\" (\"prurient interest\") o materiale che mostra atti sessuali o corpi nudi (inclusi i seni femminili). Una definizione che comprende al suo interno ogni genere di pornografia, sia hardcore che softcore.\nLa legge viene bloccata tra il 1998 e il 1999 in quanto l'appello ai \"criteri attuali della societ\u00e0\" \u00e8 ritenuto eccessivamente vago. Negli anni successivi il governo tenta diverse volte di riproporre la legge, che viene comunque bloccata nei tribunali, o perch\u00e9 giudicata troppo vaga o per dubbi di incostituzionalit\u00e0.\nNel gennaio del 2006 il COPA torna alla ribalta quando il governo Bush chiede al motore di ricerca Google l'accesso ai suoi database. Obiettivo del governo \u00e8 dimostrare, tramite i database di questo e altri motori di ricerca, la gran quantit\u00e0 di ricerche di materiale pornografico in rete da parte di utenti minorenni, e dunque la necessit\u00e0 di una legge come il COPA che impedisca tali ricerche. Google, a differenza di altri motori di ricerca come ad esempio Yahoo!, rifiuta per\u00f2 la richiesta del governo.\nIl tribunale limita la citazione a un campione di URL nel database di Google, ma rifiuta di applicare la richiesta di ricerche condotte dagli utenti; Google quindi aderisce alla richiesta del tribunale. \nIl 22 marzo 2007, il giudice Reed annulla nuovamente la COPA, trovando la legge in violazione del primo e del quinto emendamento della Costituzione degli Stati Uniti. Oltre ai querelanti ACLU et al., diversi testimoni si dichiarano in difesa dei diritti di primo emendamento su Internet, incluso il direttore della Erotic Authors Association, Marilyn Jaye Lewis. Reed emette un ordine che impone in modo permanente al governo di imporre la COPA, commentando che \"forse facciamo del male ai minori di questo Paese se le protezioni del Primo Emendamento, che erediteranno con l'et\u00e0, saranno eliminate in nome della loro protezione\". Il governo richiede nuovamente appello e il caso viene ascoltato dalla Corte d'Appello degli Stati Uniti per il Terzo Circuito.\nIl 22 luglio 2008, la Corte d'Appello degli Stati Uniti per il Terzo Circuito riconferma la decisione del 2007.\nIl 21 gennaio 2009, la Corte Suprema degli Stati Uniti ha rifiutato di ascoltare gli appelli della decisione del tribunale inferiore, effettivamente abolendo la legge."}
{"id": "297939", "revid": "120492927", "url": "https://it.wikipedia.org/wiki?curid=297939", "title": "Business to Consumer", "text": "Con Business to Consumer, spesso abbreviato in B2C, si indicano le relazioni che un'impresa commerciale detiene con i suoi clienti per le attivit\u00e0 di vendita e/o di assistenza. Questa sigla \u00e8 utilizzata soprattutto quando l'interazione tra impresa e cliente avviene tramite internet, ovvero nel caso del commercio elettronico.\nClassificazioni del commercio elettronico.\nIntermediari online.\nGli intermediari online sono le aziende che facilitano le transazioni tra clienti e venditori, ricavando una percentuale dal valore della transazione stessa. Costituiscono attualmente la maggior parte delle aziende operanti nel B2C.\nVantaggi del commercio B2C.\nIl commercio elettronico B2C ha i seguenti vantaggi:\nEsempi di societ\u00e0 operanti nel segmento di mercato B2C sono: JD.com, Amazon.com, eBay, "}
{"id": "297950", "revid": "120897035", "url": "https://it.wikipedia.org/wiki?curid=297950", "title": "Business-to-business", "text": "Business-to-business, spesso indicato con l'acronimo B2B, in italiano commercio interaziendale, \u00e8 una locuzione utilizzata per descrivere le transazioni commerciali elettroniche tra imprese, distinguendole da quelle che intercorrono tra le imprese e altri gruppi, come quelle tra una ditta e i consumatori/clienti individuali (B2C, dall'inglese \"Business to Customer\" o \"Business to Consumer\", in italiano vendita al dettaglio) oppure quelle tra una impresa e il governo (B2G, dall'inglese \"Business to Government\", lett. \"azienda-verso-governo\").\nDescrizione.\nSi tratta di una locuzione che fa riferimento a generici processi tra partner commerciali, e che pu\u00f2 anche riferirsi a tutte le transazioni effettuate in una catena di valore industriale, prima che il prodotto finito venga venduto al consumatore finale.\nPi\u00f9 specificamente, Business-to-Business o B2B indica le relazioni che un'impresa detiene con i propri fornitori per attivit\u00e0 di approvvigionamento, di pianificazione e monitoraggio della produzione, o di sussidio nelle attivit\u00e0 di sviluppo del prodotto, oppure le relazioni che l'impresa detiene con clienti professionali, cio\u00e8 altre imprese, collocate in punti diversi della filiera produttiva.\nIl volume di transazioni di B2B \u00e8 molto pi\u00f9 elevato di quello di transazioni di B2C. Stando alle stime, nel 2018 il valore generato dal transato B2B \u00e8 stato di circa 2.700 miliardi di euro (di cui 335 miliardi generati dal solo commercio elettronico B2B), con un peso del 75% sull'intero fatturato delle imprese italiane. Una delle ragioni consiste nel fatto che le imprese hanno adottato tecnologie di commercio elettronico molto di pi\u00f9 di quanto abbiano fatto i consumatori. Inoltre, in una tipica catena di rifornimento (o catena logistica, in ing. \"supply chain\"), esistono molte transazioni di B2B, ma soltanto una transazione B2C, dato che il prodotto completo viene venduto al dettaglio al cliente finale.\nPer fare un esempio, il rapporto commerciale tra un produttore e un grossista \u00e8 una relazione B2B. Il rapporto diretto tra produttore o grossista, da un lato, e cliente/consumatore/utente privato finale, viene invece definito B2C. Un altro esempio di transazione B2B \u00e8 rappresentato da una compagnia di mangime per polli che vende il proprio prodotto a un allevamento di polli, che costituisce un'altra compagnia. Un altro esempio di transazione B2C \u00e8 un negozio di alimentari che vende polli nutriti con cereali a un consumatore. B2B pu\u00f2 anche descrivere attivit\u00e0 di marketing tra aziende, non solo le transazioni finali che risultano dal marketing, anche se il termine pu\u00f2 di fatto essere utilizzato per identificare transazioni commerciali tra compagnie (a cui ci si riferisce anche con il termine \u00abvendite istituzionali\u00bb). Per esempio, \u00e8 pi\u00f9 probabile che una ditta che vende fotocopiatrici venga identificata con un'organizzazione commerciale di tipo B2B piuttosto che di tipo B2C.\nAmbiti applicativi del B2B.\nLa digitalizzazione dei processi alla base del commercio elettronico tra imprese pu\u00f2 essere analizzata alla luce di tre differenti ambiti: digitalizzazione dei processi pre-transazionali (e-procurement), digitalizzazione dei processi operativi (e-supply chain execution) e digitalizzazione dei processi collaborativi (e-supply chain collaboration).\nE-procurement.\nCon il termine eProcurement si intende l\u2019insieme degli strumenti digitali a supporto del processo d\u2019acquisto. In un contesto in cui le aziende spendono sempre di pi\u00f9 per l\u2019acquisto di beni e servizi, la gestione digitale degli approvvigionamenti pu\u00f2 portare grandi benefici in termini di produttivit\u00e0 del personale e saving sui prezzi d\u2019acquisto. In ambito privato, cos\u00ec come in ambito pubblico, l'e-procurement si suddivide in due processi chiave:\nE-supply chain execution.\nCon tale termine si intendono l'insieme delle soluzioni tecnologiche volte a supportare le fasi del ciclo ordine-fatturazione, che comprende generalmente le fasi logistiche, commerciali, amministrative e contabili.\nE-supply chain collaboration.\nCon tale termine si intendono tutte le attivit\u00e0 di natura collaborativa tra cliente e fornitore assistite dall'utilizzo di tecnologie digitali. Tali attivit\u00e0 sono applicate in diversi ambiti: dal monitoraggio della catena logistica, alla pianificazione delle scorte, fino allo sviluppo e introduzioni di nuovi prodotti e soluzioni.\nGli standard B2B.\nUN/EDIFACT \u00e8 uno degli standard pi\u00f9 noti e affermati.\nANSI ASC X12 \u00e8 uno standard piuttosto popolare nell'America del Nord.\nRosettaNet \u00e8 uno standard di tipo XML-based, emergente nell'industria dell'alta tecnologia.\nPer comprendere lo spazio collaborativo dei processi commerciali B2B, si potrebbe utilizzare un approccio come il cosiddetto UMM (acronimo di UN/CEFACT's Modeling Methodology).\nEtimologia.\nIl termine Business to Business \u00e8 stato coniato, in origine, per descrivere rapporti di comunicazione elettronica tra un'impresa e un'altra impresa, per distinguerli dai rapporti di comunicazione tra le imprese, da un lato, e i consumatori, dall'altro. In seguito, per\u00f2, il termine ha finito con l'essere utilizzato anche nel marketing, inizialmente per descrivere soltanto il marketing industriale o di beni capitali. Oggi, comunque, il termine viene ampiamente usato per descrivere tutti i prodotti e i servizi utilizzati dalle imprese."}
{"id": "297951", "revid": "104458", "url": "https://it.wikipedia.org/wiki?curid=297951", "title": "Hermann Maier", "text": "Da molti considerato uno dei pi\u00f9 forti sciatori della storia, ha vinto quattro medaglie olimpiche, di cui due d'oro, sei medaglie mondiali (tre ori) e quattro Coppe del Mondo tra le fine degli anni novanta e gli anni duemila, quando ha ottenuto 54 vittorie nel circuito.\nLa carriera agonistica di \"Herminator\", soprannome attribuitogli dalla stampa per il fisico massiccio e l'aggressivit\u00e0 in pista, \u00e8 stata divisa in due dall'incidente motociclistico dell'agosto 2001. Sciatore pi\u00f9 forte al mondo in quel momento, ha evitato di poco l'amputazione della gamba destra ed \u00e8 stato costretto ad una lunga riabilitazione per recuperare le funzionalit\u00e0 dell'arto. Tornato nel Circo bianco nel gennaio 2003 tra molte perplessit\u00e0, \u00e8 riuscito, nella sua seconda vita sportiva, a riconquistare i vertici dello sci alpino.\nBiografia.\nInfanzia e adolescenza.\nPrimo di due figli, Maier nacque in una famiglia dedita agli sport invernali: suo padre, Hermann, e sua madre, Gerti, erano entrambi maestri di sci I fratelli Maier seguirono le orme famigliari, mentre Alexander sarebbe diventato uno snowboarder della nazionale austriaca.\nA 15 anni venne ammesso nell'accademia sportiva della vicina Schladming, ma fu costretto ad abbandonarla dopo meno di un anno anche per via della sindrome di Osgood-Schlatter, disordine della crescita che colpisce preadolescenti e adolescenti. I problemi alle ginocchia erano dovuti all'improvvisa crescita di Maier, che in pochi mesi pass\u00f2 da 1 metro e 45 di altezza a 1 e 80. Tornato a Flachau trov\u00f2 impiego come muratore d'estate, mentre d'inverno, dopo aver preso la licenza di maestro di sci a 19 anni, insegnava presso la scuola di famiglia \nStagione 1995.\nDivenuto campione locale nel Salisburghese e nel Tirolo, , affinch\u00e9 potesse disputare i Campionati austriaci 1995, dove ottenne il 18\u00ba posto nello slalom gigante partendo col pettorale 141.\nStagione 1996.\nIl 6 gennaio 1996 Maier facesse da apripista allo slalom gigante di Coppa del Mondo che si tenne a Flachau. Se in quell'occasione fosse stato in gara, con il tempo realizzato da apripista Hermann avrebbe chiuso la prima manche al 7\u00ba posto e la seconda all'11\u00ba. la nazionale austriaca lo convoc\u00f2 per gli slalom giganti di Coppa Europa dell'8 e del 9 gennaio a Les Arcs, in Francia. Nella prima gara Maier giunse subito al secondo posto, alle spalle dello svizzero Steve Locher; il giorno seguente le posizioni sul podio furono invertite e arriv\u00f2 cos\u00ec la sua prima vittoria internazionale della carriera. Nella stagione 1995-1996 in Coppa Europa l'allora ventitreenne di Flachau vinse cinque gare, anche grazie alle quali riusc\u00ec ad imporsi nella classifica generale con 193 punti (43 in pi\u00f9 del secondo, Thomas Sykora) e in quella di slalom gigante.\nIl 10 febbraio 1996 esord\u00ec inoltre in Coppa del Mondo nello slalom gigante di Hinterstoder, che chiuse, andando a punti, con il 26\u00ba posto. Un mese dopo a Kvitfjell, alla seconda gara nel massimo circuito internazionale, conquist\u00f2 l'11\u00ba posto in supergigante.\nStagione 1997.\nDall'inizio della stagione 1996-1997 Maier venne chiamato con continuit\u00e0 in Coppa del Mondo, soprattutto per gli slalom giganti. Nel secondo di questi, il 25 novembre, arriv\u00f2 per la prima volta nei primi dieci di una gara di Coppa, con il 6\u00ba posto di Park City. In gennaio venne convocato per partecipare alla sua prima discesa libera, quella di Chamonix: dopo aver ottenuto il 2\u00ba e il 3\u00ba tempo nelle discese di prova, cadde in gara fratturandosi un braccio. Anche per questo venne escluso dalla squadra per i seguenti Mondiali, tenutisi a Sestriere dal 3 al 15 febbraio. Alla ripresa della Coppa del Mondo dopo la pausa iridata, Maier comunque ottenne a Garmisch-Partenkirchen, su quella che sarebbe una delle piste dove avrebbe vinto di pi\u00f9, due risultati di rilievo: il 21 febbraio arriv\u00f2 infatti 2\u00ba in supergigante partendo con il pettorale 32 dietro al francese Luc Alphand, mentre due giorni dopo conquist\u00f2 la vittoria nella medesima specialit\u00e0, distaccando il pi\u00f9 quotato Kristian Ghedina, secondo al traguardo, di 52 centesimi.\nStagione 1998.\nNella stagione successiva Maier comp\u00ec il definitivo salto di qualit\u00e0 che lo port\u00f2 tra i grandissimi del Circo bianco. All'esordio stagionale in Coppa del Mondo conquist\u00f2 subito il 3\u00ba posto nello slalom parallelo di Tignes, disciplina che prevedeva l'alternanza di porte di slalom speciale e gigante e disputata per la prima volta con questo formato. Malgrado la grande competizione presente all'interno della nazionale austriaca, che annoverava tra le sue file Andreas Schifferer, Stephan Eberharter, Hans Knau\u00df e Josef Strobl, Maier riusc\u00ec a emergere con forza dimostrando in breve tempo di essere il pi\u00f9 quotato per la vittoria finale in Coppa del Mondo. Tra l'ottobre e il 1\u00ba febbraio, giorno dell'ultima gara disputata prima dei XVIII Giochi olimpici invernali di (7-22 febbraio), vinse infatti dieci prove (tre slalom giganti, quattro supergiganti, due discese libere e l'unica combinata della sua carriera), andando a podio altre sette volte su ventuno gare da lui disputate. In occasione dello slalom gigante di Val-d'Is\u00e8re del 14 dicembre inoltre Maier chiuse la gara al primo posto con 40 centesimi di vantaggio su Michael von Gr\u00fcnigen, ma venne squalificato essendosi tolto gli sci prima della linea prevista.\nNel frattempo l'intera nazionale austriaca ottenne risultati di rilievo: il 6 dicembre i primi cinque posti della discesa di Beaver Creek furono biancorossi (Maier 2\u00ba), mentre il giorno dopo sulla stessa Birds of Prey il dominio si ferm\u00f2 alle prime quattro posizioni (Maier primo). Un ulteriore poker arriv\u00f2 il 29 dicembre sulla Stelvio di Bormio, con Maier che conquist\u00f2 la prima vittoria in discesa libera. Subito prima della pausa olimpica tre austriaci occupavano le prime tre posizioni della classifica generale di Coppa, con Maier che aveva 587 punti di vantaggio su Schifferer e 997 su Eberharter.\nL'austriaco di Flachau si present\u00f2 quindi alle sue prime Olimpiadi quale grande favorito nelle specialit\u00e0 che l'avevano visto primeggiare tutto l'anno: slalom gigante, supergigante e discesa libera. Il 13 febbraio si disput\u00f2 la gara di discesa libera. Dopo soli 18\" dalla partenza, Maier fu autore di una spettacolare caduta: dopo essersi staccato dal suolo e aver battuto il casco sulla pista, and\u00f2 a finire contro le due file di reti di protezione, abbattendole e precipitando per alcuni metri, senza tuttavia riportare gravi infortuni. Tre giorni dopo, nonostante i dolori al ginocchio e alla spalla dovuti all'incidente, si impose nel supergigante precedendo lo svizzero Didier Cuche e l'austriaco Knau\u00df, medaglie d'argento a pari merito, di 61 centesimi. Il 19 si aggiudic\u00f2 inoltre lo slalom gigante con 85 centesimi di vantaggio su Eberharter, secondo al traguardo. Maier divent\u00f2 cos\u00ec il secondo austriaco a vincere la medaglia d'oro nello slalom gigante olimpico, dopo Toni Sailer a , e il secondo, sempre dopo Sailer, a vincere pi\u00f9 di un oro nella stessa Olimpiade. La doppia medaglia olimpica, soprattutto perch\u00e9 arrivata dopo la spettacolare caduta nella discesa libera, diedero all'ex muratore fama internazionale.\nAlla fine di quella stagione Maier si aggiudic\u00f2 la Coppa del Mondo generale con 571 punti di vantaggio sul pi\u00f9 diretto inseguitore, Schifferer; la Coppa generale torn\u00f2 cos\u00ec in Austria 28 anni dopo la vittoria di Karl Schranz nel 1969-1970. A fine stagione oltre alla Coppa generale l'austriaco mise in bacheca anche le Coppe di specialit\u00e0 di supergigante (con 144 punti di vantaggio su Knau\u00df) e di slalom gigante, quest'ultima con 60 punti in pi\u00f9 di Von Gr\u00fcnigen.\nStagione 1999.\nLa stagione 1998-1999 cominci\u00f2 com'era finita la precedente. Maier dimostr\u00f2 di essere in forma gi\u00e0 alla prima gara vincendo lo slalom gigante inaugurale di S\u00f6lden davanti ad altri tre austriaci. Nei mesi successivi il dominio in classifica generale dell'atleta di Flachau non fu per\u00f2 cos\u00ec marcato come nel 1997-1998, anche per via di alcune prove concluse senza punti. Il 21 dicembre fu comunque il protagonista di una data storica per lo sci austriaco. In occasione del supergigante di Innsbruck infatti nove atleti biancorossi si piazzarono ai primi nove posti della gara, battendo un record trentennale detenuto dalla Francia che nella discesa dell'Abetone del 2 marzo 1968 aveva piazzato sei atlete nelle prime sei. Davanti a 20.000 spettatori, Maier precedette sul traguardo i connazionali Christian Mayer, Fritz Strobl, Stephan Eberharter, Rainer Salzgeber, Hans Knau\u00df, Patrick Wirth, Andreas Schifferer e Werner Franz.\nPrima dell'inizio dei Mondiali 1999, disputati a Vail e Beaver Creek dal 2 al 14 febbraio, Maier vinse sei gare in Coppa del Mondo (tre supergiganti, due slalom giganti, una discesa libera) e and\u00f2 a podio in altre quattro occasioni. La classifica generale di Coppa, prima della pausa iridata, lo vedeva per\u00f2 al terzo posto con 1\u00a0053 punti dietro ai norvegesi Lasse Kjus (1\u00a0089) e Kjetil Andr\u00e9 Aamodt (1\u00a0054). Proprio i due scandinavi insieme al campione austriaco (al suo esordio iridato) erano i pi\u00f9 attesi in vista dei Mondiali, per i quali fu anche convocato la nuova promessa austriaca, l'allora ventunenne Benjamin Raich vincitore di tre gare di Coppa durante l'anno.\nLa prima gara in programma fu il supergigante. Maier si aggiudic\u00f2 la corsa, vincendo il suo primo oro mondiale ex aequo con Kjus, precedendo sul podio Knau\u00df, medaglia di bronzo, di un solo centesimo. Quattro giorni dopo, il 6 febbraio, l'austriaco si piazz\u00f2 nuovamente davanti a tutti, questa volta in solitaria, nella gara di discesa libera. La pista dei due successi fu la Birds of Prey, dove gi\u00e0 l'anno prima aveva conquistato due podi in Coppa. L'uscita nella seconda manche dello slalom gigante invece non permise a Maier di primeggiare in tre specialit\u00e0 differenti. Al contrario Kjus si aggiudic\u00f2 un altro oro (proprio nello slalom gigante) e con tre ulteriori argenti (discesa libera, slalom speciale e combinata) riusc\u00ec nell'impresa di andare a podio in ogni specialit\u00e0 nella stessa edizione dei Mondiali: il norvegese fu il primo a conquistare cinque medaglie in cinque specialit\u00e0 diverse durante la stessa rassegna iridata, anche se gi\u00e0 Toni Sailer nel 1958 aveva conquistato quattro medaglie (tre ori e un argento) in quattro specialit\u00e0 (il supergigante non era ancora previsto nel programma).\nLe ultime otto gare di Coppa del Mondo videro i tre pretendenti alla coppa di cristallo, Maier, Kjus e Aamodt, darsi battaglia per ogni punto, superandosi a vicenda in testa alla classifica. Alla fine con 1\u00a0465 punti vinse Kjus, alla sua seconda vittoria generale, davanti ad Aamodt con 1\u00a0442 e all'austriaco con 1\u00a0307. Maier si aggiudic\u00f2 comunque la Coppa del Mondo di supergigante con buon margine di 186 punti su Eberharter.\nStagione 2000.\nLa beffa subita nella stagione precedente dalla squadra austriaca, che oltre alla Coppa generale aveva perso anche le Coppe di discesa libera (andata a Kjus) e di slalom gigante (Von Gr\u00fcnigen), e dallo stesso Maier, trov\u00f2 vendetta nel 1999-2000. Maier part\u00ec subito fortissimo con quattro vittorie in quattro gare disputate tra il 31 ottobre e il 28 novembre e per il resto della stagione lasci\u00f2 poco spazio agli avversari. Gi\u00e0 a fine gennaio infatti l'assegnazione della Coppa del Mondo sembr\u00f2 definita, con l'austriaco che proprio il 29, vincendo la discesa libera di Garmisch-Partenkirchen, appai\u00f2 Franz Klammer al sesto posto tra gli atleti pi\u00f9 vittoriosi in Coppa del Mondo con 26 successi. La 27\u00aa vittoria (5 febbraio, slalom gigante di Todtnau) gli permise invece di agganciare lo statunitense Phil Mahre. Sempre in gennaio inoltre stabil\u00ec il record di sette vittorie consecutive in supergigante, concludendo una serie iniziata a Val-d'Is\u00e8re il 13 dicembre 1998.\nLa certezza matematica del primato in classifica generale arriv\u00f2 l'11 marzo sulle nevi di casa di Hinterstoder. Terzo nello slalom gigante, Maier si trov\u00f2 con 420 punti di vantaggio su Aamodt, diventando quindi irraggiungibile nelle quattro gare mancanti. Alla fine della stagione l'atleta di Flachau fu primo con il punteggio record di 2\u00a0000 punti, 560 di vantaggio sul pi\u00f9 diretto inseguitore Aamodt. Maier si aggiudic\u00f2 inoltre la Coppa di supergigante (terza affermazione consecutiva per lui), quella di slalom gigante (precedendo il connazionale Mayer di soli tre punti), e quella di discesa libera, combattuta fino all'ultimo con l'italiano Ghedina. Proprio Ghedina, vincendo il supergigante di Kvitfjell il 5 marzo (il primo per lui), aveva inoltre interrotto la striscia austriaca di vittorie consecutive in questa disciplina, che durava dal 23 febbraio 1997, data del primo successo di Maier. In totale durante la stagione 1999-2000 della Coppa del Mondo il campione austriaco vinse dieci gare (tre slalom giganti, quattro supergiganti e tre discese libere), giungendo inoltre sette volte secondo e cinque volte terzo posto.\nStagione 2001.\nL'annata successiva, la 2000-2001, fu caratterizzata, oltre che dalla Coppa del Mondo, anche dai Mondiali di Sankt Anton am Arlberg, dal 28 gennaio al 10 febbraio 2001. La stagione si svilupp\u00f2 sulla falsariga della precedente, con Maier e in generale gli austriaci dominatori della stagione. Da segnalare, tra le varie vittorie, quella ottenuta il 20 gennaio in discesa libera sulla Streif di Kitzb\u00fchel, ultima delle classiche dello sci alpino che ancora mancava nel palmar\u00e8s dell'ex muratore. Gi\u00e0 per due volte si era comunque imposto sulla medesima pista, ma in supergigante (21 gennaio 2000 e 19 gennaio 2001).\nL'appuntamento iridato invece si rivel\u00f2 sotto le aspettative per Maier. La gara di esordio, il supergigante, vide infatti imporsi un \"outsider\", lo statunitense Daron Rahlves, davanti ai pi\u00f9 quotati Eberharter e Maier, il favorito della vigilia. In Austria suscit\u00f2 inoltre polemiche l'esultanza di quest'ultimo dopo la sconfitta del connazionale, suo grande rivale. Qualche giorno dopo Maier si vide sfuggire anche l'oro nella discesa libera, dove venne battuto da Hannes Trinkl. Il bottino della rassegna si ferm\u00f2 a un argento e un bronzo dopo il quarto posto, a un solo centesimo di ritardo dal terzo classificato, nello slalom gigante vinto da Von Gr\u00fcnigen.\nLa rivincita di Maier si consum\u00f2 in Coppa del Mondo. Il 3 marzo si aggiudic\u00f2 matematicamente la classifica generale per la terza volta, uguagliando Ingemar Stenmark e Phil Mahre. Nei giorni successivi, durante le finali di \u00c5re, il campione austriaco ripet\u00e9 inoltre il risultato dell'anno precedente conquistando tre Coppe di specialit\u00e0: oltre a quella in supergigante, vinta con l'ampio margine di 169 punti su Werner Franz, strapp\u00f2 quella di discesa libera ad Eberharter per soli 14 punti e, all'ultima gara, quella di slalom gigante al veterano Von Gr\u00fcnigen. Allo svizzero sarebbe infatti bastato il terzo posto nella gara conclusiva, ma la quarta posizione e la contemporanea vittoria di Maier lo relegarono alle spalle dell'austriaco per soli dieci punti.\nBench\u00e9 Maier non fosse riuscito a uguagliare il record dell'anno precedente, chiuse la stagione con 1\u00a0618 punti, praticamente doppiando Eberharter (875) e Kjus (866), rientrante dopo un anno sabbatico. Da record furono invece le vittorie stagionali, tredici come quelle di Stenmark nel 1978-1979. Ai tredici primi posti, ripartiti tra slalom gigante (cinque), supergigante (tre) e discesa libera (cinque), si aggiunsero inoltre due secondi e due terzi posti.\nStagione 2002.\nNell'estate del 2001 Maier era all'apice della carriera: aveva gi\u00e0 conquistato tre Coppe del Mondo generali, nove Coppe di specialit\u00e0, 41 vittorie, due ori olimpici, quattro medaglie iridate e vedeva davanti a s\u00e9 vari record da raggiungere. Il 24 agosto per\u00f2, tornato da pochi giorni in patria da una trasferta di allenamenti in Cile, fu vittima di un grave incidente a Radstadt, a pochi chilometri da casa. Maier, in sorpasso con la sua motocicletta, si schiant\u00f2 contro l'auto di un turista tedesco che svolt\u00f2 improvvisamente a sinistra bench\u00e9 la manovra non fosse permessa. L'atleta riport\u00f2 fratture multiple scomposte alla gamba destra che costrinsero i medici a sottoporlo a una delicata operazione chirurgica, durata sette ore, con l'obiettivo di salvargli l'arto. Il pericolo di un'amputazione venne scongiurato completamente solo due giorni dopo. La gravit\u00e0 della situazione apparve subito evidente e si inizi\u00f2 anche a parlare, oltre che di stagione finita, anche di carriera fortemente a rischio. Maier rispose per\u00f2 bene agli interventi, che tra l'altro avevano comportato il trapianto di pelle prelevata dal braccio sulla gamba per sostituire quella andata persa nell'incidente, e alle cure, uscendo cos\u00ec dall'ospedale a met\u00e0 settembre. Il recupero abbastanza veloce dissip\u00f2 le previsioni pi\u00f9 fosche sul suo ritorno alle gare. In dicembre rimise gli sci per la prima volta, mentre in gennaio si ventilava gi\u00e0 di una sua possibile partecipazione ai XIX Giochi olimpici invernali di , possibilit\u00e0 smentita subito dallo stesso Maier.\nStagione 2003.\nI tempi non risultarono essere cos\u00ec veloci, ma la riabilitazione alla quale si sottopose gli permise comunque di tornare ad allenarsi con la nazionale austriaca in luglio, anche se ulteriori problemi fisici (tra cui un infortunio al polpaccio) lo costrinsero a rimandare nuovamente il suo rientro alle gare, previsto in un primo tempo per l'inizio della stagione 2002-2003.\nFinalmente il 14 gennaio 2003, 478 giorni dopo l'incidente e a 675 dall'ultima gara, venne convocato, sollevando varie perplessit\u00e0, per lo slalom gigante di Adelboden. Maier si piazz\u00f2 31\u00ba, mancando per soli 5 centesimi la qualificazione alla seconda manche. Le prestazioni comunque migliorarono in fretta: il 17 e il 18 gennaio arriv\u00f2 22\u00ba e 7\u00ba nelle due discese libere di Wengen, mentre il 25 fu 6\u00ba in quella di Kitzb\u00fchel. Infine il 27 gennaio, sempre a Kitzb\u00fchel, stup\u00ec di nuovo tutti imponendosi nel supergigante davanti ad altri quattro austriaci.\nLa condizione mostrata da Maier fece s\u00ec che venisse convocato per i successivi Mondiali di Sankt Moritz (2-16 febbraio). La gara inaugurale della rassegna iridata fu il supergigante, specialit\u00e0 di cui Maier, prima dell'incidente, era il dominatore. L'alloro iridato venne vinto da Eberharter, che precedette di 77 centesimi proprio il grande rivale e lo statunitense Bode Miller, rivelazione della stagione e in corsa con lo stesso Eberharter per la Coppa del Mondo.\nL'assegnazione di un posto a Maier nella prova di discesa libera dell'8 febbraio provoc\u00f2 invece forti polemiche in Austria, dove da pi\u00f9 parti si accusarono gli allenatori di aver chiamato il campione di Flachau sotto le pressioni degli sponsor escludendo atleti meno mediatici ma pi\u00f9 in forma. La discesa libera vide l'ex muratore chiudere all'8\u00ba posto, staccato di 1\"22 dal vincitore, l'austriaco Walchhofer, ma di soli 25 centesimi dal terzo posto di Bruno Kernen. Subito dopo la gara Maier decise di chiudere la stagione per farsi operare e togliere il chiodo di 36 centimetri impiantato nella tibia destra dopo l'incidente.\nNel frattempo sull'avventura di Maier, dall'incidente dell'agosto 2001 al ritorno alla vittoria a Kitzb\u00fchel, venne girato un documentario di 54 minuti prodotto dalla Federazione austriaca e presentato proprio durante i Mondiali di Sankt Moritz.\nStagione 2004.\nDopo la seconda operazione Maier riprense ad allenarsi in modo da essere pronto per l'inizio della Coppa del Mondo 2003-2004. . Le prime uscite della stagione non furono all'altezza delle sue precedenti prestazioni, poich\u00e9 ottenne solo un 16\u00ba posto nello slalom gigante inaugurale, per poi proseguire con il 7\u00ba in quello successivo e il 9\u00ba nella prima discesa libera dell'anno. Il 30 novembre torn\u00f2 alla vittoria nel supergigante di Lake Louise e la settimana seguente, durante le gare di Beaver Creek, riconquist\u00f2 per la prima volta dal 2001 la vetta della classifica generale di Coppa. Al contrario degli anni precedenti per\u00f2 il dominio in classifica di Maier non fu schiacciante, anche per via della scarsa continuit\u00e0 mostrata nelle gare di slalom gigante. Proprio in questa specialit\u00e0 il 3 gennaio 2004, sulla pista a lui appena intitolata nella natia Flachau, ottenne uno dei peggiori piazzamenti in carriera, il 51\u00ba posto.\nAlle finali di Sestriere Maier riusc\u00ec comunque a presentarsi in testa alla Coppa del Mondo, forte delle quattro vittorie conquistate fino a quel momento e ad altrettanti piazzamenti a podio. I suoi diretti avversari erano comunque vicini: Miller (sei gare vinte ma molto discontinuo) era staccato di 67 punti, Eberharter di 82 e Raich di 102, con ancora quattro prove da disputare. L'11 marzo con la vittoria nell'ultimo supergigante davanti a Eberharter, Maier allung\u00f2 sugli avversari, mentre due giorni dopo, grazie all'annullamento dopo la prima manche dello slalom gigante (nella classifica provvisoria Raich era primo e Maier 18\u00ba), ottenne la certezza matematica della sua quarta Coppa del Mondo. La classifica finale della stagione vide quindi il campione di Flachau a 1\u00a0265 punti, Eberharter, dominatore delle due annate precedenti, a 1\u00a0223, Raich a 1\u00a0189 e Miller a 1\u00a0134. Maier conquist\u00f2 inoltre la sua quinta Coppa del Mondo di supergigante, record assoluto maschile, davanti allo svizzero Pirmin Zurbriggen (a quota quattro) e condiviso con la tedesca Katja Seizinger.\nIl ritorno in grande stile di Maier dopo l'incidente in cui aveva rischiato di perdere la gamba gli valsero in maggio la vittoria ai Laureus World Sports Awards nella sezione \"Ritorno dell'anno\", dopo che gi\u00e0 l'anno precedente aveva ricevuto la \"nomination\" per il medesimo riconoscimento.\nStagione 2005.\nIn estate venne annunciato il ritiro di Eberharter, ormai trentacinquenne, ma la concorrenza per Maier per la Coppa del Mondo 2004-2005 sembrava essere tutt'altro che scarsa. In particolare lo statunitense Miller veniva indicato come principale rivale per la conquista del titolo, viste le ultime due ottime annate disputate. Proprio Miller fu autore di un grandissimo avvio di stagione, mentre l'austriaco fatic\u00f2 a ottenere risultati di rilievo, soprattutto se confrontati con quelli dei tempi migliori. Infatti, dopo aver raccolto alcuni podi, Maier conquist\u00f2 la prima vittoria stagionale solo il 24 gennaio 2005 nel supergigante di Kitzb\u00fchel, alla vigilia dei Mondiali organizzati a Bormio/Santa Caterina Valfurva.\nProprio la vittoria di Kitzb\u00fchel rilanci\u00f2 le quotazioni del campione austriaco in vista delle prove iridate, in cui fu uno degli atleti pi\u00f9 attesi insieme a Miller e Raich, rispettivamente primo e secondo nella classifica di Coppa. Maier per\u00f2 deluse nelle prime due gare. Nel supergigante, sua specialit\u00e0 prediletta, fu quarto dietro a Miller e ai connazionali Walchhofer e Raich, mentre in discesa libera arriv\u00f2 addirittura 17\u00ba in una prova dominata ancora una volta dallo statunitense. Questi risultati fecero gi\u00e0 parlare di un campione sul viale del tramonto, ma il 9 febbraio vinse l'oro nello slalom gigante, salendo sul gradino pi\u00f9 alto del podio in questa specialit\u00e0 per la prima volta dopo quattro anni e conquistando un titolo iridato che mancava alla nazionale austriaca dai tempi di Rudolf Nierlich (Saalbach-Hinterglemm 1991).\nDopo i Mondiali Maier torn\u00f2 alla vittoria in Coppa in occasione delle gare veloci di Kvitfjell. Il 5 marzo si aggiudic\u00f2 la discesa, mentre il 6 fu la volta del supergigante. Quest'ultimo piazzamento gli permise di appaiare l'italiano Alberto Tomba al secondo posto nella classifica degli sciatori con pi\u00f9 vittorie in Coppa del Mondo a quota 50, classifica guidata dallo svedese Stenmark (86). Il finale di stagione fu comunque deludente. Il campione austriaco si vide infatti sfuggire la Coppa di supergigante all'ultima gara: il 9\u00ba posto nella prova di Lenzerheide e la contemporanea vittoria di Miller fecero s\u00ec che lo statunitense lo precedesse nella classifica di specialit\u00e0 per 17 punti (470 contro 453). Miller si aggiudic\u00f2 inoltre la Coppa del Mondo con 1\u00a0648 punti davanti a Raich (1\u00a0454) e allo stesso Maier (1\u00a0295).\nStagione 2006.\nAlla soglia dei 33 anni Maier inizi\u00f2 il 2005-2006, sua decima stagione nel Circo bianco, con la vittoria nella gara inaugurale, lo slalom gigante di S\u00f6lden, salendo cos\u00ec a 51 vittoria in Coppa e staccando Tomba. Dopo l'acuto iniziale per\u00f2 rimase a lungo gi\u00f9 dal podio, raccogliendo al massimo due quarti posti tra ottobre e gennaio. Il 20 e 28 gennaio fu per\u00f2 di nuovo vincente in supergigante e discesa libera sulle piste di Kitzb\u00fchel e Garmisch-Partenkirchen. In particolare nel supergigante tirolese ottenne la sua quinta affermazione in sei partecipazioni, oltre al secondo posto del 2004.\nOrmai fuori dalla lotta per la Coppa del Mondo, i XX Giochi olimpici invernali di (10-26 febbraio 2006) diventarono il suo principale obbiettivo stagionale. In particolare Maier rincorreva una medaglia in discesa libera, ancora mancante nel suo palmar\u00e8s a cinque cerchi. Proprio la discesa libera fu la prima gara in programma. L'austriaco chiuse per\u00f2 la prova solo al 6\u00ba posto, a 1\"20 dal vincitore, a sorpresa il francese Antoine D\u00e9n\u00e9riaz, e a 18 centesimi dalla medaglia di bronzo dello svizzero Kernen. Il 18 si tenne poi il supergigante. Maier arriv\u00f2 secondo dietro ad Aamodt, vedendo quindi svanire il sogno della seconda affermazione nella specialit\u00e0 dopo il titolo di . Il norvegese invece conquist\u00f2 il suo quarto oro nella rassegna a cinque cerchi, il terzo in supergigante dopo e , nonch\u00e9 ottava medaglia olimpica. Infine il 20 and\u00f2 nuovamente a podio, questa volta sul terzo gradino, nello slalom gigante (sua ultima gara olimpica), preceduto da Raich e Jo\u00ebl Chenal.\nL'ultimo mese di gare in Coppa del Mondo non port\u00f2 invece soddisfazioni a Maier. Sempre lontano dal podio in slalom gigante e discesa libera, si vide sfuggire proprio all'ultima prova l'unico trofeo ancora raggiungibile, la Coppa di supergigante. Il 16 marzo durante le finali di \u00c5re si piazz\u00f2 infatti quarto nel supergigante, ma il contemporaneo terzo posto di Aksel Lund Svindal permise al norvegese di conquistare il titolo per soli due punti (284 contro 282). In classifica generale l'austriaco chiuse invece al 6\u00ba posto con 818 punti, mentre la Coppa del Mondo venne vinta da Raich con 1\u00a0410 punti.\nStagione 2007.\nLe medaglie del 2006 furono gli ultimi importanti risultati nella carriera di Maier. Nella stagione 2006-2007 infatti ottenne un solo podio in Coppa del Mondo arrivando terzo nel supergigante di Hinterstoder in dicembre. A questo si aggiunsero aggiunti altri sette piazzamenti nei primi dieci in gare di Coppa. A pesare sulle prestazioni, oltre all'et\u00e0 dell'atleta, furono anche i dolori della gamba destra e i problemi nel trovare uno scarpone adatto all'arto incidentato, problemi che si trascinavano ormai da tre anni.\nAnche ai Mondiali disputati a \u00c5re (3-18 febbraio 2007) l'austriaco non riusc\u00ec a trovare un acuto. Nello slalom gigante si piazz\u00f2 infatti 21\u00ba, mentre fu 13\u00ba nella discesa libera e 7\u00ba nel supergigante, bench\u00e9 in questa prova fosse staccato solo di 4 centesimi dal bronzo di Kernen (l'oro dell'italiano Patrick Staudacher ea invece a 66 centesimi). Per la prima volta in carriera quindi Maier non and\u00f2 a medaglia in una grande manifestazione. L'austriaco chiuse la stagione con il 19\u00ba posto nella classifica generale di Coppa del Mondo a 452 punti. Il trofeo and\u00f2 invece a Svindal che stacca Raich di 13 lunghezze (1\u00a0268 contro 1\u00a0255). Con 177 punti Maier fu anche lontano dalla vetta della Coppa di supergigante (arriv\u00f2 infatti 6\u00ba), vinta da Miller.\nStagione 2008.\nNel giugno 2007 avviene una svolta importante nella carriera dell'austriaco. Dopo molti anni decide infatti di lasciare il suo fornitore storico, l'azienda di Altenmarkt im Pongau Atomic, e di passare alla Head, come aveva fatto l'anno precedente anche Miller. L'annata 2007-2008 fu simile alla precedente. L'unico risultato di rilievo fu infatti il 2\u00ba posto nel supergigante di Kitzb\u00fchel del 18 gennaio, che comunque bast\u00f2 a rendere orgoglioso l'atleta. Nelle restanti gare Maier riusc\u00ec ad arrivare solo quattro volte tra i primi dieci e a fine stagione chiuse al 21\u00ba posto nella classifica generale con 411 punti (contro i 1\u00a0409 del vincitore Miller).\nStagione 2009.\nI problemi fisici dell'austriaco, che lo colpivano con pi\u00f9 o meno intensit\u00e0 dalla data dell'incidente in moto, tornarono a galla a fine estate 2008. Inoltre durante un allenamento in ottobre si infortun\u00f2 alla schiena, subendo uno strappo tra la quarta e la quinta vertebra lombare. Nonostante questi riusc\u00ec prima a presentarsi allo slalom gigante inaugurale della stagione a S\u00f6lden (26 ottobre) e poi ad affrontare le gare oltreoceano di Lake Louise e Beaver Creek (fine novembre-inizio dicembre). Proprio nel supergigante di Lake Louise del 30 novembre l'austriaco torn\u00f2 alla vittoria, dopo quasi tre anni dal suo ultimo successo (Garmisch-Partenkirchen, 28 gennaio 2006). Si tratt\u00f2 del 54\u00ba e ultimo sigillo in Coppa del Mondo, nonch\u00e9 del 24\u00ba in questa specialit\u00e0. Una settimana dopo Maier fu poi di nuovo a podio con il secondo posto, battuto da Svindal, nel supergigante di Beaver Creek.\nLa stagione 2009 prevedeva inoltre dal 2 al 15 febbraio i Mondiali di Val-d'Is\u00e8re e Maier fu convocato per le prove veloci. La sesta e ultima partecipazione alla rassegna iridata non port\u00f2 comunque grandi soddisfazioni. In supergigante ottenne infatti un deludente 18\u00ba posto, mentre nella discesa discesa fu 6\u00ba, staccato di oltre un secondo dal podio e dal vincitore, il canadese John Kucera, ma risultando comunque il migliore degli austriaci.\nIn Coppa del Mondo Maier riusc\u00ec a presentarsi alle finali di \u00c5re in testa nella classifica di supergigante, bench\u00e9 tallonato molto da vicino da Svindal, Didier D\u00e9fago e Werner Heel. Il 17\u00ba posto nella prova conclusiva tolse all'austriaco la soddisfazione della Coppa di cristallo, venendo superato nel computo dei punti da tutti e tre i diretti avversari. Il trofeo and\u00f2 quindi a Svindal che si aggiudic\u00f2 anche la Coppa generale.\nSubito dopo la fine della stagione Maier si sottopose a un intervento al ginocchio destro, per via del quale fu costretto a saltare le sessioni di allenamento estive. A inizio ottobre torn\u00f2 comunque sugli sci, annunciando di essere contento della sua condizione e delle sensazioni ricevute. Nonostante queste parole per\u00f2 il 13 ottobre, a poco pi\u00f9 di dieci giorni dall'inizio della stagione 2009-2010, in una conferenza stampa convocata a Vienna, un Maier visibilmente commosso annunci\u00f2 il proprio ritiro dallo sci agonistico.\nCaratteristiche tecniche.\n. L'austriaco era aiutato nel suo gesto tecnico dalla grande potenza fisica, che aveva suscitato durante la stagione 1997-1998 vari sospetti di doping. In particolare accuse in questo senso arrivarono dal responsabile medico italiano Herbert Schonhuber e dal tecnico elvetico Theo Nadig. A fomentare i sospetti fu la collaborazione di Maier con Bernd Pansold, ex medico di nazionali della Repubblica Democratica Tedesca ed ex spia della Stasi, iniziata nel 1997. Pansold, nel 1998 sotto processo per doping ai tempi della Germania Est, venne condannato alla fine dello stesso anno. A seguito della sentenza la Federazione sciistica dell'Austria fece in modo che venisse licenziato dal centro tecnico in cui si allenava Maier. L'atleta ha comunque sempre affermato di aver sviluppato il suo fisico attraverso il lavoro da muratore svolto negli anni giovanili.\nSempre grazie alla potenza fisica mostrata, Maier si guadagn\u00f2 vari soprannomi. Su tutti si impose \"Herminator\", soprannome mutuato da Terminator, personaggio cinematografico interpretato dal suo amico Arnold Schwarzenegger. I tifosi di Maier avevano scelto quale simbolo da rappresentare sui loro striscioni un maialino rosa.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nKB = combinata\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante\nStatistiche.\nMaier gareggi\u00f2 per tredici stagioni a livello agonistico (1996-2001 e 2003-2009), arco di tempo in cui prese parte a Coppa Europa, Coppa del Mondo, Olimpiadi e Mondiali.\nIn Coppa del Mondo, nelle 268 gare disputate, vinse 54 volte e conquist\u00f2 un totale di 96 podi. Questi numeri lo collocano al terzo posto tra i pi\u00f9 vittoriosi in Coppa, dietro allo svedese Ingemar Stenmark (86 vittorie) e al connazionale Marcel Hirscher (68), e al quarto per numero di podi, dietro agli stessi Stenmark (155), Hirscher (135) e all'austro-lussemburghese Marc Girardelli (100). Grazie a questi piazzamenti si aggiudic\u00f2 quattro Coppe del Mondo generali, terzo nella classifica dei vincitori dietro a Hirscher (otto), Girardelli (cinque) e appaiato all'italiano Gustav Th\u00f6ni e allo svizzero Pirmin Zurbriggen, e dieci Coppe di specialit\u00e0 (cinque in supergigante, tre in slalom gigante e due in discesa libera). Il numero di Coppe di supergigante rappresenta inoltre un record assoluto (condiviso con la tedesca Katja Seizinger). Le vittorie in Coppa del Mondo di Maier sono divise tra discesa libera (15), supergigante (24), slalom gigante (14) e combinata (1). L'austriaco detiene il record di supergiganti vinti; il secondo in questa graduatoria, Zurbriggen, ottenne infatti 10 successi. Tra i record di Maier figurano anche il numero di supergiganti vinti consecutivamente, sette tra il dicembre del 1998 e il gennaio del 2000, e il supergigante vinto con maggiore distacco sul secondo classificato, 1\"91 su Fritz Strobl il 16 marzo 2000 a Bormio. In totale l'austriaco and\u00f2 a punti in Coppa del Mondo in sette diverse specialit\u00e0 (slalom speciale, slalom parallelo, slalom gigante, supergigante, discesa libera, combinata, supercombinata), a podio in cinque di queste e conquist\u00f2 la Coppa del 2000 con il punteggio pi\u00f9 alto di sempre (2\u00a0000 punti).\nPer quanto riguarda i Mondiali, Maier partecip\u00f2 a sei diverse edizioni, per un totale di 16 gare disputate. In queste si aggiudic\u00f2 sei medaglie: tre d'oro, due argenti e un bronzo. Solo due invece furono le partecipazioni ai Giochi olimpici invernali, in cui si present\u00f2 al cancelletto di partenza per sei prove diverse. Le quattro medaglie conquistate sono egualmente ripartite tra le due edizioni: due ori a , un argento e un bronzo a .\nInfine Maier disput\u00f2 23 gare in Coppa Europa tra il gennaio 1996 e il febbraio 1997. Di queste ne vinse cinque (tutte nell'edizione 1996) e giunse a podio altre tre volte, aggiudicandosi la Coppa generale e la classifica di slalom gigante nel 1996."}
{"id": "297960", "revid": "3732", "url": "https://it.wikipedia.org/wiki?curid=297960", "title": "Web-EDI", "text": ""}
{"id": "297961", "revid": "86599", "url": "https://it.wikipedia.org/wiki?curid=297961", "title": "Cratere Babbage", "text": "Babbage \u00e8 un antico cratere lunare intitolato al matematico, filosofo e ingegnere inglese Charles Babbage; situato sull'orlo nord-occidentale della luna in prossimit\u00e0 del cratere Pythagoras. Una parte del cratere South si sovrappone al lato sud-orientale di Babbage.\nIl bordo esterno del cratere \u00e8 stato eroso e modificato da una moltitudine di impatti successivi che l'hanno ridotto ad una lieve circonferenza collinare. La pi\u00f9 evidente di queste modificazioni \u00e8 rappresentata da \"Babbage E\" che si sovrappone al bordo sud-occidentale. Il confine a nord di Babbage E manca quasi del tutto facendolo apparire quasi come una \"baia\" nel perimetro del cratere maggiore. Il cratere Oenopides costituisce un'altra formazione attaccata alla protuberanza costituita da Babbage E.\nL'interno del cratere \u00e8 sostanzialmente levigato, ad esclusione della zona a nord-ovest screziata da alcune ramificazione del cratere Pythagoras. Nonostante ci\u00f2 \u00e8 possibile scorgere all'interno di questo cratere alcuni crateri pi\u00f9 piccoli, il pi\u00f9 visibile dei quali \u00e8 rappresentato da \"Babbage A\". \"Babbage C\", invece, \u00e8 il pi\u00f9 piccolo di questi crateri.\nCrateri correlati.\nAlcuni crateri minori situati in prossimit\u00e0 di Babbage sono convenzionalmente identificati, sulle mappe lunari, attraverso una lettera associata al nome."}
{"id": "297969", "revid": "2175", "url": "https://it.wikipedia.org/wiki?curid=297969", "title": "Castagno d'Andrea", "text": ""}
{"id": "297970", "revid": "110669360", "url": "https://it.wikipedia.org/wiki?curid=297970", "title": "Electronic Data Interchange", "text": "L'Electronic Data Interchange (EDI) \u00e8 l'interscambio di dati tra sistemi informativi, attraverso un canale dedicato e in un formato definito in modo da non richiedere intervento umano salvo in casi eccezionali.\nDescrizione.\nI principali standard in uso nel mondo sono:\nIn Italia sono in uso altri standard come:\nIn origine i canali usati per l'EDI erano reti implementate appositamente per questo uso, dette Value Added Network (VAN). Le VAN sono tuttora largamente in uso, grazie all'elevato grado di sicurezza e tracciabilit\u00e0 che garantiscono, ma ad esse si sono aggiunte altre metodologie di trasmissione, come l'FTP, l'HTTP, l'AS2 e, sotto certe condizioni, l'e-mail.\nPro e contro.\nRispetto al modo tradizionale di generare e scambiare documenti commerciali usato dalle aziende, basato su lettere, fax, e-mail, l'EDI consente:\nPer contro, l'EDI comporta:\nIn Nord America, le grandi catene di vendita al dettaglio richiedono, o addirittura esigono, la capacit\u00e0 di comunicare via EDI dai loro fornitori. Wal-Mart per esempio (il maggiore dettagliante in USA) non accetta fornitori che non siano in grado di rispettare i requisiti EDI del gruppo. Altri gruppi distributivi comminano pesanti multe (\"chargeback\") ai partner commerciali che non sono in grado di seguire le regole, o che commettono errori dopo che il canale EDI \u00e8 stato attivato.\nX12.\nCon X12 si intende il formato EDI di gran lunga prevalente in USA e in Canada. La definizione e l'aggiornamento del formato \u00e8 stabilito dall'ASC X12 (anche noto come ANSI ASC X12), un istituto americano fondato nel 1979 e che opera come ente accreditato dall'ANSI (\"American National Standard Institute\").\nUn messaggio EDI \u00e8 detto anche \"transazione\". Il formato di una transazione X12 \u00e8 identificato univocamente da un codice di tre cifre. Ad esempio, 850 \u00e8 il \"Purchase Order\" (l'ordine), 810 \u00e8 la \"Invoice\" (la fattura), 856 \u00e8 lo \"ASN\" (l'avviso dettagliato di spedizione), il 997 \u00e8 lo \"Acknowledgement\" (la conferma di ricezione di un messaggio EDI). Esistono oltre 300 transazioni X12 codificate, che impattano quasi ogni tipo di settore industriale, finanziario, commerciale e governativo.\nIl Web-EDI.\nIl Web-EDI \u00e8 un'evoluzione dell'EDI, conseguenza dell'avvento negli anni Novanta del World Wide Web. A differenza dell'EDI \"tradizionale\", \u00e8 accessibile mediante browser ed \u00e8 molto meno costoso poich\u00e9 adopera una tecnologia non specificamente dedicata. Tuttavia alcuni dei siti Web-EDI non supportano lo scambio automatico dei dati tramite procedure di http transfer, cosa che comporta un uso manuale da parte di operatori. La modalit\u00e0 di trasferimento dell'informazione per una Web-EDI \u00e8 a pacchetti (batch)."}
{"id": "297972", "revid": "11694", "url": "https://it.wikipedia.org/wiki?curid=297972", "title": "Jyrki J\u00e4rvilehto", "text": ""}
{"id": "297981", "revid": "86599", "url": "https://it.wikipedia.org/wiki?curid=297981", "title": "Cratere Babcock", "text": "Babcock \u00e8 un cratere lunare intitolato all'astronomo statunitense Harold Delos Babcock; situato nelle vicinanze del confine sud-orientale del Mare Marginis nella zona della Luna visibile occasionalmente dalla Terra a causa delle librazioni lunari. Confina a sud con il cratere Purkyn\u011b e a est-nordest con il cratere Erro.\nI bordi di Babcock sono visibilmente erosi da successivi impatti. L'interno invece \u00e8 praticamente quasi completamente liscio ad eccezione del cratere Zasyadko che sorge molto vicino al centro di Babcock. La straordinaria levigatezza dell'interno del cratere \u00e8 causata dalle antiche inondazioni di lava basaltica provata dall'esistenza di alcuni crateri fantasma visibili soltanto come lievi rilievi semicircolari.\nCrateri correlati.\nAlcuni crateri minori situati in prossimit\u00e0 di Babcock sono convenzionalmente identificati, sulle mappe lunari, attraverso una lettera associata al nome."}
{"id": "297987", "revid": "958185", "url": "https://it.wikipedia.org/wiki?curid=297987", "title": "Return on equity", "text": "In finanza aziendale, il return on common equity (ROE) \u00e8 un indice di redditivit\u00e0 del capitale proprio. Costituisce uno degli indici pi\u00f9 sintetici dei risultati economici dell'azienda. \u00c8 un indice di percentuale per il quale il reddito netto (RN) prodotto in un anno viene rapportato ai mezzi propri (MP): il capitale netto, o capitale proprio dell'esercizio T-1, ossia alla condizione di produzione di diretta pertinenza.\nformula_1\nAlternativamente, si pu\u00f2 ricavare il ROE dagli altri indici di bilancio:\nformula_2\no\nformula_3\nDescrizione.\nConoscendo questo indice e il concetto di valore attuale netto, si pu\u00f2 facilmente ipotizzare in via preliminare un rendimento atteso per il titolo azionario di quella azienda. Il rendimento atteso di un investimento non privo di rischio \u00e8 calcolabile come il tasso di interesse di investimenti privi di rischi o, maggiorato di un premio di rischio. Generalmente si riferisce il tasso privo di rischio all'acquisto di un titolo di pari valuta e durata emesso da soggetto pubblico avente massimo rating; il premio di rischio pu\u00f2 quantificarsi in una maggiorazione del 50% sul tasso privo di rischio.\nPer poter dire se un dato valore di ROE \u00e8 buono o cattivo bisogna metterlo a confronto con il rendimento di investimenti alternativi (BOT, CCT, depositi bancari, ecc.), cio\u00e8 valutare il \"costo opportunit\u00e0\" dell'investimento nell'azienda in questione. La differenza fra gli investimenti alternativi \"sicuri\" (BOT, CCT, ecc.) e il valore del ROE viene definita \"premio al rischio\" in quanto \"premia\" un investimento rischioso. Se il premio al rischio fosse 0 non avrebbe senso investire nell'attivit\u00e0 rischiosa (un'impresa) in quanto \u00e8 possibile ottenere la stessa remunerazione senza rischiare nulla. Gli extraprofitti sono le quote di utile aziendale che eccedono il ROE medio del mercato di appartenenza. Gli extraprofitti sono associabili a un rischio finanziario maggiore.\nSchema DuPont.\nUn ulteriore metodo di derivazione del ROE, reso popolare dalla societ\u00e0 DuPont, \u00e8 il cosiddetto Schema DuPont."}
{"id": "297992", "revid": "804", "url": "https://it.wikipedia.org/wiki?curid=297992", "title": "Lieviti", "text": ""}
{"id": "297994", "revid": "123754295", "url": "https://it.wikipedia.org/wiki?curid=297994", "title": "Agility dog", "text": "L'agility dog \u00e8 uno sport cinofilo che consiste in un percorso ad ostacoli (da un minimo di 15 ad un massimo di 22), ispirato al percorso ippico, nel quale il cane deve affrontarli nell'ordine previsto, possibilmente senza ricevere penalit\u00e0 e nel minor tempo possibile.\nIn questa gara il conduttore deve seguire il cane comunicando con esso, dandogli dei comandi e accompagnandolo in tutto il percorso.\nL\"'agility dog\", secondo il regolamento della FCI-F\u00e9d\u00e9ration Cynologique Internationale (Federazione cinologica internazionale), \u00e8 una disciplina aperta a tutti i cani, nella quale si affrontano diversi ostacoli con lo scopo di evidenziare il piacere e l'agilit\u00e0 dell'animale nel collaborare con il conduttore. Si tratta di una disciplina sportiva che favorisce la sua buona integrazione nella societ\u00e0.\nQuesta disciplina implica una buona armonia tra il cane e il suo conduttore che porta a un'intesa perfetta tra i due: \u00e8 dunque necessario che i partecipanti posseggano gli elementi di base d'educazione e obbedienza.\nStoria.\nOrigine e sviluppo nel Regno Unito.\nLa prima comparsa documentata di rilevanza dell'agility dog fu come intrattenimento allo show canino Crufts nel 1978. John Varley, un membro della commissione dello spettacolo dell'anno precedente, venne incaricato di organizzare un evento che unisse sia l'agilit\u00e0 e l'obbedienza del cane e che rialzasse l'audience della manifestazione, da anni ormai in calo. Varley chiese assistenza all'addestratore di cani Peter Meanwell, e insieme presentarono un vasto percorso a ostacoli, che ricordava quelli presenti nelle gare equestri, per mostrare al pubblico la velocit\u00e0 e l'agilit\u00e0 dei cani. Molti ostacoli usati dai moderni addetti ai lavori erano gi\u00e0 presenti a quella dimostrazione, inclusi l''Over &amp; Under' (la combinazione di una passerella con un tubo), il 'Tyre Hoop' (lo pneumatico), il 'Weaving Flags' (il moderno slalom) e il 'Canvass Tunnel' (l'attuale tunnel morbido).\nNel giornale specializzato \"Our Dogs\" venne riportato che nel 1974 Meanwell fu o testimone o partecipante in una gara ad una fiera agricola, anticipando cos\u00ec in larga misura la nascita ufficiale dell'agility dog. Secondo qualche descrizione orale, c'era una dimostrazione con scopo simile ancora precedente, usando articoli da parco giochi per bambini come l'altalena e il tunnel, anche se questo non \u00e8 stato documentato. Un'altra versione attribuisce gli altri ostacoli all'esibizione della Royal Air Force K-9 Corps che al tempo, versione che pare pi\u00f9 plausibile, diede vita al primo regolamento per l'agility nel Regno Unito.\nPer l'edizione del 1978 del Crufts Show, la dimostrazione intrig\u00f2 subito i padroni di cani a causa della sua velocit\u00e0 e per l'abilit\u00e0 degli animali nel seguire il movimento delle mani. Gli spettatori lo vollero vedere di nuovo, e addirittura vollero che il loro cani fossero in grado di partecipare e di effettuare il percorso. La dimostrazione fu cos\u00ec popolare che, a mano a mano, vennero organizzate competizioni, dapprima locali fino ad arrivare, talvolta, a competizioni di livello internazionale. Dal 1979, molti centri di addestramento cani inglesi offrivano il corso di addestramento per il nuovo sport, e quel dicembre la prima competizione Agility Stakes fu unita all'International Horse Show a Olympia a Londra.\nNel 1980, il Kennel Club divenne la prima organizzazione a riconoscere l'agility come uno sport ufficiale con la stesura di un regolamento, e il primo evento a essere effettuato sotto il nuovo regolamento fu appunto il Crufts Show di quell'anno.\nIl giudice dell'evento fu Peter Meanwell, con Peter Lewis come notaio. Peter Lewis e John Gilbert (uno dei pochi concorrenti, che parteciparono all'edizione del 1978, che continu\u00f2 a partecipare alla competizione, ad addestrare e a fare il giudice) andarono a mostrare per tutta l'Europa e in tutto il Mondo il dilagante sport. Il 1983 vide la fondazione di club di agility, il primo club nazionale di agility nel Regno Unito chiamato \"Agility Voice\" e il primo magazine interamente dedicato allo sport cinofilo di tanto successo.\nDurante i primi anni, i cani pi\u00f9 piccoli non erano molto considerati nel Regno Unito, avendo tutti cani con taglia superiore ai 45 cm e quindi di taglia Large. Le cose cominciarono a cambiare durante i primi anni ottanta con l'inserimento della classe Mini. La prima gara di Agility per i cani di taglia Mini si tenne a Olympia nel dicembre del 1987. La classe per i cani di taglia media venne introdotta negli anni novanta, nonostante non abbiano avuto una loro gara nel Regno Unito fino al 2005 sempre a Olympia.\nNel 1992, il primo show lungo una settimana chiamato Dogs in Need, in sostegno dei cani in difficolt\u00e0, venne organizzato a Malvern in Inghilterra, con un totale di 885 cani e con 5.879 spettatori. Dogs in Need \u00e8 tuttora uno dei tanti eventi di agility organizzati dal Kennel Club a prendere luogo ogni anno. L'Agility dog aveva quindi raggiunto nel Regno Unito il punto di maggior successo e di popolarit\u00e0 del Kennel Club, che presentava ogni giorno pi\u00f9 di 10 percorsi diversi.\nNel corso degli anni novanta, l'agility dog nel Regno Unito fu monopolizzata dal Kennel Club, con i suoi innumerevoli show, gli unici ad essere continuamente pubblicizzati. Questa situazione cambi\u00f2 finalmente nel 2003 con la comparsa sulla scena di show organizzati dall'East Midlands Dog Agility Club (EMDAC). Il Kennel Club inizialmente tent\u00f2 di difendere il suo monopolio, prima di accettare che i club e le organizzazioni esterne potevano organizzare show di agility senza la paura di provvedimenti disciplinari dal Kennel Club contro gli organizzatori e i concorrenti.\nQuesta decisione port\u00f2 ad un'esplosione del numero degli show non affiliate al Kennel Club. Molti di questi erano (e lo sono ancora) organizzati da club indipendenti come eventi unici, ma solo un piccolo numero di organizzazioni cominciarono ad emergere come Agility Addicts, UK Agility e It Barks, tutte fondate nel 2004. Oltre ad offrire agli organizzatori una gamma pi\u00f9 vasta di scelte nel tipo di show a cui volevano assistere, essi si erano comportati da catalizzatore nell'incoraggiare il kennel club a revisionare le proprie regole e atteggiamento dell'agility verso lo sport.\nIn Italia.\nIn Italia l\"'agility\" \u00e8 approdata nel 1988; i primi \"stage\" vennero organizzati nel 1989 a Torino dal GARU (Gruppo Amici Razze Utilit\u00e0), tenuti dal giudice francese Jean Pierre Garcia e dall'inglese Peter Lewis.\nAnche in Italia tale disciplina suscit\u00f2 un interesse tale che il 1\u00ba gennaio del 1990 l'ENCI decise di pubblicare un primo abbozzo di regolamento, per poi adeguarsi - un anno dopo - a quello internazionale della FCI.\nLe prime gare nazionali di questo sport in Italia si sono tenute nel 1990. Da esse sono stati selezionati i primi componenti della Nazionale italiana di \"agility dog\".\nGi\u00e0 nel 1991, grazie al successo dell'attivit\u00e0, hanno cominciato a diffondersi specie nel centro-nord i \"Club di Agility\", mentre le gare si sono fatte sempre pi\u00f9 frequenti e i concorrenti pi\u00f9 numerosi.\nL'Italia si \u00e8 trovata subito in una condizione favorevole nell'addestramento dei cani all\"'agility\", siccome i centri cinofili, oltre alla decennale esperienza nei campi dell'Obedience, possono apprendere le tecniche di addestramento dalla vicina Francia, gi\u00e0 avanti nel processo di iniziazione.\nI principali circuiti di agility dog in Italia, per numero di gare organizzate all'anno e numero di atleti e cani iscritti, sono quello promosso dall'ENCI, tramite il portale ENCI Sport, e quello dello CSEN, tramite il portale CSEN Cinofilia.\nRegole di base.\nI livelli.\nAll'interno dell'agility vi sono quattro livelli:\nOgni cane parte dal brevetto debuttanti.\nPer approdare dal brevetto Debuttanti al brevetto 1 \u00e8 necessario ottenere da tre al massimo 5 risultati di Eccellente nelle prove ufficiali di Enci di agility. Per approdare dal brevetto 1 al brevetto 2 \u00e8 necessario ottenere tre risultati di Eccellente Netto nelle prove ufficiali Enci di agility. Per approdare dal brevetto 2 al brevetto 3 \u00e8 necessario arrivare a tre podi ottenuti con il risultato di Eccellente Netto. L\"'agility\" 3, la classe pi\u00f9 difficile, \u00e8 quella che permette ai migliori di partecipare al campionato nazionale e di entrare nella selezione italiana. In brevetto 3 non conta solo il percorso netto ma bisogna anche possedere un'ottima velocit\u00e0 e precisione.\nLe taglie.\nI cani vengono divisi in tre categorie a seconda della loro altezza al garrese (parte terminale del collo) misurata con l'apposito Cinometro. Gli \"small\" o mini hanno un'altezza al garrese che deve essere inferiore ai 35 cm.(come razze pi\u00f9 adatte di small troviamo il Barbone nano) I medium o medi devono essere compresi tra i 35 e i 43\u00a0cm. I \"large\" infine, superano i 43\u00a0cm.\nOgni categoria ha una propria altezza degli ostacoli, un proprio TPS e TMP ma il percorso rimane uguale per tutte le categorie.Possono partecipare tutti i cani sia di razza sia meticci.\nTPS e TMP.\nIl criterio di base per la scelta del TPS (Tempo per il percorso standard) per il percorso \u00e8 la velocit\u00e0, in metri al secondo, scelta per lo svolgimento del percorso.\nQuesta scelta sar\u00e0 fatta in funzione del livello della prova e della complessit\u00e0 del percorso. Il TPS (in secondi) si otterr\u00e0 dunque dividendo la distanza esatta del percorso per la velocit\u00e0 di percorso che il giudice avr\u00e0 stabilito.\nIl TMP (Tempo Massimo per il Percorso) come convenzione generale viene stabilito dal giudice raddoppiando il TPS. In ogni caso non potr\u00e0 essere inferiore a una volta e mezzo il TPS.\nSvolgimento delle prove.\nNon si autorizza alcun allenamento sul percorso della prova, ma solo la sua ricognizione da parte del conduttore , senza il cane. Prima di ogni prova il giudice riunir\u00e0 i partecipanti per comunicare la tipologia della prova, il TPS, il TPM e ricorder\u00e0 le norme generali della prova e i criteri di valutazione.\nIl conduttore si presenta sul percorso, mette il suo cane in posizione in posizione di ferma (in piedi, seduto o a terra) dietro la linea di partenza.\nIl conduttore toglie il guinzaglio e il collare il cui uso, per ragioni di sicurezza, non \u00e8 consentito durante la prova. Il conduttore non deve tenere niente in mano durante lo svolgimento della prova, ma pu\u00f2 prendere posizione in un luogo di sua scelta sul percorso.\nD\u00e0 il comando di partenza al cane, dopo il segnale del giudice. Il tempo partir\u00e0 quando il cane attraverser\u00e0 il primo ostacolo. I comandi e i segnali sono consentiti per tutta la durata del percorso.\nIl conduttore deve assicurarsi di seguire scrupolosamente il percorso. A partire dal segnale di partenza, il conduttore guida il suo cane per fargli superare gli ostacoli nell'ordine previsto, senza mai toccare n\u00e9 il cane n\u00e9 gli ostacoli. Il conduttore non pu\u00f2 attraversare gli ostacoli n\u00e9 passando sopra n\u00e9 passando sotto gli stessi.\nLa fine del percorso e del cronometraggio avr\u00e0 luogo dopo il superamento da parte del cane dell'ultimo ostacolo. Il conduttore raggiunge il cane, lo mette al guinzaglio ed esce dal terreno.\nOstacoli.\nGli ostacoli omologati dalla FCI sono i seguenti: salto in alto, siepe, viadotto o muro, salto in lungo, pneumatico, passerella, bascula, palizzata, tavolo, slalom, tunnel rigido, tunnel morbido.\nGli ostacoli non devono presentare alcun pericolo per i cani e devono essere conformi a precise prescrizioni. Saranno indicate con \"L\" le dimensioni per categoria \"Large\", \"M Medium\", \"S Small\".\nImpostazione agli ostacoli.\nSalti.\nPer il Salto singolo, il doppio o largo e il viadotto \u00e8 consigliabile iniziare l'impostazione con i salti a barre, che danno la possibilit\u00e0 di dosare progressivamente e con gradualit\u00e0 l'altezza. Inoltre finch\u00e9 il cane lavora al guinzaglio nell'addestramento iniziale, \u00e8 meglio utilizzare ostacoli senza eccessive proibizioni laterali.\nIn questo modo il conduttore pu\u00f2 stare vicino al cane e quindi \u00e8 meno probabile che il cane passi di fianco al salto. Inoltre \u00e8 consigliabile posizionare l'ostacolo contro una rete per evitare lo scarto dello stesso. Si pu\u00f2 cominciare regolando l'altezza su 20 cm. Per gli inizi si pu\u00f2 anche saltare assieme al cane legato al guinzaglio.\nQuando il cane \u00e8 in volo si pu\u00f2 procedere con il comando scelto. A questo punto se il cane ha eseguito l'ostacolo correttamente si pu\u00f2 premiare il cane.\nProseguendo nell'addestramento si pu\u00f2 evitare di saltare con il cane e aumentare gradatamente l'altezza fino a raggiungere quella stabilita da regolamento per la taglia del cane.\nSi potr\u00e0 quindi togliere il guinzaglio e portare il cane al salto con tranquillit\u00e0. Si ricorda che il cane va addestrato a effettuare con il conduttore da entrambe le parti dell'ostacolo in modo che, in eventuali gare, non vi siano sorprese.\nQuando invece bisogna iniziare ad eseguire le cosiddette \"gabbie\" cio\u00e8 ostacoli disposti a due falcate del cane, si parte da altezze a partire dai 20\u00a0cm e aumentare, si consiglia di mettere gli ostacoli in ordine crescente e pian piano mettere gli ostacoli d altezze uguali.\nOstacoli con zone di contatto.\nGli ostacoli con le zone di contatto sono piuttosto semplici nella loro impostazione generale tranne il fare incentrare il tutto nelle zone. Nel caso della passerella si accompagna il cane legato al guinzaglio per tutto il percorso procedendo molto lentamente. Quindi si ripete l'ostacolo pi\u00f9 volte fino a trovare una certa sicurezza nel cane. Si fa quindi passare di corsa pi\u00f9 volte il cane sulla passerella senza problemi sulle zone di contatto e senza rallentare la sua corsa. Se si \u00e8 soddisfatti del risultato si possono impostare le zone con vari metodi: il pi\u00f9 usato consiste nel fermarsi di fronte al cane alla fine dell'ostacolo, farlo scendere lentamente fino a che non \u00e8 con le zampe anteriori al di fuori dell'ostacolo e le posteriori sull'ostacolo e si premia il cane.\nStessa cosa per la palizzata con la variante che \u00e8 necessario far prendere al cane un po' di velocit\u00e0 altrimenti si rischia che il cane non riesco ad arrivare in cima.\nLa bascula ha pressoch\u00e9 la stessa impostazione della passerella e della palizzata. Uniche differenze il fatto di dover, solo i primi tempi, accompagnare la discesa della bascula lentamente: infatti l'ostacolo pu\u00f2 spaventare molto facilmente i cani provocando poi una completa fobia per lo stesso e il totale rifiuto ad affrontarlo. Perci\u00f2 bisogna anche stare molto attenti ad evitare che il cane lo prenda troppo velocemente scambiandolo per la passerella e che non lo effettui liberamente senza la vigilanza del padrone.\nTunnel.\nI tunnel in generale sono molto graditi ai cani perch\u00e9 facili da affrontare e perch\u00e9 possono anche essere visti come ottimi rifugi.\nPer il tunnel rigido \u00e8 sufficiente stringere il tubo a larghezza minima e farlo passare all'interno di questo pi\u00f9 volte. Quindi si allunga gradualmente l'ostacolo al massimo e si formano alcune curve fino a portare il cane alla perfetta conoscenza dell'ostacolo.\nL'impostazione al tunnel morbido \u00e8 molto simile a quella del tunnel rigido. Unica differenza la necessit\u00e0 di una persona che tenga il cane all'ingresso del tunnel mentre il conduttore si porta alla fine del telo soffice per alzarlo e farsi vedere dall'altra parte e facendo passare la luce per non lasciare il cane ad affrontare il buio.\nSlalom.\nLo slalom \u00e8 certamente l'ostacolo pi\u00f9 spettacolare dell'intera serie di ostacoli ma insegnare al cane il movimento giusto, le entrate, le uscite, il ritmo richiede tempo e costanza.\nEsistono tre tipi di impostazione:\nSalto in lungo e pneumatico.\nSi deve correre assieme al cane molto velocemente e accompagnarlo con il guinzaglio al salto. Si pu\u00f2 quindi aumentare progressivamente la lunghezza dell'ostacolo sino ad arrivare alla massima consentita e togliere il guinzaglio.\nValutazioni e giudizi.\nL'obiettivo del percorso \u00e8 di condurre il cane a superare l'insieme degli ostacoli, nell'ordine prescritto, senza errori, e tutto ci\u00f2 entro il limite del TPS. Tuttavia il TPS non \u00e8 che un indice di base e in nessun caso la rapidit\u00e0 deve essere considerata come criterio principale.\nIl percorso dell\"'agility\" non \u00e8 una gara di velocit\u00e0, ma piuttosto di abilit\u00e0.\nIn caso di ex aequo, si decider\u00e0 di favorire il conduttore che avr\u00e0 meno errori sugli ostacoli. Solamente in caso di parit\u00e0 sugli errori agli ostacoli si terr\u00e0 conto del miglior tempo. Nel caso due cani si trovassero in condizioni di parit\u00e0 sia sugli errori agli ostacoli che sul tempo, il giudice potr\u00e0 chiedere un percorso di spareggio.\nPenalit\u00e0, errori e rifiuti.\nVengono applicati due tipi di penalit\u00e0:\na) Penalit\u00e0 per errori sul percorso: 5 punti per ogni penalit\u00e0 o rifiuto.\nb) Penalit\u00e0 per il superamento del TPS: 1 punto ogni secondo.\nSono errori sul percorso:\nIn mancanza di ci\u00f2, ogni mancato contatto prevede un errore.\nSono rifiuti sul percorso:\nIn caso di rifiuto il conduttore deve riportare il cane sull'ostacolo rifiutato altrimenti verr\u00e0 eliminato.\nLa stessa cosa vale per lo slalom, nel quale gli errori devono essere corretti immediatamente.\nSe vengono accreditati tre rifiuti, si viene eliminati.\nErrori che comportano l'eliminazione.\nVi \u00e8 inoltre una serie di errori che comportano l'eliminazione.\nL'eliminazione comporta la squalifica e l'uscita immediata del conduttore e del suo cane. Essa dovr\u00e0 essere annunciata dal giudice in maniera sonora.\nI casi di eliminazione comprendono:\nTutti i casi non previsti saranno risolti dal giudice, fermo restando che dall'inizio alla fine del concorso il giudice dovr\u00e0 dare prova dello stesso comportamento o della stessa severit\u00e0.\nPer ragioni indipendenti dalla volont\u00e0 del conduttore, (ostacolo caduto, tessuto del tunnel morbido ingarbugliato, ecc.), il giudice potr\u00e0 fermare il conduttore e, beninteso, il cronometro. Dopo il ripristino dell'ostacolo il giudice far\u00e0 ripartire il cronometro e il cane dal punto in cui si erano arrestati. Tutte le penalit\u00e0 fino a quel momento ricevute restano valide.\nConduttore.\nIl conduttore \u00e8 colui che accompagna il cane per tutta la durata del percorsi indicando, tramite l'uso della voce e delle braccia, la giusta combinazione per portare la gara correttamente a termine.\nLa parte di conduttore non \u00e8 affatto facile: infatti, nella maggior parte dei casi, a un livello da gara, \u00e8 il conduttore a portare all'errore il cane, magari sbagliando il braccio con cui indicare l'ostacolo, avendo il busto piegato in una posizione scorretta per la situazione o sbagliando addirittura comando vista la molteplicit\u00e0 degli ostacoli.\nInoltre deve essere quasi sempre in anticipo sul cane a meno che questo non sia particolarmente veloce da non permettere ci\u00f2. Inoltre ogni cane varia il suo stile di corsa e di affronto degli ostacoli: ad esempio in una curva alcuni cani sono in grado di curvare in un raggio molto stretto mentre altri hanno bisogno di pi\u00f9 spazio. In tutti i casi bisogna che il conduttore trovi il giusto compromesso per far fare al cane il percorso giusto senza andare contro il suo stile.\nIl risultato di una gara di \"agility\" \u00e8 quindi frutto, in positivo o in negativo, dell'abilit\u00e0 del conduttore nella conduzione. L\"'agility\" va infatti inteso come uno sport di squadra.\nPer diventare conduttori basta semplicemente un cane, un campo che fornisca gli attrezzi per l'allenamento e un'assicurazione all'animale, usata per\u00f2 molto raramente, dato che tutti gli ostacoli sono a prova di caduta. Il campo deve essere possibilmente vicino a casa, a non pi\u00f9 di un'ora di macchina.\nUn lungo viaggio pu\u00f2 infatti stressare il conduttore e di conseguenza il cane, che grazie all'agility riesce a percepire molto meglio l'animo del padrone. L'addestramento di base non \u00e8 assolutamente impegnativo per nessuno dei due. Bisogna solo conoscere perfettamente tutti gli ostacoli, saperli fare uno per volta e avere un primo approccio con i percorsi non superiori ai dieci ostacoli.\nPer questo \u00e8 sufficiente un allenamento alla settimana di circa due ore. Per tutti i livelli successivi, fino alla nazionale, sono necessarie due sedute alla settimana e, naturalmente, aumentare la difficolt\u00e0 del percorso. Ovviamente, pi\u00f9 si sale di livello, pi\u00f9 le gare diventano frequenti e impegnative.\nSuperare i due allenamenti in sette giorni sarebbe quindi eccessivo, contando anche la fatica spesa dal cane durante la gara, il viaggio e la tensione del padrone prima della competizione. Per questa prima parte di lavoro ci vogliono almeno sette mesi. L'addestramento poi diventa costante fino al ritiro del cane dalle competizioni.\nComandi.\nLa base nella conduzione sta nei comandi che sono di tre tipi: vocali, gestuali e posturali.\nComandi vocali.\nLe indicazioni principali sui tempi e i modi per utilizzare al meglio i comandi vocali sono:\nCambi.\nI cambi sono dei movimenti del conduttore, rispetto al cane, utili per passare dalla conduzione destra (con cane alla destra del conduttore) alla conduzione sinistra (cane alla sinistra del conduttore), o viceversa.\nVi sono diversi tipi di cambi.\nCambio dietro.\nQuesto tipo di cambio \u00e8 il pi\u00f9 complesso da affrontare, e spesso viene usato quando il conduttore si trova in ritardo rispetto al cane. \u00c8 molto efficace solo con i cani particolarmente veloci.\nLa tecnica consiste nell'effettuare un cambio di posizione rispetto al cane dopo averlo inviato sull'ostacolo e passando quindi dietro il cane stesso. La difficolt\u00e0 sta nel fatto di evitare che il cane giri su se stesso alla ricerca del conduttore che ricordava nella posizione precedente.\nNel caso sfumasse questo cambio il cane effettua qualche giro su stesso (\"frullare\" in termini tecnici) e riparte nella giusta direzione. Non comporta ne errori ne penalit\u00e0 ma una perdita di tempo (salvo se il cane si trova nell'area antistante l'ostacolo da superare e il giudice, secondo regolamento, sanziona con un rifiuto).\nCambio contro-braccio.\nQuesto tipo di cambio \u00e8 molto importante ed \u00e8 utilizzabile con cani di qualsiasi velocit\u00e0. Consiste nel cambiare braccio per indicare un ostacolo successivo a quello appena effettuato. \u00c8 molto utile perch\u00e9 permette di chiudere con pi\u00f9 sicurezza la traiettoria al cane evitando che faccia molta pi\u00f9 strada rispetto a quella consigliata.\nCambio Pivot.\nIl cambio Pivot \u00e8 quello pi\u00f9 utilizzato in gara. Consiste nel ruotare su se stessi per cambiare posizione rispetto al cane. Questo per chiudere la strada magari ad un altro ostacolo che si trova molto vicino all'ostacolo da effettuare. La difficolt\u00e0 sta nel fatto di girare sempre dalla parte del cane e di guardarlo in ogni secondo di questa manovra. Nel caso si perdesse di vista il cane si rischierebbe di perderne il controllo e di sbagliare sequenza.\nCambio Aeroplanino.\nL'aeroplanino \u00e8 il cambio pi\u00f9 bello da vedere, siccome rende pi\u00f9 fluida l'azione, per\u00f2, a differenza del cambio pivot, si perde di vista per qualche istante il cane, magari portandolo su un'altra traiettoria. Sostanzialmente il cambio consiste nel cambiare lato di conduzione nei confronti del cane dandogli le spalle (a differenza del cambio Pivot) prima o dopo che questi affronti un ostacolo. \u00c8 molto comodo in caso di ostacoli nei quali il cane perde di vista il conduttore per qualche istante, come i tunnel o la palizzata, e per i cani meno motivati, dato che il conduttore si ritrova a correre davanti a loro trascinandoli emotivamente col movimento di fuga.\nCambio Janette.\nUn altro cambio molto bello da vedere per la sua eleganza ed efficacia; il conduttore, spalle all'ostacolo, manda il cane a saltare di \"rovescio\", per riprenderlo in rientro nel lato di conduzione opposto, senza che il conduttore ruoti il corpo. Anche in questo caso si perde per un attimo la vista del cane.\n\u00c8 un cambio molto utile per comunicare al cane che dopo l'ostacolo indicato bisogna tornare indietro, evitando in questo modo un eccessivo allargamento della traiettoria di rientro dall'ostacolo."}
{"id": "297998", "revid": "35804", "url": "https://it.wikipedia.org/wiki?curid=297998", "title": "Luigi Carlo di Francia", "text": ""}
{"id": "297999", "revid": "963244", "url": "https://it.wikipedia.org/wiki?curid=297999", "title": "Cesare de Horatiis", "text": "Biografia.\nFiglio di Nicola e di Maria de Francesco, primogenito di una delle principali famiglie del paese. Era destinato a succedere al padre nell'amministrazione dell'azienda di famiglia ma rinunci\u00f2 a favore del fratello e prefer\u00ec intraprendere gli studi al seminario arcivescovile di Chieti. Finiti gli studi, fu nominato parroco di una piccola curia della provincia e scelse il posto di prefetto di camerata nel Regio Collegio Sannitico di Campobasso. In quel periodo, si avvicin\u00f2 alle idee del Risorgimento, coltivando amicizie negli ambienti mazziniani, fino a iscriversi alla Giovine Italia.\nOspite di un parente a Napoli, inizi\u00f2 a frequentare la scuola di lingua italiana del letterato Basilio Puoti e divenne amico di Francesco De Sanctis e di Silvio Spaventa. Tornato a Furci, insegn\u00f2 al seminario di Montecassino, dove conobbe Vincenzo Gioberti e dove inizi\u00f2 a stampare \"L'Ateneo Italiano\", una rivista di scienza e letteratura, in seguito soppressa dal governo napoletano dopo l'insurrezione del 15 maggio 1848. De Horatiis, abbandonata Montecassino, successivamente condusse una vita itinerante nei paesi della zona, predicando e tenendo al contempo discorsi contro il re di Napoli. Questa attivit\u00e0 ne caus\u00f2 l'arresto e il trasferimento prima a Napoli e poi a Campobasso, dove trascorse due anni in carcere insieme ad altri mazziniani molisani.\nUscito dal carcere, torn\u00f2 a Furci ma sia il vescovo che la polizia gli vietarono le partecipazioni in pubblico e il ritorno a Montecassino. De Horatiis, per\u00f2, era divenuto un personaggio popolare per le sue idee e le sue attivit\u00e0 e veniva spesso invitato a tenere prediche nelle solenni ricorrenze religiose dei paesi vicini. A causa di ci\u00f2, le autorit\u00e0 presero verso di lui provvedimenti ancora pi\u00f9 restrittivi ma fu salvato dall'arcivescovo di Lanciano Giacomo De Vincentiis, chiamandolo ad insegnare nel locale seminario.\nNel 1860, dopo l'ingresso di Giuseppe Garibaldi a Napoli, il sindaco di Lanciano Ignazio Napoletani, riunita la giunta, dichiar\u00f2 la decadenza della famiglia borbonica e fece sventolare la bandiera italiana: il primo nel Meridione a compiere un gesto tanto clamoroso. De Horatiis fu nominato segretario del sottoprefetto di Lanciano, Camillo del Greco.\nIn seguito divenne parroco di Ortona, dove fin\u00ec i suoi giorni."}
{"id": "298000", "revid": "767487", "url": "https://it.wikipedia.org/wiki?curid=298000", "title": "Discordance Axis", "text": "I Discordance Axis furono un gruppo grindcore che univa screaming e growl, tempi di batteria molto veloci ed un creativo lavoro chitarristico.\nBiografia.\nLa band venne fondata nel 1992. Anzich\u00e9 seguire la normale routine producendo diversi demo, i Discordance Axis registrarono molti split album in edizioni limitate, le cui canzoni vennero in seguito pubblicate in alcune compilation. La maggior parte di questi split era registrata in maniera superficiale, con diversi problemi nella produzione, mentre l'uscita The Inalienable Dreamless era caratterizzata da una produzione eccellente. Il gruppo si sciolse nel 2003, ma la band raggiunse, dopo questo avvenimento, lo stato di cult-band, e sono attualmente considerati fra i migliori gruppi grind.\nPeculiarit\u00e0 del gruppo erano l'assenza di un bassista, e l'aver preferito le custodie per DVD a quelle per CD, presumibilmente per ospitare i loro \"booklet\", di inusitata lunghezza (in genere, le note alle canzoni erano pi\u00f9 lunghe del testo)."}
{"id": "298002", "revid": "1958194", "url": "https://it.wikipedia.org/wiki?curid=298002", "title": "Rhinoceros", "text": ""}
{"id": "298010", "revid": "1318658", "url": "https://it.wikipedia.org/wiki?curid=298010", "title": "Anton\u00edn Reicha", "text": "Biografia.\nFormatosi alla Cappella di Bonn per interessamento dello zio Josef Reicha, che dal 1785 divenne \"Konzertmeister\" in sostituzione di Gaetano Mattioli, suonava il flauto nell'orchestra di corte, ove pot\u00e9 conoscere sicuramente anche Andrea Luca Luchesi, Christian Gottlob Neefe e Ludwig van Beethoven, suo coetaneo.\nRiconosciuto e apprezzato didatta, si stabil\u00ec al Conservatorio di Parigi dove divenne insegnante di Armonia e Contrappunto. Tra i suoi allievi si ricordano Franz Liszt, Hector Berlioz, George Onslow, Henry Vieuxtemps, C\u00e9sar Franck.\nNella corposa produzione musicale del compositore ceco si ricordano in particolar modo i quintetti di fiati (opp. 88, 91, 99 e 100): un totale di 24 quintetti pi\u00f9 uno senza numero d'opera che rappresentano uno straordinario omaggio a questa formazione e un esempio di grande fantasia, abilit\u00e0 compositiva e melodica, sfruttamento efficace dei timbri e delle possibilit\u00e0 tecniche dei cinque strumenti.\nTuttavia Anton\u00edn Reicha si dimostr\u00f2 compositore abile in tutti i generi musicali, dallo strumentale al sacro (come dimostra l'ampio catalogo in parte inedito delle sue opere) e molto aperto a visioni innovative. Va segnalata almeno la \"Cantata drammatica per soli, coro e orchestra Lenore\" (1805-06), nella quale si evidenziano effetti strumentali decisamente avanzati e che non mancheranno di influenzare la generazione romantica.\nAnton\u00ecn Reicha fu autore di importanti trattati di Composizione, molto usati nell'Ottocento ed in particolar modo nel primo Novecento, frutto della sua lunga esperienza didattica. Fra i pi\u00f9 importanti, senza dubbio vale la pena di menzionare il \"Trattato di Armonia\" (titolo originale: \"Corso di Composizione Musicale, ossia Trattato completo e ragionato di Armonia pratica\") e il \"Trattato di Melodia\" (titolo originale: \"Trattato di Melodia, astrazione fatta dei suoi rapporti con l'Armonia; seguito da un Supplemento sull'arte d'accompagnare la Melodia per mezzo dell'Armonia quando la prima deve predominare\"), tradotti per noi il primo da Luigi Felice Rossi all'inizio del Novecento, e il secondo nel 2016 da Lorenzo M. A. Giorgi. Tra i suoi allievi annoveriamo il musicista francese Johann Georg Kastner.\nOpere.\nFra le opere pi\u00f9 significative sotto il profilo teorico e didattico, vanno citati:\nEsistono poi numerose sue opere minori. Fra queste: un metodo originale per la Fuga, \"\u00dcber das neue Fugensystem\" (pubblicato come prefazione all'edizione del 1805 delle \"36 fughe\"); \"Sulla Musica come arte puramente sentimentale\"; \"Piccolo trattato di Armonia pratica a due parti\" (che completa concettualmente il Trattato di Armonia pratica del 1818, ove ad esso si fa spesso riferimento, ma che fu pubblicato nel 1814); numerosi articoli e una poesia dedicata a J. Haydn (\"A Joseph Haydn\"), in prefazione delle \"36 fughe\"."}
{"id": "298011", "revid": "12811074", "url": "https://it.wikipedia.org/wiki?curid=298011", "title": "Lingue europee", "text": ""}
{"id": "298013", "revid": "125945670", "url": "https://it.wikipedia.org/wiki?curid=298013", "title": "Riccardo Niseem Onorato", "text": "Biografia.\nFiglio dell'attore e doppiatore Glauco Onorato e fratello di Giovanni Onorato, sacerdote presso la Fraternit\u00e0 francescana di Betania, e della doppiatrice Sara Onorato, ha cambiato il proprio nome in \"Niseem\" nel 2000, dopo un viaggio in India; vive a Bergamo con la moglie Marta e la figlia Deva, avuta nel 2006. \u00c8 diventato noto al grande pubblico interpretando il personaggio di Fabio Galanti nella fiction \"Cuori rubati\" di Rai 2. \u00c8 noto per aver prestato la voce al personaggio di Joe Yabuki nell'anime \"Rocky Joe\" e agli attori Jude Law in quasi tutte le sue interpretazioni, Eric Bana in \"Hulk\" e \"Troy\", Raymond Cruz nel ruolo di Julio Sanchez in \"The Closer\", Gale Harold nel ruolo di Brian Kinney in \"Queer as Folk\", Nate Richert nel ruolo di Harvey Kinkle in \"Sabrina, vita da strega\", Nicholas Brendon nel ruolo di Xander Harris in \"Buffy l'ammazzavampiri\" (il cui doppiaggio \u00e8 poi passato al collega Christian Iansante per problemi di salute di Onorato), e Ian Somerhalder nel ruolo di Damon Salvatore in \"The Vampire Diaries\" e nel ruolo di Adam Knight in \"Smallville\". Dal 2006, sempre in \"Smallville\", doppia Justin Hartley nel ruolo di Oliver Queen. Tra gli altri attori doppiati si annoverano Josh Duhamel, Benedict Cumberbatch, Mark Wahlberg e Matthew McConaughey in \"EdTV\" e \"Magic Mike\". Nella serie TV \"Hawaii Five 0\" \u00e8 la voce di Alex O'Loughlin. Presta anche la voce a Connor Kenway, protagonista del videogioco Ubisoft: \"Assassin's Creed III\".\nHa inoltre doppiato il personaggio di Sesshomaru nell'anime \"Inuyasha\" e Gourry Gabriev nell'anime \"Slayers\" (nella versione Shin Vision). Nell'anime \"Naruto Shippuden\" \u00e8 stato la prima voce del capitano Yamato, doppiandolo per 70 episodi (dal 34 al 104). Dal 2006 \u00e8 la voce di Daniel Meade, personaggio del telefilm \"Ugly Betty\". Nel 2013 doppia Tom Riley nel ruolo di Leonardo da Vinci nella serie \"Da Vinci's Demons\" in onda su Fox. Nel 2015 vince il Leggio d'oro come voce maschile dell'anno per il doppiaggio di Benedict Cumberbatch in \"The Imitation Game.\" Dal 2016 doppia la voce di Jude Law nella serie \"The Young Pope,\" prodotta da Sky e diretta da Paolo Sorrentino."}
{"id": "298016", "revid": "123306331", "url": "https://it.wikipedia.org/wiki?curid=298016", "title": "Pioppa", "text": "Pioppa (\"La Pi\u00f2pa\" in romagnolo) \u00e8 una frazione di Cesena (FC).\nGeografia fisica.\nUbicata a nord-est di Cesena, sulla via Cervese (ex Strada Statale 71bis) che conduce a Cervia e bisettrice della centuriazione romana, Pioppa \u00e8 posta a 7,7 metri sul livello del mare, a circa 9\u00a0km dal centro di Cesena. Le frazioni pi\u00f9 vicine sono San Giorgio a 3\u00a0km, Calabrina a 2\u00a0km, Capannaguzzo a 3\u00a0km. La frazione rientra nel quartiere \"Cervese Nord\".\nIl toponimo.\nIl toponimo Pioppa risale ai primi del Novecento, e si riferisce ad un grande pioppo, ora non pi\u00f9 esistente, posto all'incrocio di via Montaletto con via Cervese. Nella zona il toponimo pi\u00f9 antico \u00e8 invece Belpavone. Qui nel 1377, in un pozzo, ebbero sepoltura i caduti di uno scontro tra Cesenati e mercenari bretoni. Ulteriori toponimi giunti ai giorni nostri sono Pradacci a sud e Spinalbeto a nord: quest'ultimo allude chiaramente alla presenza di siepi di biancospino che allora delimitavano i poderi lungo le vie centuriali.\nStoria.\nEt\u00e0 romana.\nLa fisionomia del territorio acquisita oltre duemila anni fa con l'opera di centuriazione, avvenuta verosimilmente dopo la fondazione della colonia di Ariminium nel 268 a.C., \u00e8 ancora perfettamente riconoscibile. Resti archeologici, rinvenuti lungo la via Macina e nel podere Bel Pavone, attestano la presenza nell'area di Pioppa di edifici rustici da collegarsi alla vita agricola e domestica dei coloni romani.\nMedioevo.\nLa zona fu soggetta a dissesto idro-geologico a causa delle alluvioni del 400-750 che port\u00f2 all'abbandono di vasti appezzamenti di terreno e al ridiffondersi dei boschi. La presenza di boschi e selve nella zona di Pioppa \u00e8 documentata dal Codice bavaro che in un documento fa riferimento alla \"selva di San Teodoro\", situata nel territorio di Cervia e Rimini e compresa fra \"Padule\" (la zona gi\u00e0 impaludata tra Cesenatico e Cervia), la \"selva Sancte Agathe\" (Capannaguzzo, Villalta e Bagnarola), i beni di diritto di Sant'Andrea (vicino a Villa Inferno) e il torrente \"Cesenula\" (Cesuola, ora individuato nel Mesola di Montaletto). Il miglioramento climatico che segu\u00ec, tra il 750 e il 1150, port\u00f2 ad una ripresa del controllo dell'uomo sull'ambiente, spinta dalla forte ripresa dell'incremento demografico a estendere il pi\u00f9 possibile le aree coltivate.\nRinascimento ed et\u00e0 moderna.\nCome testimonia un documento del 1513 dal quale risulta la vendita di terreni arativi ubicati nel fondo Belpavone, toponimo rimasto nella omonima via nelle vicinanze dell'abitato, Pioppa era giurisdizione della pieve di S. Pietro in Cerreto. La soppressione di questa nel 1520 trasfer\u00ec l'intera zona sotto la giurisdizione della nuova parrocchia di San Giorgio di Piano, dai cui registri si evince che nell'anno 1602 nelle Ville Belpavone e Becungiano vivevano 656 persone. Nella Villa Petrosa, detta anche \"la Melona\", venne eretto nel 1604 l'oratorio di S. Anna, di cui si hanno notizie fino al 1833. Dal 1808 al 1817, in periodo napoleonico, insieme a Gattolino, la localit\u00e0 \u00e8 appartenuta al comune di Cesenatico, nel distretto di Cervia.\nIl primo novecento.\nNei primi anni del Novecento nell'abitato de La Pioppa, appartenente alla parrocchia di San Giorgio, apre al pubblico una piccola osteria, attigua al negozio di generi alimentari. Bench\u00e9 si trattasse di un luogo di incontro non politico, fu quello il locale requisito qualche anno pi\u00f9 tardi dai fascisti e divenuto sede della locale casa del fascio. Il 29 aprile 1944 il territorio a nord di Cesena, compresa La Pioppa, ove era attiva la lotta clandestina di resistenza, sub\u00ec il drammatico rastrellamento ad opera del feroce Battaglione repubblichino proveniente dalla Dalmazia.\nLa ricostruzione.\nNel novembre 1944 iniziano le prime riunioni della cellula pioppese del PCI in una camera, con funzioni di circolo ricreativo e ufficio per il partito, messa a disposizione da Dino Magnani. Verso la fine del 1945, necessitando di pi\u00f9 spazio, presero in affitto la vecchia osteria. Qui vennero organizzate numerose feste da ballo, (quella di inaugurazione, nel 1946, si svolse sulle note dell'orchestra di Secondo Casadei) e si partecip\u00f2 attivamente alla campagna elettorale delle elezioni del 18 aprile 1948. Nel 1950, il 27 luglio, venne costituita la \"Cooperativa Casa del Popolo di Pioppa\" e il 20 novembre venne acquistato il terreno su cui venne edificata la sede sociale, costruita dai soci con lavoro volontario ed inaugurata nel 1951 in via Montaletto. Nel 1956 il circolo acquist\u00f2 il primo televisore del paese, con gli abitanti che affollavano il locale per assistere la sera a trasmissioni come \"Lascia o raddoppia?\".\nL'ufficialit\u00e0.\n\u00c8 il 1961 quando apre l'alimentari Dell'Omo che (fino al 2009) svolge l'attivit\u00e0 di tabaccheria, alimentari e posto telefonico pubblico. Nello stesso anno la Cooperativa Casa del Popolo acquista il terreno per l'edificazione della nuova sede, inaugurata nel 1964. L'11 aprile 1964 Pioppa \u00e8 costituita parrocchia autonoma (quale stralcio da San Giorgio e Capannaguzzo) e dedicata a S. Benedetto abate, per ricordare le bonifiche effettuate nel medioevo dai monaci benedettini dell'Abbazia del Monte di Cesena. Nel 1967 la locale cellula del PCI ottiene l'autonomia da Calabrina e Villa Calabra: la nuova sezione viene intitolata a Palmiro Togliatti. Negli anni settanta, in uno spazio attiguo alla Casa del Popolo, viene realizzata una grande serra dove vengono allestite le feste de l'Unit\u00e0 e varie feste paesane fino al suo crollo, avvenuto nel 2012 sotto il peso delle eccezionali nevicate che hanno colpito la zona.\nGeografia antropica.\nUrbanistica.\nLa frazione \u00e8 stata interessata nel 2008 da un importante intervento, facente parte di un progetto comunale di riorganizzazione della viabilit\u00e0, denominato \"Cesena Nord - Est\". L'opera principale, volta a deviare dal centro abitato l'intenso traffico di attraversamento lungo la via Cervese, \u00e8 stata la realizzazione di una circonvallazione, denominata via del Sale, che aggira da sud-est l'intero abitato, congiungendosi alla via principale con due rotatorie: la rotonda Pioppa e la rotonda Montaletto. L'intervento ha comportato la chiusura al traffico della via Montaletto da ovest, la realizzazione di un sottopasso ciclo-pedonale sotto la nuova arteria all'altezza della via Montaletto, e una terza rotatoria poco fuori dall'abitato, l\u00e0 dove la via Cervese interseca la via del Confine.\nAmministrazione.\nGemellaggi.\nPur non trattandosi di un comune, Pioppa ha instaurato un gemellaggio con il comune marchigiano di Moresco (AP).\nNato quasi per caso nel 2004 ad opera de \"I Pasquarul d'la Piopa\"\", locale gruppo musicale folkloristico, il gemellaggio si \u00e8 concretizzato il 30 ottobre 2005 a Moresco, durante la Festa del braciere, quando \u00e8 stato piantato un pioppo nel giardino sotto il borgo, in onore dei cesenati. Analoga cerimonia si \u00e8 svolta il 24 settembre 2006 con la posa di una pianta di corbezzolo, donata dalla comunit\u00e0 di Moresco, all'interno della rotonda Pioppa (a sud dell'abitato), nonch\u00e9 di un cippo commemorativo riportante una targa: \"I Pasquarul d'la Piopa ringraziano gli amici di MORESCO per il graditissimo dono che ci dar\u00e0 un'occasione in pi\u00f9 per pensare a voi\".\nSport.\nDal 1965 \u00e8 attivo il Gruppo Sportivo Pioppa che ha organizzato in passato, per 34 edizioni, una gara ciclistica in circuito per dilettanti. Oggi le attivit\u00e0 svolte dal G.S. Pioppa riguardano calcio, pallavolo e biliardino. Per lo svolgimento dell'attivit\u00e0 sportiva viene inoltre gestito il locale campo sportivo comunale. Il \"Campo Sportivo Pioppa\" dispone di un campo da calcio regolamentare con servizi e un campo per il calcio a 5. La squadra di calcio a 11 G.S. Pioppa milita attualmente nella serie Eccellenza del Campionato calcio dilettanti del CSI, Comitato di Cesena. Il G.S. Pioppa nel campionato 2015-16 aggiudicandosi il primo posto ha conquistato per la prima volta il titolo di campione provinciale."}
{"id": "298022", "revid": "2519", "url": "https://it.wikipedia.org/wiki?curid=298022", "title": "Fondo bruno", "text": ""}
{"id": "298025", "revid": "287204", "url": "https://it.wikipedia.org/wiki?curid=298025", "title": "Albo professionale", "text": ""}
{"id": "298028", "revid": "827882", "url": "https://it.wikipedia.org/wiki?curid=298028", "title": "Lardellatura", "text": "Con il termine lardellatura si definisce una tecnica di cucina che ha lo scopo di ammorbidire i tagli di carne privi di grassi propri.\nLa lardellatura consiste nell'inserimento, prima della cottura, di listelli di pancetta o di lardo, tagliati a bastoncino, nella carne tramite un apposito attrezzo detto \"lardatoio\", \u00e8 anche possibile effettuare l'operazione con un semplice coltello a lama lunga e sottile ma il risultato \u00e8 meno preciso.\nL'inserimento viene effettuato seguendo il senso della fibra della carne. Talvolta i pezzi di lardo o pancetta possono essere preventivamente insaporiti rigirandoli in un battuto di erbe.\nDurante la cottura i grassi inseriti con la lardellatura si sciolgono insaporendo il taglio di carne.\nPer lardellare la carne sono utilizzabili anche listelli di verdure, come ad esempio carote oppure pezzi di asparagi."}
{"id": "298029", "revid": "1305772", "url": "https://it.wikipedia.org/wiki?curid=298029", "title": "Citt\u00e0 della Domenica", "text": "La Citt\u00e0 della Domenica \u00e8 un parco divertimenti faunistico situato a Perugia in localit\u00e0 Ferro di Cavallo (a 2\u00a0km dal centro). Inaugurato il 21 aprile del 1963, \u00e8 stato il primo parco divertimenti ad aprire in Italia.\nNacque su iniziativa dell'imprenditore perugino Mario Spagnoli (1900-1977), figlio di Luisa Spagnoli, che nel 1960 decise di trasformare i terreni di sua propriet\u00e0 sul monte Pulito, alla periferia di Perugia, in un parco per il tempo libero delle famiglie, una sorta di citt\u00e0 ideale che doveva inizialmente prendere il nome di \"Spagnolia\".\nDi enormi dimensioni per l'epoca, si sviluppa su pi\u00f9 colline del monte Pulito presentando, immersi nella fittissima vegetazione umbra, ricostruzioni fiabesche, aree faunistiche e piccole attrazioni meccaniche per bambini.\nNegli anni sessanta costitu\u00ec una grossa novit\u00e0 sul territorio nazionale, tanto da guadagnarsi l'appellativo di Disneyland Italiana. La ricostruzione del castello della bella addormentata e di altri edifici connessi alle fiabe, la costruzione di un percorso attorno ad un laghetto da percorrere a bordo di un trenino e l'integrazione dell'offerta con un grande ristorante panoramico, costitu\u00ec di fatto il primo esempio di parco tematico italiano.\nA differenza di altre strutture simili italiane ed europee sorte nello stesso periodo, che hanno successivamente incrementato l'offerta delle attrazioni meccaniche, il parco umbro si \u00e8 evoluto dandosi un'impronta didattica, ospitando al proprio interno molte specie di animali allo stato brado (come daini, mufloni e pavoni) ed altri custoditi in recinzioni (come bisonti e il cosiddetto asinello bianco dell'Asinara - Equus asinus var. albina - che proprio il parco ha contribuito a rinsanguare, grazie ad un progetto condotto negli anni ottanta in collaborazione con l'Universit\u00e0 degli Studi di Perugia). L'asinello bianco \u00e8 diventato poi la mascotte del parco con il nome di \"Burro\".\nNegli anni novanta \u00e8 stato realizzato un rettilario molto fornito e curato, con coccodrilli e serpenti giganti, allestito all'interno della Torre che sorge nell'area antistante l'ingresso.\nNel 2013, anno del cinquantesimo anniversario, la direzione del parco ha introdotto una serie di novit\u00e0, aggiornando l'offerta degli spettacoli e delle animazioni: oltre all'animazione in Fattoria, \u00e8 stato introdotto uno spettacolo per bambini nell'area Far West, con duello fra sceriffo e bandito e uno spettacolo di Falconeria che per un periodo ha proposto anche il volo del Grifone, animale simbolo della citt\u00e0 di Perugia.\nIl 29 settembre 2013 durante i festeggiamenti per il suo cinquantesimo anniversario, \u00e8 stata inaugurata una mostra storica su Citt\u00e0 della Domenica, visitabile gratuitamente nei giorni di apertura.\nNel 2014, in corrispondenza della torre e del castello della Bella Addormentata, \u00e8 stata realizzata l'area Medioevale dove nel fine settimana si tengono eventi e spettacoli."}
{"id": "298036", "revid": "1652635", "url": "https://it.wikipedia.org/wiki?curid=298036", "title": "San Mariano (Corciano)", "text": "San Mariano \u00e8 una frazione del comune di Corciano (PG).\nComposta dal vecchio paese medioevale, dal quartiere Girasole e dal Villaggio dei Tigli, \u00e8 una delle frazioni pi\u00f9 popolose del comune (8.134 abitanti). Si trova a circa 7\u00a0km a sud di Corciano. San Mariano ospita la scuola elementare e media con il maggior numero di bambini di tutte le scuole del comune.\nNel quartiere \"Girasole\" \u00e8 situata la scuola dell'infanzia omonima che conta ben 9 sezioni frequentate da circa 250 bambini/e e rappresenta il plesso di scuola dell'infanzia pi\u00f9 numeroso del Circolo Didattico di Corciano. Nel territorio della frazione si trovano anche un asilo nido pubblico e un paio di asili privati.\nStoria.\nIl paese sorge su tre colli: quello del castello, quello del cimitero e quello della localit\u00e0 detta Badia; la parte antica del paese si sviluppa sulla cima di una collina (315 ).\nL'area circostante venne inizialmente occupata dagli etruschi, come testimoniano i ritrovamenti di un carro etrusco in bronzo (VI secolo a.C.) e di un'ampia area sepolcrale (II-I secolo a.C.), sita in localit\u00e0 Strozzacapponi: una campagna di scavi condotta negli anni '90 ha reperito circa 60 tombe a camera, scavate in un banco di travertino. In et\u00e0 medievale assunse il nome di Castel San Mariano. Nel luglio del 1365, a seguito di una battaglia svoltasi nella piana di Bagnaia, truppe inglesi trovarono temporaneo rifugio all'interno delle mura del castello. Negli anni '80, ai piedi del Castello si \u00e8 sviluppato il villaggio dei Tigli, il quartiere del Girasole ed il suo centro commerciale.\nEconomia e manifestazioni.\nIl territorio, prevalentemente collinare, \u00e8 coltivato in massima parte con olivi, disposti ai vari livelli anche mediante terrazzamenti. \nPer quanto riguarda le manifestazioni da ricordare la \"Fiera del Girasole\", che si svolge la terza domenica di ogni mese, e la sagra paesana di S. Mariano nel mese di giugno, che prende il nome di \"Settimana Sanmarianese\".\nInoltre negli ultimi anni c'\u00e8 stato un considerevole sviluppo del settore terziario con aperture di grandi centri commerciali e di intrattenimento, sorti per lo pi\u00f9 nelle zone circostanti.\nInfrastrutture e trasporti.\nSan Mariano \u00e8 collegata con un regolare servizio di autobus (linee F,I e G5) con il capoluogo di Perugia oltre ad altra linea extraurbana. Inoltre, a breve distanza, sorge la stazione ferroviaria di Ellera-Corciano, sulla linea Terontola-Foligno."}
{"id": "298044", "revid": "1573940", "url": "https://it.wikipedia.org/wiki?curid=298044", "title": "Cerambycidae", "text": "I Cerambycidae , comunemente detti Cerambicidi o Cerambici, sono una famiglia di insetti dell'ordine dei Coleotteri, sottordine Polyphaga, che comprende oltre specie.\nMorfologia.\nAdulto.\nI Cerambicidi sono molto spesso caratterizzati da lunghe antenne che hanno valso loro l'appellativo di Longicorni una caratteristica che li rende facilmente riconoscibili anche ai non esperti.\nTuttavia alcune specie (specialmente quelle floricole) hanno antenne solo moderatamente lunghe e questa caratteristica \u00e8 condivisa anche da altri gruppi floricoli (edemeridi, alleculidi) con i quali possono venire facilmente confusi.\nRispetto a tali famiglie, la stragrande maggioranza dei cerambicidi pu\u00f2 venire tuttavia facilmente distinta per la formula tarsale 4-4-4.\nIn realt\u00e0 il 5\u00b0 articolo dei tarsi \u00e8 ancora presente, ma cos\u00ec piccolo da non poter essere distinto a occhio nudo, poich\u00e9 \u00e8 quasi un corpo unico con l'onichio. Perci\u00f2 i cerambicidi non hanno tarsi tetrameri, ma criptopentameri.\nGli adulti hanno spesso un corpo allungato e una colorazione vistosa che li rende molto ricercati dagli appassionati.\nPupa.\nLa pupa dei cerambicidi, completamente bianca e ricoperta da una delicata cuticola, assomiglia molto all'adulto e pu\u00f2 essere talvolta facilmente identificata.\nCome quelle degli altri coleotteri, ali e zampe sono ripiegate in avanti. Le antenne, se molto lunghe, vengono avvolte a spirale (Lamiini, Batocerini) o girano pi\u00f9 volte attorno al corpo (Acanthocinini).\nLarva.\nLa larva dei cerambicidi \u00e8 generalmente bianca e carnosa.\nSolo la testa \u00e8 sclerificata ed appare di colore arancio, molto spesso nera attorno alla zona boccale.\nIl pronoto possiede in alcune specie un'area posteriore finemente rugosa o coperta di granuli testacei, evolutasi per facilitare l'avanzamento della larva nei tessuti vegetali.\nParimenti anche l'addome ha evoluto dei cuscinetti carnosi al lato superiore ed inferiore di ciascun segmento (tranne gli ultimi due o tre) che, gonfiandosi e sgonfiandosi alternativamente, permettono l'avanzamento nelle gallerie.\nLe zampe sono infatti scarsamente sviluppate, o addirittura assenti, nella maggior parte dei gruppi (Lamiinae, molti Clytini). Zampe sviluppate sono presenti solo in alcuni lepturini rizofagi.\nBiologia.\nLarva.\nTutte le specie sono fitofaghe, cio\u00e8 si nutrono di vegetali, almeno durante il periodo larvale.\nLa maggior parte delle larve \u00e8 pi\u00f9 precisamente xilofaga, cio\u00e8 si nutre di legno, scavando gallerie entro conifere o latifoglie, sia vive che morte, perlopi\u00f9 marcescenti.\nAltre specie sono rizofaghe, cio\u00e8 si nutrono di radici pi\u00f9 o meno lignificate, ed altre ancora vivono all'interno di piante erbacee (fitofaghe propriamente dette).\nLe specie legate a piante di interesse agrario o forestale possono produrre talvolta gravi danni economici. Poche specie (\"Hylotrupes bajulus\" e \"Trichoferus holosericeus\") possono anche attaccare legno secco ed in opera, risultando assai pericolose per le costruzioni.\nPupa.\nL'impupamento avviene all'interno di una camera scavata sotto la corteccia (specie xilofaghe), o al suolo, all'interno di un bozzolo di materiali vegetali agglutinati (specie rizofaghe).\nLa durata dello stadio di pupa \u00e8 in genere piuttosto breve (circa un mese). Dopo la schiusa, l'adulto rimane nella celletta ninfale in attesa della sclerificazione completa dei tegumenti. Talvolta questo periodo pu\u00f2 durare anche parecchi mesi (come ad esempio per \"Cerambyx cerdo\")\nAdulto.\nGli adulti di alcune specie si nutrono di vegetali, polline, o talvolta frammenti di legno, mentre altre non si nutrono affatto e vivono del grasso accumulato durante il periodo da larva.\nSistematica.\nCome altre vaste famiglie, i Cerambycidae sono stati oggetto di revisioni profonde, sulla base di differenti caratteri.\nDurante il XIX secolo l'idea corrente era che i Cerambycidae derivassero da forme arcaiche notturne, caratterizzate da tarsi pentameri, antenne scarsamente sviluppate e aspetto appiattito, per molti aspetti simili ai Cucujidae.\nI Parandrini e gli \"Spondylis\" vennero perci\u00f2 considerati tra queste forme ancestrali e alla base di tutti i Cerambycidae.\nSi suppose addirittura l'esistenza di un genere \"Protospondylis\", forma di passaggio tra \"Parandra\" e \"Spondylis\", poi identificato nel fossile nordamericano \"Spondylis florissantensis\" Wickam, 1920 (in realt\u00e0 una semplice \"Parandra\").\nDa essi, attraverso i Mallodontini, i Macrotomini, i Callipogonini e gli Aegosomatini, sarebbero derivate le forme pi\u00f9 familiari, come i Cerambycinae, i Lepturinae e i Lamiinae.\nMa gi\u00e0 gli studi sulle ali rivelavano una situazione completamente rovesciata. I Lepturinae e i Prioninae, caratterizzati da ali pi\u00f9 primitive (con una cella nella regione anale), sarebbero stati alla base dell'albero filogenetico. I Parandrini apparivano essere solo dei Prioninae con adattamenti simili ad altre trib\u00f9 (Mallodontini, Cantharocnemini) e la somiglianza con \"Spondylis\" era dovuta solo a convergenza evolutiva.\nI Prioninae apparivano parafiletici rispetto ai Lepturinae, e da questi derivavano gli Aseminae (oggi Spondylidinae), i Cerambycinae, i Lamiinae e i Vesperini.\nAppariva cos\u00ec evidente che i Cerambycidae pi\u00f9 antichi erano forme lepturoidi, molto simili ai Chrysomelidae Orsodacninae e simili.\nUlteriori studi sulle larve evidenziarono che i Disteniinae avevano caratteristiche larvali tali da farli considerare una famiglia completamente differente da porre alla base dell'albero dei Cerambycoidea. L'aspetto lepturoide dei Disteniidae confermava ancora una volta la relazione tra Cerambycidae primitivi e i Chrysomelidae.\nTuttavia questa concezione fu accettata solo recentemente.\nUlteriori studi sulle larve hanno evidenziato che Vesperini, Anolplodermatini e Oxypeltini mostrano caratteri che li separano dai Cerambycidae ancor pi\u00f9 dei Disteniidae e che perci\u00f2 devono essere considerati famiglie distinte. Di conseguenza \u00e8 necessario considerare i Cerambycoidea come una superfamiglia separata dai Chrysomeloidea e comprendente tutte le forme descritte un tempo come Cerambycidae. Questa famiglia, come viene intesa oggi, comprende solo le seguenti sottofamiglie:"}
{"id": "298055", "revid": "77358", "url": "https://it.wikipedia.org/wiki?curid=298055", "title": "La Rosa Nel Pugno", "text": ""}
{"id": "298056", "revid": "17654", "url": "https://it.wikipedia.org/wiki?curid=298056", "title": "Cerambicidi", "text": ""}
{"id": "298057", "revid": "989706", "url": "https://it.wikipedia.org/wiki?curid=298057", "title": "Monetazione provinciale", "text": "La monetazione provinciale tratta di quelle monete che sono state emesse da colonie ed alleati di Roma.\nStoria.\nSi tratta principalmente di monete sussidiarie o di monete emesse dai Romani utilizzando tipi che fossero meglio compresi da popolazioni di lingua greca. Spesso queste monete sono indicate col termine di coloniali. In passato, da alcuni numismatici era anche utilizzato il termine di \"Greche imperiali\".\nLe monete provinciali furono emesse in aree conquistate da Roma che continuarono dopo la conquista ad usare, almeno in parte, un sistema monetario diverso da quello dell'Impero romano. Queste monete rappresentano una continuazione del sistema monetario originale che esisteva nei luoghi prima dell'arrivo dei Romani.\nLe monete provinciali furono prevalentemente usate nell'Oriente e nelle regioni vicine.\nInizialmente erano semplicemente la continuazione delle monete originali di una data area passata sotto il controllo dei Romani, ma in alcune circostanze (come per citt\u00e0 fondate \"ex novo\", o a causa della particolare predilezione di un imperatore) furono concessi nuovi permessi per coniare monete in metallo non prezioso.\nLeghe.\nLa maggior parte di queste monete erano di bronzo ed ottone, e solo una minima parte fu coniata in argento, poich\u00e9 le emissioni in argento erano controllate direttamente da Roma ed il monopolio del denario era utilizzato per controllare ed indirizzare l'economia anche di tutte le zone dell'impero.\nZecche.\nL'autorit\u00e0 che emetteva poteva essere una citt\u00e0 come Corinto o Antiochia oppure regioni come l'Egitto o la Mesia, solo per fare qualche nome. Durante il principato di Traiano, la zecca di Antiochia fu la principale zecca per l'emissioni di dracme e tetradracmi, che furono anche coniate in biglione.\nLe monete recano il nome di una citt\u00e0 o regione oppure sono rinvenute solo in un'area determinata, perci\u00f2 \u00e8 spesso semplice identificare dove sono state coniate. Siccome recano il ritratto dell'imperatore \u00e8 anche possibile identificare sotto quale principe sono state emesse le singole monete e ricaverne una datazione spesso molto accurata.\nDenominazioni.\nLe monete di bronzo erano di denominazioni che non ci sono note, ma alcune potrebbero essere oboli o chalkus greci mentre altre erano assi o sesterzi con le legende scritte con l'alfabeto greco o con l'alfabeto latino secondo l'area in cui circolavano.\nTuttavia non sappiamo sicuramente il nome delle monete. Per lo pi\u00f9 circolavano solo a livello locale dato che il loro valore era molto basso. Tuttavia dall'analisi della loro condizione si suppone che la loro circolazione sia durata per molto tempo.\nArgento.\nOltre alle monete di bronzo furono coniate anche monete d'argento che avevano il valore di dracma, stateri e tetradracmi.\nUna delle monete d'argento pi\u00f9 note nella monetazione provinciale \u00e8 il cistoforo. Era una moneta del valore di quattro dracme, emessa nell'Asia minore ellenistico-romana - in particolare Pergamo - a partire dal 200 a.C. circa, sotto il regno di Attalo I. Pesava circa 12 g e, grazie alle sue ampie dimensioni, costituiva un ottimo veicolo di propaganda."}
{"id": "298063", "revid": "125767856", "url": "https://it.wikipedia.org/wiki?curid=298063", "title": "Fiat Coup\u00e9", "text": "Il Coup\u00e9 Fiat \u00e8 un'autovettura con carrozzeria di tipo coup\u00e9, prodotta dal 1994 al 2000 dalla casa automobilistica italiana FIAT. La vettura \u00e8 nota anche come \"Progetto 175\". Si tratta dell'unica vettura, a marchio FIAT, disegnata da Chris Bangle destinata alla produzione in serie. Venne prodotta in oltre esemplari in 6 anni.\nIl contesto.\nDisegnata da Chris Bangle (a quel tempo al centro stile Fiat) e dal centro stile Pininfarina (principale curatore degli interni), la Fiat Coup\u00e9 \u00e8 una vettura sportiva il cui pianale \u00e8 basato sul progetto \"VSS\" detto \"Tipo 2\", utilizzato su vari modelli del gruppo Fiat tra cui Fiat Tipo e Bravo, Alfa Romeo GTV (modificato), 155, Lancia Delta seconda serie e altri modelli. In previsione dell'installazione di potenti motori in fase di sviluppo, il telaio fu ideato con una buona rigidezza torsionale, le sospensioni non furono oggetto di particolare attenzione per il tipo di vettura, l'avantreno ed il retrotreno erano ripresi dai modelli da cui derivava, all'anteriore McPherson mentre al posteriore erano presenti dei bracci longitudinali montati su un telaio ausiliare con molla separata dall'ammortizzatore, la barra stabilizzatrice svolgeva anche la funzione di controllo della convergenza, tale schema non \u00e8 particolarmente performante in quanto questa soluzione non permette il recupero dell'angolo di camber durante il rollio della vettura facendo perdere aderenza alla ruota in appoggio. Veniva offerta in diverse motorizzazioni, esclusivamente a benzina, da cm\u00b3 e \u00a0cm\u00b3, anche in versione turbo. La vettura era assemblata dalla Pininfarina all'interno dei propri stabilimenti.\nI motori erano situati in posizione trasversale, la trazione era sulle ruote anteriori e il cambio era disponibile inizialmente a 5 marce successivamente a 6.\nProfilo.\nAl debutto, avvenuto nel febbraio 1994 in Italia e nella tarda primavera in Europa, il motore offerto, conosciuto anche come \"Bialbero Lampredi\", era da \u00a0cm\u00b3 in versione aspirata da e in versione turbo da , propulsori in comune con la produzione Lancia, adottati anche dal modello Delta prima e seconda serie. La motorizzazione turbo da permetteva al coup\u00e9 (come provato da numerose testate automobilistiche dell'epoca) di accelerare nel classico 0-100 km/h in circa 7 secondi, dimostrando prestazioni migliori di quelle dichiarate ufficialmente da Fiat (7,5 secondi), la velocit\u00e0 massima dichiarata era di 225\u00a0km/h ma nel test effettuato dalla rivista Quattroruote sfior\u00f2 i 238\u00a0km/h. Viste le grandi prestazioni, le versioni sovralimentate montavano inoltre di serie un differenziale autobloccante meccanico a giunto viscoso (Ferguson) chiamato \"Viscodrive\" per migliorare la guida e limitare i serpeggiamenti in fase di brusche accelerazioni o perdite di aderenza di una delle due ruote motrici. Fu una delle poche trazioni anteriori sportive dell'epoca a vantare un differenziale autobloccante montato di serie.\nNel primo periodo di commercializzazione, fino al novembre 1994, le vendite risultavano sopra la media con circa ordini complessivi.\nNel giugno del 1996 venne messo in comune il motore gi\u00e0 presente sulla Fiat Barchetta da \u00a0cm\u00b3 e , da 4 cilindri, mentre i due motori di cilindrata maggiore vennero sostituiti pochi mesi pi\u00f9 tardi da una nuova generazione di 5 cilindri in linea da e per le versioni aspirate e turbo rispettivamente.\nQuesti nuovi motori disponevano entrambi di 20 valvole e sia la versione aspirata che la \"2.0 20 valvole Turbo\" da sono dotate di albero controrotante di equilibratura, fasatura variabile delle valvole lato aspirazione, sistema di accensione dotato di bobina specifica dedicata per ogni cilindro. Nella versione Turbo la sovralimentazione avviene tramite turbocompressore \"Garrett TB2810\" e intercooler con overboost; la coppia motrice di era disponibile gi\u00e0 a giri al minuto, mentre la potenza di veniva sviluppata a giri al minuto. Il propulsore fu dotato inoltre, in fase di progettazione, di un tromboncino di aspirazione ad effetto \"Venturi\" che, collocato a lato della scatola filtro, grazie all'accordatura eseguita in fase di sviluppo, riusciva a migliorare la fluidodinamica dell'aria aspirata dal motore ad alto e medio numero di giri. L'ampio range di utilizzo e la rotondit\u00e0 di funzionamento lo avvicinavano ad un 6 cilindri in linea, grazie soprattutto al controalbero di equilibratura e ad un ottimale lavoro dei tecnici in fase di accordatura condotti di aspirazione, scarico, fasatura della distribuzione e inerzia del gruppo turbocompressore. Nel 1998, il 2.0 aspirato da venne sostituito con una versione da , con sistema VIS con collettori aspirazione a lunghezza variabile.\nA quei tempi, la motorizzazione di punta rese la Fiat Coup\u00e9 la vettura a trazione anteriore pi\u00f9 veloce mai prodotta dalla Fiat con una velocit\u00e0 massima dichiarata di 250\u00a0km/h ed era capace, nelle versioni a 6 marce prodotte dal 1999 in poi, di coprire lo 0-100\u00a0km/h in appena 6,3 secondi (dati ufficiali Fiat) e 6,5 per le versioni a 5 marce; nel novembre del 1996 in un test effettuato dalla rivista \"Automobilismo\" il Coup\u00e9 20v turbo raggiunse i 100\u00a0km/h in soli 6,1 secondi, ottenendo prestazioni ancora migliori di quelle dichiarate. Durante un test, eseguito da Quattroruote, con un modello di \"Fiat Coup\u00e9 Limited Edition\" equipaggiato con il motore 2.0 Turbo da fu raggiunta la velocit\u00e0 di 252,029\u00a0km/h in quinta marcia.\nGi\u00e0 dal 1994 era anche disponibile in Fiat il kit estetico Abarth/Zender composto da: minigonne, paraurti anteriore di disegno diverso, sottoparaurti posteriore (uguale all'originale ma pi\u00f9 pronunciato) e spoiler posteriore che incrementava il carico aerodinamico sul posteriore della vettura donandole una maggiore stabilit\u00e0 alle alte velocit\u00e0 (veniva montato nella parte verticale del baule e non sopra come tutti gli altri spoiler, era un prolungamento della carrozzeria). I ricambi erano disponibili sia con marchiatura Abarth che Zender.\nInoltre, anche per la versione 20V turbo erano disponibili i sedili Recaro (come quello che sarebbe stato montato in seguito sulle limited edition e turbo plus) anteriori in sostituzione di quelli in tessuto.\nVersioni speciali.\n20V Turbo Limited Edition (1998).\nNel 1998 venne prodotta una versione speciale del modello la 20V Turbo Limited Edition che, oltre al nuovo cambio a 6 marce, presentava un impianto frenante della Brembo potenziato e con dischi forati, pinze Brembo 4 pistoncini rosse, coperchio coprivalvole (motore) rosso, targhetta di serie numerata di forma ellittica posta sopra allo specchietto retrovisore interno con stampigliato la scritta 20v turbo e in numero di serie limitata, disegno fondoscala del tachimetro a 280\u00a0km/h, barra duomi antitorsione rossa Sparco, scritte esterne 20V Turbo poste sui montanti laterali completamente rosse, pedaliera completa Sparco Reflex, poggiapiede - pedana Sparco Reflex, cerchi dello stesso disegno della 20V turbo ma bruniti, volante in pelle nera con poggiapollici in pelle rossa traforata, pomello del cambio in pelle nera e pelle rossa traforata, pannelli degli sportelli in pelle rossa traforata, sedili sportivi \"Recaro\" (in pelle nera sui lati e traforata rossa in mezzo nella seduta e nello schienale. Alcune limited montavano i sedili in pelle nera sui lati e traforata nera in mezzo nella seduta e nello schienale con cuciture rosse) e kit aerodinamico composto da minigonne e baffi anteriori sottoparaurti. Inoltre era dotata di particolari in tinta grigia: fondo dei fanali anteriori, contorni dei fanali posteriori, tappo del serbatoio, griglia anteriore e plastiche interne (la striscia colorata a seconda del colore esterno della macchina, nelle limited edition era sempre grigia qualsiasi colore avesse avuto l'auto). I colori disponibili per la limited erano 5: grigio vinci (un grigio canna di fucile), nero pastello 601, rosso pastello, chrono gray (un azzurro nuvola) e grigio steel. Gli esemplari erano tutti numerati e certificati; la previsione di produzione era di solo 300 pezzi ma in sede consuntiva si presume che ne siano stati distribuiti all'incirca . Le Limited Edition fine serie, inoltre, non montavano pi\u00f9 le 205/50/16\u2033 ma le 225/45/16\u2033 e presentavano la mascherina anteriore della versione 20v Turbo Plus a cellette e non pi\u00f9 quella a righe orizzontali della 20v Turbo.\n20V Turbo Plus (1999).\nNel 1999/2000 fu prodotta una versione denominata 20V Turbo Plus, una versione simile alla 20V Turbo Limited Edition, ma non prodotta in serie numerata. Veniva proposta con allestimento sportivo, caratterizzato dalle pinze freni Brembo a 4 pistoncini di colore rosso, dischi freno forati, cambio a 6 marce, coprivalvole motore rosso, gomme maggiorate da 225/45/16 con cerchi dal disegno specifico a razze sdoppiate, illuminazione interna rossa e non arancione, tachimetro sempre con fondoscala a 280\u00a0km/h ma con fondo bianco anzich\u00e9 nero, tasto avviamento motore satinato, barra duomi antitorsione Sparco, kit aerodinamico carrozzeria (minigonne e baffi anteriori) di serie e sedili sportivi Recaro in pelle nera ai lati e nera traforata nella parte centrale e cuciture rosse o bianche, la cuffia del freno a mano e quella del cambio erano in pelle nera con cuciture rosse/bianche come pure i pannelli degli sportelli, il pomello del cambio e la leva del freno a mano ero in pelle nera/ nera traforata sempre con cuciture rosse o bianche. Tra gli optional, solo per la versione Plus, era disponibile il Colore Bianco Perla (208/A); costo Optional circa lire. Altri optional erano gli airbag laterali inseriti nei sedili Recaro nelle vetture da fine 1999 in poi.\n20V Turbo M.y. '99 (1999).\nIn seguito, tra il 1999 e l'inizio del 2000 venne prodotta una serie denominata 20V Turbo MY'99, un aggiornamento, restyling, della versione del 1997, che riprendeva dalla versione \"Turbo Plus\" alcuni particolari come il cambio a 6 marce, l'avviamento a pulsante grigio, il disegno del cerchi sempre da 16\u2033 con gomme 225/45/16, i fondini della strumentazione bianchi; ma dall'altra parte non aveva pi\u00f9 le pinze dei freni rosse e il coperchio punterie rosso (tornati grigi come sulla \"20V Turbo\" del 1997), minigonne, baffetti anteriori e barra duomi; tutti questi accessori erano acquistabili come optional o come pacchetto sportivo; non erano invece disponibili per questa versione i sedili in pelle nera con cuciture rosse della Recaro che vennero sostituiti dal tipico sedile del Fiat Coup\u00e9 del 1997 meno sportivo ma con la differenza degli airbag laterali (optional), del tessuto di un tipo diverso leggermente colorato e della scritta \"Turbo\" bianca al centro del sedile sotto il poggiatesta, oppure vi era la possibilit\u00e0 di avere gli interni in pelle rossa Cartier."}
{"id": "298065", "revid": "2231812", "url": "https://it.wikipedia.org/wiki?curid=298065", "title": "PPPoE", "text": "PPPoE (\"Point-to-Point Protocol over Ethernet\" ovvero un \"protocollo punto a punto operante su Ethernet\") \u00e8 un acronimo utilizzato nella telecomunicazioni per indicare un protocollo di rete che rappresenta una nuova alternativa per le connessioni Internet ad alta velocit\u00e0 di trasmissione usato soprattutto per servizi DSL. Sebbene non sia uno standard Internet, il PPPoE \u00e8 descritto nell'informativo RFC 2516.\nCaratteristiche e descrizione.\n\u00c8 un protocollo che permette di incapsulare frame PPP in frame Ethernet, fornendo le caratteristiche standard tipiche di un protocollo PPP come le funzionalit\u00e0 di autenticazione, cifratura e compressione. Adotta un MTU minore di quello standard Ethernet e questo comporta qualche problema in presenza di firewall mal configurati.\nIl PPPoE \u00e8 un protocollo di tunneling che permette di incapsulare il livello IP su una connessione tra due porte Ethernet pur mantenendo le caratteristiche di un collegamento PPP, per questo motivo \u00e8 utilizzato per \"comporre il numero\" virtualmente di un altro computer dotato di connessione Ethernet e stabilire una connessione \"punto-punto\" con esso (da cui il nome del protocollo), su questa connessione vengono poi trasportati i pacchetti IP in base alle caratteristiche del PPP.\n\u00c8 possibile utilizzare i normali programmi basati sul PPP per gestire una connessione che utilizza una rete orientata al pacchetto come Ethernet invece che una linea seriale e fornire una classica connessione con login e password per accedere ad Internet. L'indirizzo IP all'altro capo della linea \u00e8 assegnato solamente quando la connessione \u00e8 aperta quindi questo protocollo permette di usare gli indirizzi IP in modo dinamico.\nIl PPPoE \u00e8 stato sviluppato da UUNET, Redback Networks e RouterWare, le specifiche son contenute nell'RFC 2516.\nAlcuni fornitori (come Cisco) si riferiscono a questo protocollo col nome PPPoEoE (\"PPPoE over Ethernet\") per distinguerlo dal PPPoEoA (\"PPPoE over ATM\").\nStruttura di un pacchetto PPPoE.\nIl pacchetto PPPoE \u00e8 incapsulato nell'area dati di un frame Ethernet:\nEtherType:\nIn presenza di un pacchetto PPPoE questo campo indica se esso \u00e8 di tipo \"PPoE-Discovery\" o \"PPPoE-Session\". Pu\u00f2 assumere i seguenti valori:\n0x8863 \u2013 PPPoE Discovery\nQuesta tipologia di pacchetto PPPoE serve per effettuare la ricerca di un PoP (point of presence) utilizzando il broadcast ethernet, la creazione di una connessione con esso e l'interruzione della connessione.\n0x8864 - PPPoE Session\nQuesta tipologia di pacchetto PPPoE serve invece per configurare e controllare la connessione e per assegnare gli indirizzi IP oltre al normale traffico internet. Consultare la voce Point-to-Point Protocol per maggiori dettagli.\nVersion:\nAssume sempre il valore 1.\nType:\nAssume sempre il valore 1.\nCode:\n\u00c8 utilizzato nei pacchetti PPPoE-Discovery. Indica il tipo di un frame di discovery, \u00e8 posto al valore 0x00 per pacchetti di tipo PPPoE-Session.\nI valori possibili, espressi con notazione esadecimale, sono:\n0x00 - session data\n0x07 - PADO (PPPoE Active Discovery Offer)\n0x09 - PADI (PPPoE Active Discovery Initiation)\n0x19 - PADR (PPPoE Active Discovery Request)\n0x65 - PADS (PPPoE Active Discovery Session-confirmation)\n0xa7 - PADT (PPPoE Active Discovery Termination)\nSession-ID:\nIl Session-ID \u00e8 fornito dal PoP mediante un PADS-frame ed \u00e8 valido per una connessione. Prima dell'arrivo del PADS-frame assume valore 0x0000.\nProtocollo PPP e payload:\nIl protocollo PPP ed i dati hanno lo stesso formato del PPP.\nInstaurazione della connessione.\nPPPoE Discovery (PPPoED).\nPADI.\nPADI significa PPPoE Active Discovery Initiation (PPPoE inizio della ricerca attiva). Se un utente vuole connettersi ad internet mediante il DSL, il suo computer deve verificare prima di tutto se esiste un PoP (DSL-AC). La comunicazione \u00e8 possibile solo attraverso gli indirizzi MAC. Poich\u00e9 il computer non conosce l'indirizzo MAC del PoP, invia un pacchetto PADI via il broadcast ethernet (MAC: ff:ff:ff:ff:ff:ff). Questo pacchetto PADI contiene l'indirizzo MAC del computer dal quale \u00e8 stato inviato.\nEsempio di un pacchetto PADI:\n\"Src.\" (=sorgente) contiene l'indirizzo MAC del computer che ha inviato il pacchetto PADI.\n\"DST.\" (=destinazione) \u00e8 l'indirizzo ethernet di broadcast.\nUn pacchetto PADI pu\u00f2 essere ricevuto da pi\u00f9 di un PoP.\nPADO.\nPADO significa PPPoE Active Discovery Offer (PPPoE offerta di scoperta attiva).\nUna volta che il computer dell'utente ha inviato il pacchetto PADI, il PoP risponde con un pacchetto PADO utilizzando l'indirizzo MAC contenuto nel pacchetto PADI ricevuto. Il pacchetto PADO contiene l'indirizzo MAC del PoP, il suo nome (per esempio LEIX11-erx per il DSL-AC della T-Com di Lipsia) ed il nome del servizio. Se risponde pi\u00f9 di un PoP con un pacchetto PADI, il computer dell'utente seleziona il PoP mediante il nome del servizio indicato.\nQuesto \u00e8 un esempio di un pacchetto PADO:\n\"AC-Name -&gt; String data\" contiene il nome dell'AC, in questo caso \"lpzbr001\" (il DSL-AC Arcor a Lipsia)\n\"Src.\" contiene l'indirizzo MAC del PoP.\nL'indirizzo MAC del PoP permette di capire quale sia il costruttore del PoP stesso (in questo caso Nortel Networks).\nPADR.\nPADR significa PPPoE Active Discovery Request (PPPoE richiesta di scoperta attiva.)\nCome detto precedentemente, il computer deve selezionare un PoP \u2013 lo fa mediante un pacchetto PADR che viene inviato all'indirizzo MAC del PoP selezionato.\nPADS.\nPADS significa PPPoE Active Discovery Session-confirmation (PPPoE conferma della sessione di scoperta attiva).\nUn pacchetto PADR riceve conferma dal PoP mediante un pacchetto PADS mediante il quale viene inviato un Session-ID. Con questo pacchetto la sessione \u00e8 completamente attivata.\nPADT.\nPADT significa PPPoE Active Discovery Termination (PPPoE terminazione della scoperta attiva).\nMediante questo pacchetto viene terminata una connessione con il PoP. Pu\u00f2 essere inviato sia dal computer dell'utente che dal PoP.\nConnessione diretta.\nIn un ambito di LAN connessa a internet attraverso un apparato modem router, un dispositivo potrebbe avere la necessit\u00e0 di affacciarsi direttamente a internet tramite un IP dinamico pubblico, diverso quindi da quello principale del modem. Questo pu\u00f2 essere raggiunto impiegando una connessione PPPoE eseguita dal sistema operativo del dispositivo in questione: in questo modo l'IP pubblico sar\u00e0 attestato in linea retta sull'interfaccia del dispositivo, aggirando quindi il servizio NAT effettuato dall'apparato (router, in particolare). Medesimo procedimento \u00e8 utilizzato quando un dispositivo \u00e8 connesso direttamente all'ISP senza utilizzare un router con funzionalit\u00e0 di gateway, ma bens\u00ec con solo modem ; un altro impiego di questo procedimento \u00e8 quando il dispositivo si connette (ad esempio via wireless) al router ma c'\u00e8 un errore di connessione a internet: il collegamento PPPoE diretto all'ISP dovrebbe aggirare l'ostacolo.\nIn pratica, si ottiene il medesimo risultato di quando nel passato si agiva sulla connessione temporanea ai vecchi modem analogici oppure quando si utilizza una VPN."}
{"id": "298068", "revid": "33689", "url": "https://it.wikipedia.org/wiki?curid=298068", "title": "Transaction Processing System", "text": "I transaction processing system (TPS, inglese per \"sistemi di elaborazione delle transazioni\"), rappresentano i primi sistemi informativi aziendali realizzati attraverso l'uso delle tecnologie informatiche (ICT). Tali sistemi permettevano di automatizzare procedure come: l'emissione di fatture, la gestione delle presenze del personale, il controllo delle movimentazioni a magazzino, la tenuta della contabilit\u00e0 generale.\nSono quindi dei sistemi che si occupano di elaborare le transazioni, in particolare svolgono e registrano le varie transazioni di routine aziendali, ovvero quelle attivit\u00e0 che vengono svolte dall'azienda continuativamente e giornalmente. Esempi di queste attivit\u00e0 possono essere inserimento ordini, calcolo degli stipendi, archivio di documenti contenenti informazioni sui dipendenti, sui fornitori etc. Sono quindi dei Sistemi informativi aziendali fondamentali, basti pensare che talvolta, in casi gravi, dei danni a questo tipo di sistemi portano al fallimento di alcune imprese. Lo scopo \u00e8 quindi di supportare i manager durante la registrazione delle operazioni elementari e delle transazioni che si svolgono normalmente in azienda. \nLe transazioni devono mantenere le cosiddette propriet\u00e0 acide (ACID). "}
{"id": "298069", "revid": "17351", "url": "https://it.wikipedia.org/wiki?curid=298069", "title": "Aeroporto internazionale Fontanarossa", "text": ""}
{"id": "298072", "revid": "17351", "url": "https://it.wikipedia.org/wiki?curid=298072", "title": "Aeroporto Fontanarossa", "text": ""}
{"id": "298073", "revid": "287204", "url": "https://it.wikipedia.org/wiki?curid=298073", "title": "Carlos Tevez", "text": ""}
{"id": "298074", "revid": "287204", "url": "https://it.wikipedia.org/wiki?curid=298074", "title": "Transizione", "text": "Transizione (dal latino \"transitionis\", a sua volta dal verbo \"transire\", \"passare\"), indica un passaggio da una condizione all'altra o da una situazione all'altra."}
{"id": "298075", "revid": "712828", "url": "https://it.wikipedia.org/wiki?curid=298075", "title": "Kendal Ozzel", "text": ""}
{"id": "298076", "revid": "71155", "url": "https://it.wikipedia.org/wiki?curid=298076", "title": "Costo del capitale di debito", "text": "Il costo del capitale di debito (in inglese Return on debt o ROD) indica l'onerosit\u00e0 del capitale preso a prestito da terzi.\nIndice che evidenzia il costo medio del denaro che l'azienda sostiene per il ricorso a capitale di terzi.\nIn maniera semplificata si calcola come: \nformula_1\nIn campo finanziario evoluto esso corrisponde al tasso interno di rendimento (IRR) dei flussi attesi legati a tutte le passivit\u00e0 onerose aziendali (ivi incluse fee, costi di riscatto, ecc...) secondo la formula di attualizzazione del valore attuale netto (VAN) dei flussi di tali debiti. Ovvero rd \u00e8 il tasso che rende il VAN nullo\nDove: \nIn un'ottica di valutazione aziendale secondo il Capital asset pricing model (CAPM), occorre stimare anche la componente di scudo fiscale legata alla deducibilit\u00e0 fiscale degli interessi."}
{"id": "298077", "revid": "785863", "url": "https://it.wikipedia.org/wiki?curid=298077", "title": "Rosh Penin", "text": ""}
{"id": "298078", "revid": "869733", "url": "https://it.wikipedia.org/wiki?curid=298078", "title": "Italia (disambigua)", "text": ""}
{"id": "298082", "revid": "123111542", "url": "https://it.wikipedia.org/wiki?curid=298082", "title": "Quasi ovunque", "text": "In matematica, il termine quasi ovunque (spesso abbreviato in q.o, o a.e dall'inglese almost everywhere) definisce una propriet\u00e0 che vale in tutti i punti di un insieme, tranne al pi\u00f9 in un sottoinsieme di misura nulla. Naturalmente, affinch\u00e9 tale nozione sia ben posta, \u00e8 necessario che sull'insieme in questione sia definito uno spazio di misura. In teoria della probabilit\u00e0, si utilizza anche la locuzione quasi certamente (o anche a.s dall'inglese \"almost surely\") per indicare lo stesso concetto. Nella letteratura scientifica pi\u00f9 datata, il termine francese presque partout (talvolta abbreviato p.p.) ha pure uso frequente (con il medesimo significato).\nSolitamente, le propriet\u00e0 verificate quasi ovunque, pur essendo meno restrittive di propriet\u00e0 verificate ovunque, caratterizzano particolari regolarit\u00e0, come ad esempio la derivabilit\u00e0."}
{"id": "298086", "revid": "1543377", "url": "https://it.wikipedia.org/wiki?curid=298086", "title": "Alexandre Yersin", "text": "Nel 1894, ad Hong Kong, contemporaneamente a Shibasabur\u014d Kitasato, scopr\u00ec il bacillo della peste (\"Pasteurella pestis\") mettendo a punto un siero; in suo onore il bacillo verr\u00e0 in seguito ribattezzato \"Yersinia pestis\".\nBiografia.\nDi famiglia modesta, Alexandre era il terzo di tre fratelli (\u00c9milie, Franck e Alexandre). Il padre sostenne studi di medio livello a Ginevra, diventando professore di scuola media. Appassionato di botanica e di entomologia, inviava relazioni sui suoi studi sia alla Soci\u00e9t\u00e9 entomologique de France che alla Soci\u00e9t\u00e9 vaudoise des sciences naturelles, ma non pot\u00e9 intraprendere la carriera scientifica per dedicarsi ad attivit\u00e0 pi\u00f9 redditizie, diventando direttore delle Polveriere. A causa della morte prematura del padre, il quale colpito a 38 anni da un'emorragia cerebrale mor\u00ec due settimane prima della nascita del figlio, Alexandre Yersin fu allevato dalla madre a Morges, in Svizzera.\nCuriosit\u00e0, senso dell'avventura e passione per la scienza, sono una parte delle attitudini dello studioso riscontrabili nell'omonima figura paterna. Rimase sempre in contatto con la madre Fanny, grazie ad un costante rapporto epistolare, utilissima fonte per la ricostruzione della biografia dello scienziato. Per un breve periodo scambi\u00f2 delle lettere con Mina Schwarzenbach, la nipote di un'amica della madre. Tuttavia non riusc\u00ec a continuare la relazione, rimanendo celibe tutta la vita, morendo senza alcuna discendenza.\nStudi medici e carriera scientifica.\nInizi\u00f2 gli studi per la carriera medica a Losanna, poi nel 1884 si trasfer\u00ec a Marburgo in Germania e successivamente fra i 1885 e il 1886 all'ospedale H\u00f4tel-Dieu di Parigi. Nel 1887 l'incontro con \u00c9mile Roux gli apr\u00ec le porte dell'Istituto Pasteur dove lavor\u00f2 al vaccino contro la rabbia. La citt\u00e0 di Parigi mise a disposizione un casermone sito in \"rue Vauquelin\". Successivamente fu aperta una sottoscrizione internazionale alla Banque de France, nella quale affluirono i fondi dello zar di Russia, dell'imperatore del Brasile, del sultano di Istanbul e di gente comune come l'alsaziano Joseph Meister, il primo uomo salvato dal vaccino antirabbico. Al progetto parteciparono scienziati provenienti da tutta Europa, che sarebbero diventati i membri della cosiddetta \"banda Pasteur\": Adrien Loir, Jacques-Joseph Grancher, Etienne Wasserzug, \u00c9lie Metchnikoff, Waldemar Haffkin\u00eb, \u00c9mile Roux e lo stesso Yersin.\nNel 1888 il costante impegno e la passione per la sperimentazione gli permisero di provocare in un coniglio la tubercolosi sperimentale: la cosiddetta tifo-bacillare o tifobacillosi. La scoperta frutt\u00f2 al giovane non ancora medico ed al collega Roux una pubblicazione negli \"Annales de l\u2019Institut Pasteur\". A 25 anni consegu\u00ec il dottorato di ricerca con una tesi sulla tubercolosi. Su richiesta di Pasteur si rec\u00f2 a Berlino allo scopo di informarsi circa le conoscenze sulla microbiologia, sviluppate in Germania da Robert Koch. Il risultato fu costituito dalle traduzioni delle lezioni svolte nei 24 corsi seguiti, una piantina del laboratorio, ed una relazione nella quale concluse:\n L'anno successivo ritornato a Parigi, collabor\u00f2 con Roux studiando cause ad effetti della difterite, ottenendo una nuova pubblicazione.\nL'abbandono dell'Istituto Pasteur e la vita in Indocina.\nNonostante avesse posto le basi per un'ottima carriera, annoiato dalla monotonia della sua vita, Yersin lasci\u00f2 l'Istituto Pasteur e all'et\u00e0 di 27 anni, nel 1890, si trasfer\u00ec in Indocina, lavorando come medico di bordo presso la compagnia Messageries Maritimes. Per un anno gli fu assegnata la tratta Saigon-Manila, nel mar Giallo, sul piroscafo \"Volga\". Iniziando l'esplorazione degli altopiani indocinesi fu il primo francese ad esplorare il paesaggio intorno a Da Lat e a produrre mappe ad alta precisione.\nTrasferito alla tratta Saigon-Haiphong sul piccolo cargo \"Saigon\", produsse la mappa di quella parte delle coste del mar Cinese. Lo stipendio della Messageries Maritimes gli permise di imitare il suo eroe, il dottor David Livingstone, fornendo assistenza medica alla popolazione povera di Nha Trang, come testimoniato dallo stesso Yersin:\nNel 1891 torn\u00f2 in Francia per condividere le sue scoperte, ricevendo complimenti anche da Louis Pasteur per le esplorazioni effettuate intorno ai fiumi di Cochin. All'et\u00e0 di 29 anni decise di abbandonare la microbiologia, allontanandosi dall'Istituto Pasteur; quindi si trasfer\u00ec a Nha Trang dopo aver ottenuto il congedo della Messageries Maritimes. In Vietnam si dedic\u00f2 a periodiche spedizioni nella regione dell'Annam, presso i villaggi dei Moi. Fu il primo esploratore a raggiungere via terra la Cambogia partendo dalla costa dell'Annam, senza servirsi della via fluviale utilizzata dalla popolazione dei Khmer.\nSuccessivamente nel maggio del 1894 scoppi\u00f2 la peste bubbonica prima ad Hong Kong, poi a Saigon. Alla notizia della peste si rec\u00f2 dapprima a Saigon per raccogliere la strumentazione necessaria, dove, visto di cattivo occhio dalle truppe francesi per le numerose esplorazioni a fine incognito, venne scambiato per una spia inglese. Poi, a met\u00e0 giugno dello stesso anno, dopo aver ottenuto il permesso dal governatore inglese per poter intraprendere le sue ricerche, giunse ad Hong Kong, dove visit\u00f2 l'ospedale di Kennedy Town, diretto dal \"dottor Lawson\".\nLa scoperta del bacillo della peste.\nNonostante avesse ottenuto il permesso di svolgere ricerche sulla peste, Yersin fu ostacolato dagli inglesi, a causa della rivalit\u00e0 di questi ultimi nei confronti dei francesi, per i quali egli lavorava. Negli stessi giorni giunse ad Hong Kong lo scienziato di origine giapponese Shibasabur\u014d Kitasato, il quale, per poter individuare la causa della malattia, svolse ricerche sugli organi di coloro i quali erano morti a causa della peste. Yersin esegu\u00ec delle autopsie sui corpi di appestati dai quali estrasse i bubboni da analizzare al microscopio come da lui stesso testimoniato:\nLe osservazioni svolte al microscopio furono relazionate dallo scienziato in un articolo pubblicato nel settembre del 1894 negli \"Annales de l'Institut Pasteur\". Come laboratorio per i suoi studi dovette utilizzare una capanna di bamb\u00f9, costruita accanto l'Alice Memorial Hospital, la quale costitu\u00ec un importante vantaggio. Dato che il bacillo cresce meglio a temperature inferiori di quelle del corpo umano, intorno ai 28\u00a0\u00b0C, ovvero la temperatura media di Hong Kong in quel periodo, pot\u00e9 velocizzare i tempi di ricerca rispetto allo studioso nipponico che aveva a sua disposizione le incubatrici ed il laboratorio ospedaliero. Ad ogni modo entrambi scoprirono quasi contemporaneamente il bacillo scatenante la malattia, ma fu Yersin ad ottenere risultati pi\u00f9 precisi ed accurati e a dare una specifica denominazione tassonomica, tanto che nel 1954 gli venne attribuito il nome scientifico di Yersinia Pestis.\nInoltre egli si era accorto che i ratti costituivano il principale veicolo di diffusione della malattia, ma non riusc\u00ec a comprendere le modalit\u00e0 della trasmissione, da cui l'annotazione: \nConclusa quella che egli riteneva essere la sua missione, torn\u00f2 a Nha Trang dove istru\u00ec dei giovani apprendisti formando un piccolo laboratorio. In questo tempo si dedic\u00f2 alla stesura del libro \"Chez Les Mo\u00efs\" che fece stampare in 15 copie a proprie spese. Nel 1895 ricevette un telegramma dalla Repubblica Francese in cui gli si chiedeva di: \"partire il pi\u00f9 presto possibile per Di\u00e9go Suarez a studiare il microbo delle febbri biliose.\" Dopo due mesi raggiunse cos\u00ec il Madagascar, non trovando traccia della febbre n\u00e9 a Nossi-B\u00e9, n\u00e9 a Majunga, comprese di essere stato inviato dalla Francia solo per fini colonialisti.\nLa ricerca del vaccino.\nDopo aver svolto il suo incarico in Madagascar venne richiamato a Parigi per contribuire alla ricerca del siero antipeste. Inizi\u00f2 la collaborazione con Albert Calmette e Am\u00e9d\u00e9e Borrel attraverso una serie graduale di sperimentazioni su animali quali: topi, cavie, conigli e cavalli. Nel 1895 si giunse cos\u00ec alla sintesi di un siero anti-peste per i cavalli.\nI risultati ottenuti, pubblicati negli \"Annales de l'Institut Pasteur\" spinsero gli studiosi a proseguire la sperimentazione sull'uomo, come enunciato nell'articolo: \"La peste bubonique. Deuxi\u00e8me note\":\nLa fase della sperimentazione.\nSbarcato a Canton, dove la peste aveva ucciso circa 150.000 persone su una popolazione di 2 milioni, incontr\u00f2 il console di Francia per concordare i permessi per la sperimentazione umana. Questi mise in guardia lo scienziato circa la considerazione che aveva la popolazione cinese in merito ai coloni a causa della seconda guerra dell\u2019oppio. Pertanto, trattandosi di un siero testato unicamente sui cavalli, era necessario che la prima iniezione fosse eseguita in massimo segreto per scongiurare il pericolo di una rivolta in caso di insuccesso. L'occasione si present\u00f2 con un diciottenne cinese, di nome \"Tis\u00e9\", convertito al cristianesimo, il quale manifestava da giorni gravi sintomi della malattia. La guarigione fu pi\u00f9 che immediata, i sintomi si attenuarono dopo meno di 24 ore dall'inoculazione.\nPer proseguire la sperimentazione si rec\u00f2 presso la citt\u00e0 di Amoy, nella quale su 23 iniezioni riusc\u00ec a guarire 21 persone. Nel 1897 l'arrivo della peste a Bombay lo obblig\u00f2 a partire nuovamente. Alloggi\u00f2 nel consolato francese, dove esegu\u00ec le vaccinazioni a tutta la comunit\u00e0 francese. Le prime difficolt\u00e0 per Yersin erano causate dal fatto che l'India era diventata la meta di medici provenienti da tutto il mondo; in particolare l'avversione reciproca con gli inglesi, non fece che peggiorare la situazione. Si spost\u00f2 quindi nella piccola citt\u00e0 di Mandvi, per poter lavorare con maggior tranquillit\u00e0, ma esaurite le dosi di vaccino ebbe il pretesto opportuno per tornare a Nha Trang. Al suo posto fu inviato dall'Institut Pasteur Paul-Louis Simond, il quale approfond\u00ec le ricerche di Yersin, confutando l'ipotesi di trasmissione della malattia attraverso i topi, riconoscendo le pulci (presenti sui topi) come le reali portatrici del batterio.\nIl ritorno alla vita a Nha Trang.\nAl ritorno nella citt\u00e0 di Nha Trang Yersin si dedic\u00f2 alle molteplici discipline tecnico-scientifiche che lo avevano sempre appassionato, studiando quindi: chimica, veterinaria, fisica, meccanica, elettrostatica, agronomia ed architettura.\nProgett\u00f2 e fece costruire una casa a pianta quadrata, nella quale distribu\u00ec al piano terra le cucine, al primo le camere da letto, nell'ultimo studio e biblioteca.\nIntraprese il progetto di costruzione di una sede dell'Institut Pasteur terminato nel 1905. Disegn\u00f2 altre strutture adibite ad alloggiamenti e laboratori, nei quali accoglieva studiosi e iniziava i figli dei pescatori locali allo studio della microbiologia, e in particolare delle malattie quali: l'adenite tubercolare, la pasturellosi, il carbonchio, la surra, la febbre aftosa e la piroplasmosi.\nAcquist\u00f2 presso la citt\u00e0 di Su\u00f4i Giao la concessione di 500 ettari di terreno, da bonificare, e destinare in parte alla coltivazione di Erythroxylum coca, Coffea arabica, Coffea liberica, avena, e in parte al pascolo di centinaia di capi di buoi, mucche, cavalli, pecore e capre. La produzione sia animale che vegetale era utilizzata oltre che per il proprio sostentamento, per le ricerche scientifiche.\nAcquist\u00f2 dalla Francia la sua prima automobile, una Serpollet da 5-CV che raggiungeva i 25\u00a0km/h. Fece inoltre arrivare un forno sterilizzatore per il laboratorio, un armadio-stufa per la casa, ed i pezzi necessari sia alla costruzione di un mulino a vento per utilizzare l'acqua del fiume per irrigare, e sia per un impianto di produzione di energia elettrica per le strutture proprie, e per il villaggio di pescatori.\nL'ospedale di Hanoi.\nNel 1902 il governatore generale dell'Indocina Paul Doumer inaugur\u00f2 l'ospedale di Hanoi. A partire da quell'anno la direzione generale dell'ospedale fu affidata a Yersin. Egli si occup\u00f2 del reclutamento del personale, dell'organizzazione dei programmi su modello francese, e tenne le lezioni dei corsi di fisica, chimica ed anatomia. Nel 1904 diede le dimissioni e l'anno dopo part\u00ec per la Francia. L'ospedale di Hanoi prender\u00e0 il suo nome nel 1943, l'anno della sua morte.\nNel 1904 divent\u00f2 anche il direttore del Pasteur Institute a Nha Trang dove rimarr\u00e0 fino alla sua morte.\nUltimi anni.\nA Morges visit\u00f2 per l'ultima volta la madre Fanny, che morir\u00e0 il 6 febbraio 1905. Da questo momento in poi la sorella \u00c9milie divent\u00f2 la sua referente. Dopo aver rifiutato la propria parte di eredit\u00e0, essendo stato obbligato ad accettarla dalla sorella, decise di investirla per sviluppare l'allevamento dei polli a Nha Trang, intraprendendo studi sull'embriologia.\nUna tra le attivit\u00e0 particolari che pi\u00f9 lo attrasse fu la coltivazione della pianta del caucci\u00f9. Dopo aver visitato le piantagioni in Malaysia e a Malacca scelse l'hevea brasiliensis. Nel 1899 aveva iniziato con una coltivazione di un centinaio di ettari. Nel 1904 divent\u00f2 uno dei fornitori dell'azienda Michelin. Insieme ai suoi collaboratori intraprese studi sul lattice, attribuendo alla fotosintesi la formazione del medesimo. Negli anni della seconda guerra mondiale raggiunse gli oltre 300 ettari, fino ad una produzione di due tonnellate di lattice al mese.\nDurante la guerra, alla richiesta di potersi rendere utile per la Francia, gli viene intimato da Roux di restare in Indocina; decise perci\u00f2 di ritirarsi a vita eremitica, addentrandosi nella giungla alle spalle della sua casa. Scopr\u00ec cos\u00ec la collina di Hon Ba, dove costru\u00ec un chalet, espandendo la sua propriet\u00e0 a 5000 ettari di terreno. Vi insedi\u00f2 un osservatorio meteorologico, cre\u00f2 delle serre per l'acclimatazione di specie vegetali e animali. Pass\u00f2 quindi gli anni della guerra studiando ornitologia, orticoltura, fioricoltura ed importando piante dai paesi esteri, appassionandosi soprattutto alle molteplici variet\u00e0 di orchidee. Redasse liste delle piante in grado di acclimatarsi, ma non di fiorire. Costru\u00ec una voliera per pappagalli e cocoriti, che amava liberare nella serra delle orchidee. La variet\u00e0 di specie da lui allevate e coltivate diventavano quindi i soggetti di molti scatti fotografici, conservati a lungo negli archivi dell'Istitut Pasteur di Parigi. Nel 1915, dopo molteplici e fallimentari tentativi riusc\u00ec ad acclimatare la pianta della cinchona dalla quale estrarre la china. Per questo, durante l'ultimo suo viaggio a Parigi ricevette la medaglia della Soci\u00e9t\u00e9 de G\u00e9ographie.\nNel 1927 vinse il premio Lecomte della Acad\u00e9mie des sciences de l'Institut de France.\nCon i soldi del premio decise di costruire 30\u00a0km di strada per collegare le sue propriet\u00e0 che si estendono per 20000 ettari.\nPer poter facilitare ulteriormente le comunicazioni, forn\u00ec le sue abitazioni di Nha Trang, Suoi Giao e Hon Ba di radiotrasmettitori.\nNel 1932 morirono il cofondatore della citt\u00e0 di Da Lat, il suo amico, Paul Doumer e la sorella \u00c9milie. Nel 1934 venne nominato membro del consiglio scientifico del Pasteur Institute a Parigi e successivamente direttore onorario. Questo ruolo gli richieder\u00e0 una visita annuale a Parigi per presiedere all'assemblea generale dell'Istituto.\nMor\u00ec il 1\u00ba marzo 1943 nella sua amata Nha Trang. La sua tomba a Nha Trang, la quale riporta semplicemente nome, anno di nascita e anno di morte, \u00e8 diventata il principale sito di pellegrinaggio vietnamita.\nCuriosit\u00e0.\nTra le tante attivit\u00e0 cui si dedic\u00f2 durante gli anni passati tra Saigon e Manila, vi \u00e8 anche lo studio dell'astronomia, svolto nelle Filippine presso i padri gesuiti. L\u00ec scal\u00f2 il vulcano Taal disegnandone il cratere. Acquist\u00f2 una piccola imbarcazione locale detta sampan con la quale esplor\u00f2 l'entroterra vietnamita risalendo i vari fiumi della zona. Nel 1908 per poter approfondire gli studi astronomici intrapresi presso i gesuiti fece costruire a Nha Trang, sul tetto della propria casa, una cupola con un telescopio Carlo Zeiss ritirato da Jena.\nAttratto dalla letteratura antica, era capace di tradurre dal latino e dal greco.\nDurante la sua vita oltre ad esser stato detentore della patente di guida francese, acquist\u00f2 un gran numero di autovetture di uno dei primi produttori industriali di automobili con motore a carbone, nonch\u00e9 suo amico. Inizi\u00f2 con la Serpollet 5-CV, poi pass\u00f2 ai modelli successivi, la Serpollet 6-CV e la Serpollet 11-CV. Sparito il marchio Serpollet pass\u00f2 ai motori a benzina con la Cl\u00e9ment-Bayard 15-CV e successivamente con la Torp\u00e9do Z\u00e8bre. Nel 1910 vol\u00f2 per la prima volta presso l'aerodromo di Chartres, dove fu tentato ad acquistare un aeroplano con l'idea, poi decaduta, di costruire una pista d'atterraggio a Nha Trang. Probabilmente cambi\u00f2 idea grazie alle oramai sviluppate competenze tecniche che gli permisero di valutare l'instabilit\u00e0 dei velivoli dell'epoca.\nLa passione coltivata da bambino continu\u00f2 fino alla vecchiaia, quando stanco del bestiame e si dedic\u00f2 alla meteorologia. \nArticoli scientifici.\nGli articoli scientifici pubblicati da Alexandre Yersin sono tuttora conservati nella biblioteca dell\"'Institut Pasteur\" di Parigi: Sito della Mediateca scientifica de l'Institut Pasteur"}
{"id": "298089", "revid": "20312", "url": "https://it.wikipedia.org/wiki?curid=298089", "title": "Matteo Villani", "text": "Biografia.\nContinuatore della \"Nuova Cronica\" del fratello Giovanni, morto nel 1348 di peste, nacque a Firenze alla fine del XIII secolo. Le notizie sulla sua vita sono assai scarse: si sa che come il fratello fu associato ai Buonaccorsi, dei quali fu rappresentante a Napoli. Mor\u00ec anch'egli in un'epidemia di peste, nel 1363. La sua opera, composta di undici libri, fu brevemente continuata dal figlio Filippo.\nProprio la morte del fratello lo port\u00f2 a continuare la \"Nuova Cronica\", dove traspare il suo impegno a ricercare fonti e a documentarsi sui fatti. Di particolare importanza \u00e8 la parte relativa alla peste del 1348, dove emerge, tra i luoghi comuni del genere, una riflessione esistenziale sulla vita. (Il Villani scrisse una dettagliata cronaca sull'assalto alla citt\u00e0 di Cesenada parte delle truppe pontificie costituite da soldati italiani e francesi guidati dal Cardinale Egidio Carrillo Albornoz. Lo scopo dell'assalto era ricondurre sotto la podest\u00e0 le citt\u00e0 di Cesena, di Forl\u00ec, Forlimpopoli e Bertinoro che vennero usurpate da Francesco Ordelaffi, proclamatosi Signore di Forl\u00ec e Cesena. A dare man forte alle truppe pontificie anche Galeotto Malatesta, signore di Rimini. L'assedio inizi\u00f2 nella primavera del 1356. Nel maggio del 1357 tocc\u00f2 a Cesena subire l'assalto. La citt\u00e0 era retta da pochi soldati ordelaffiani sotto la guida della moglie di Francesco, Marzia o Cia degli Ordelaffi. La conquista di Cesena impegno le truppe pontificie fino alla sua conquista avvenuta il 21 giugno. Il 4 luglio sr\u00e0 la volta di Forl\u00ec a capitolare. Mentre la citt\u00e0 di Forlimpopoli venne rasa al solo per ordine dell'Albornoz, il quale volle che sulle macerie venisse sparso del sale. Libro V settimo , cap. LVIII della cronaca del Villani, descrive l'assedio di Cesena. Antonio Dal Muto relatore)"}
{"id": "298090", "revid": "2519", "url": "https://it.wikipedia.org/wiki?curid=298090", "title": "Lardellare", "text": ""}
{"id": "298091", "revid": "339392", "url": "https://it.wikipedia.org/wiki?curid=298091", "title": "Aeroporto Palermo-Punta Raisi", "text": ""}
{"id": "298092", "revid": "125944842", "url": "https://it.wikipedia.org/wiki?curid=298092", "title": "Francesca Guadagno", "text": "Biografia.\n\u00c8 nota soprattutto per aver cantato nel 1975, ancora bambina, la canzone \"Piange... il telefono\" con Domenico Modugno (col quale ha interpretato l'omonimo film diretto da Lucio De Caro) e prestato voce al personaggio di Heidi nell'omonimo anime. Ha doppiato anche il personaggio di Mariangela Fantozzi nei film \"Fantozzi\" e \"Il secondo tragico Fantozzi\". Tra gli altri personaggi degli anime doppiati vi sono Kasumi Tendo nei primi 50 episodi di \"Ranma \u00bd\" e Kikyo dalla seconda alla sesta serie di \"Inuyasha\".\nHa prestato inoltre la voce alle attrici Cameron Diaz in \"Tutti pazzi per Mary\" e Jennifer Garner nel ruolo di Elektra nei film \"Daredevil\" ed \"Elektra\". Inoltre ha doppiato Wanda in \"Due fantagenitori\" e Cleo Carter in \"Tutenstein.\" Tra le attrici doppiate Gabrielle Carteris in \"Beverly Hills 90210\", Melissa McCarthy, Rene Russo, Bridget Fonda, Rosanna Arquette, Marisa Tomei, Liv Tyler e Toni Collette; ha inoltre doppiato Bobbie Eakes nella soap opera \"Beautiful\" nel ruolo di Macy Alexander.\nVita privata.\n\u00c8 sorella del doppiatore Marco Guadagno."}
{"id": "298094", "revid": "6789", "url": "https://it.wikipedia.org/wiki?curid=298094", "title": "Novaziano", "text": ""}
{"id": "298096", "revid": "599013", "url": "https://it.wikipedia.org/wiki?curid=298096", "title": "Aeroporto di Palermo", "text": ""}
{"id": "298099", "revid": "729019", "url": "https://it.wikipedia.org/wiki?curid=298099", "title": "Rory Best", "text": "Biografia.\nCresciuto a Poyntzpass, in Irlanda del Nord, comp\u00ec gli studi superiori nell'Ulster e quelli universitari in Inghilterra all'Universit\u00e0 di Newcastle upon Tyne, al contempo militando nell'accademia del club cittadino dei Newcastle Falcons.\nTornato in Irlanda del Nord, entr\u00f2 nei Belfast Harlequins nel 2002 e nel 2004 fu ingaggiato dalla selezione provinciale dell'Ulster, per la quale esord\u00ec in Celtic League nella stagione 2004-05.\nNel 2005 esord\u00ec in Nazionale irlandese nel corso dei \"test\" di fine anno, a Dublino contro la ; divenuto titolare, fu convocato per la in Francia e nella stagione seguente divenne capitano dell'Ulster prendendo il posto di suo fratello Simon, costretto al ritiro a causa di un problema cardiaco; in tale stagione vinse anche il titolo celtico.\nNel 2009 indoss\u00f2 per la prima volta i gradi da capitano della Nazionale, durante il \"tour\" irlandese in Nordamerica; a causa di un problema discale fu costretto a saltare praticamente tutta la stagione successiva (solo 6 incontri di Celtic League in tale periodo), limitando la sua attivit\u00e0 solo al campionato provinciale nelle file del Banbdrige, al quale si era nel frattempo associato lasciando i Belfast Harlequins; tornato in condizione fu convocato per la in Nuova Zelanda, in cui l'Irlanda usc\u00ec ai quarti di finale.\nInizialmente escluso dal \"tour\" del 2013 in Australia dei British Lions, Best fu nominato di nuovo capitano della squadra irlandese che si rec\u00f2 nuovamente in Nordamerica, ma la squalifica dell'inglese Dylan Hartley, originariamente chiamato nel ruolo di titolare, costrinse il C.T. dei Lions Warren Gatland a convocare Best come rimpiazzo per tutta la durata del \"tour\", anche se durante la spedizione Best non scese mai in campo nei \"test match\" contro gli \"Wallabies\", disputando solo quattro incontri infrasettimanali.\nDal 2017 \u00e8 membro dell'Ordine dell'Impero Britannico per meriti sportivi.\nL'ultima partita in assoluto di Best fu il 30 novembre 2019 da capitano dei al Millennium Stadium di Cardiff contro il , vinta dai \"Dragoni\" per 43-33."}
{"id": "298100", "revid": "17351", "url": "https://it.wikipedia.org/wiki?curid=298100", "title": "Aeroporto della Maremma Corrado Baccarini", "text": ""}
{"id": "298103", "revid": "804", "url": "https://it.wikipedia.org/wiki?curid=298103", "title": "Ottale", "text": ""}
{"id": "298113", "revid": "17351", "url": "https://it.wikipedia.org/wiki?curid=298113", "title": "Aeroporto Corrado Baccarini", "text": ""}
{"id": "298114", "revid": "35190945", "url": "https://it.wikipedia.org/wiki?curid=298114", "title": "Sabellio", "text": ""}
{"id": "298115", "revid": "196390", "url": "https://it.wikipedia.org/wiki?curid=298115", "title": "Aeroporto di Verona Villafranca", "text": ""}
{"id": "298116", "revid": "838137", "url": "https://it.wikipedia.org/wiki?curid=298116", "title": "Automazione della forza di vendita", "text": "L'automazione della forza di vendita, in lingua inglese Sales Force Automation, nota anche con la sigla SFA, si riferisce a programmi informatici aziendali di supporto alle vendite.\nI sistemi di SFA provvedono alla comunicazione tra venditore e centrale operativa, programmano e controllano l'azione dei venditori, li assistono nella messa a punto di un piano di vendita o di promozione di un determinato prodotto e sussidiano la raccolta degli ordini dei clienti evitando movimentazione cartacea, riducendo la possibilit\u00e0 d'errore umano e velocizzando l'arrivo dei dati relativi agli ordini nella sede centrale. Essi sono adoperati spesso in contesti nei quali gli operatori di vendita sono sparsi sul territorio (ad esempio venditori porta a porta, informatori scientifici).\nPer esempio un venditore potrebbe avvisare un cliente di una nuova promozione, non sapendo che il cliente aveva gi\u00e0 parlato con un collega dell'assistenza per un problema su un altro prodotto. Non sarebbe questo il momento opportuno per proporre una nuova offerta. Tramite i sistemi SFA si evitano questo tipo di problemi causati dalla non sincronia dei vari organi o reparti di un'azienda."}
{"id": "298119", "revid": "695564", "url": "https://it.wikipedia.org/wiki?curid=298119", "title": "Cattle Decapitation", "text": "I Cattle Decapitation sono un gruppo musicale statunitense formatosi a San Diego nel 1996.\nStoria del gruppo.\nCome suggerisce il nome del gruppo (traducibile come \"decapitazione del bestiame\"), i temi delle loro canzoni riguardano il maltrattamento degli animali, il consumo di essi e l'inquinamento ambientale che ne deriva. Alcuni testi si focalizzano anche su temi ricorrenti alla misantropia e all'utopico genocidio della razza umana. La maggior parte dei testi \u00e8 comunque basata sullo scambio dei ruoli tra il mondo animale e quello umano, laddove vengono compiute violenze di vario tipo (vivisezione, carneficine, decapitazioni etc).\nLa pubblicazione del loro album, \"To Serve Man\" (2002), scatena controversie in Germania, dove le compagnie SPV furono contro la distribuzione dell'album a causa della copertina molto esplicita. La copertina di \"Humanure\" (2004) fu censurata in diversi rivenditori senza il permesso dell'etichetta discografica, poich\u00e9 mostrava una mucca in una deiezione di resti umani.\nI membri fondatori sono Gabe Serbian e Dave Astor, entrambi appartenenti alla band dei The Locust.\nGarry Sharpe-Young, giornalista della scena metal, considera i Cattle Decapitation \"una delle poche band metal per la quale i loro messaggi sono forti quanto la loro musica\".\nI Cattle Decapitation sono stati in tour con band come Suffocation, Cryptopsy, The Black Dahlia Murder, Deicide, Behemoth, Hate Eternal, Krisiun e Job for a Cowboy. Nel 2009 pubblicano il quarto album in studio \"The Harvest Floor\", che mostra un miglioramento a livello di songwriting, con un uso, per ora abbastanza moderato, della melodia.\nNell'agosto del 2009, Troy Oftedal diventa il bassista turnista della band a causa delle differenze musicali e personali del precedente bassista. Viene sostituito da Derek Engemann.\nL'8 maggio 2012 \u00e8 uscito il nuovo album \"Monolith of Inhumanity\", per la Metal Blade Records. Con questo lavoro compiono un salto di qualit\u00e0 notevole, grazie ad un songwriting fresco e innovativo, che unisce grindcore, brutal death e black metal: ci\u00f2 si traduce in canzoni violente e tecniche ma con una vena melodica che le rende pi\u00f9 \"accessibili\" e che diventa il marchio di fabbrica della band californiana.\nNel 2015 pubblicano, sempre attraverso la Metal Blade Records, il nuovo lavoro in studio, \"The Anthropocene Extinction.\" Viene ampliato lo spazio che il gruppo concede ai passaggi pi\u00f9 melodici, ma senza per questo diminuire la carica brutale o rinunciare ai passaggi ipertecnici che caratterizzavano \"Monolith of Inhumanity\".\nNel gennaio del 2018 il bassista Derek Engemann si separa amichevolmente dalla band per dedicare pi\u00f9 tempo agli Scour, gruppo black metal di Phil Anselmo nel quale Engemann \u00e8 chitarrista. L'anno successivo esce l'ottavo album in studio \"Death Atlas\", realizzato con il nuovo bassista Olivier Pinard.\nStile musicale.\nFin dagli esordi la band ha adottato una forma di death metal fortemente influenzata dal grindcore, detta anche deathgrind; con \"The Harvest Floor\" nel 2009 e soprattutto con \"Monolith of Inhumanity\" nel 2012, la band mostra uno stile molto pi\u00f9 personale, che mescola il tipico sound deathgrind a passaggi black metal pi\u00f9 melodici dal gusto epico e decadente, unendo anche parti puramente death. A partire da quest'ultimo album il cantante Travis Ryan inizia ad utilizzare uno stile di canto pi\u00f9 pulito, accostandolo sempre a scream e growl. Tuttavia, non si possono definire propriamente \"clean vocals\", come lo stesso Ryan afferma: \"\"Non si tratta di voce pulita. Suona pulita a causa del bombardamento d'intensit\u00e0 che vi sta dietro, o che la accompagna, ma non \u00e8 voce pulita\". Ryan definisce questo timbro vocale come \"clean-ish\"\" (lett. \"vagamente pulito\")."}
{"id": "298121", "revid": "1934238", "url": "https://it.wikipedia.org/wiki?curid=298121", "title": "DEMO", "text": "DEMO (abbreviazione di \"DEMOnstration Power Plant\") \u00e8 un prototipo di reattore nucleare a fusione studiato dal consorzio europeo Eurofusion come ideale successore del reattore sperimentale ITER. \n\u00c8 concepito come l'ultimo reattore di ricerca sulla fusione nucleare prima della messa in opera dei reattori commerciali veri e propri nella seconda met\u00e0 del XXI secolo. Gli studi su DEMO sono iniziati prima del 1995 e proseguiranno fino alla progettazione costruttiva del reattore, realisticamente prevista intorno al 2050. \nA differenza del progetto ITER, che ha lo scopo di dimostrare la possibilit\u00e0 di ottenere plasma in grado di sostenere la reazione di fusione nucleare per un tempo abbastanza lungo (1000 s), lo scopo principale del progetto DEMO \u00e8 quello di dimostrare esplicitamente la possibilit\u00e0 di generare energia elettrica tramite reazioni di fusione nucleare. Le caratteristiche del plasma di DEMO devono quindi essere pi\u00f9 spinte di quelle del plasma di ITER, cio\u00e8 tali da mantenere la stabilit\u00e0 della reazione di fusione per un tempo indeterminato. \nIl consumo di trizio, molto maggiore di quello previsto in una macchina con plasma pulsato come ITER, richiede la presenza in DEMO di un mantello \"(blanket\") capace di generarlo sul posto, cio\u00e8 di una parte di macchina destinata a produrre trizio a partire dal litio, attraverso la cattura di un neutrone. Il trizio, essendo un isotopo con un periodo di dimezzamento di circa dodici anni, deve essere prodotto in loco.\nDescrizione.\nLa reazione di fusione in DEMO sar\u00e0 ottenuta per confinamento magnetico in una macchina tipo tokamak (vedi la voce fusione nucleare). Dato che nello studio di DEMO sono previsti quattro modelli diversi, sono date le caratteristiche minima e massima previste per i vari modelli.\nProduzione di energia elettrica.\nLo scopo di DEMO \u00e8 di dimostrare la possibilit\u00e0 di produrre energia elettrica dalla reazione di fusione nucleare, mentre dimostrare l'economicit\u00e0 di questa forma di produzione di energia \u00e8 lasciato a successive filiere di reattori. Tuttavia questi reattori dovranno sfruttare l'esperienza operativa di DEMO per raggiungere lo scopo di avere una produzione di energia elettrica a costi pi\u00f9 bassi di quelli dell'energia prodotta da altre fonti (carbone, fissione nucleare). La densit\u00e0 di potenza (rapporto fra potenza generata e volume in cui viene generata questa potenza) della fusione nucleare \u00e8 nettamente inferiore a quella della fissione nucleare ed inferiore anche a quella della potenza ottenuta da combustibili fossili, quindi la fusione nucleare richiede strutture pi\u00f9 voluminose e costose. Per ridurre i costi dell'energia si deve aumentare il rendimento termodinamico del ciclo di generazione dell'energia, cio\u00e8 si deve aumentare la temperatura del ciclo (vedi ciclo di Carnot). Quindi come vettore termico (cio\u00e8 come fluido che trasferisce l'energia da dove viene generata a dove viene trasformata in energia elettrica) non si pu\u00f2 utilizzare acqua (come nelle centrali elettriche a combustibili fossili o nei reattori a fissione nucleare ad acqua - PWR e BWR), ma si devono usare metalli liquidi o gas. In DEMO si pensa di utilizzare come vettore termico Elio o una lega di Piombo con il 17% di Litio.\nLa lega di piombo con il 17% di atomi di litio (Pb-17Li) rappresenta un eutettoide, cio\u00e8 una lega che fonde a temperature relativamente basse (vedi eutettico), la temperatura di fusione del Pb-17Li \u00e8 di 235\u00a0\u00b0C, quindi il limite inferiore di temperatura per l'utilizzo di questa lega come vettore termico \u00e8 di 250\u00a0\u00b0C, mentre il limite superiore, dato praticamente dalla resistenza meccanica dei materiali strutturali, \u00e8 superiore a 600\u00a0\u00b0C nel caso di strutture in acciaio. Il Pb-17Li, essendo un conduttore elettrico, quando si muove in un campo magnetico, come quello generato in un reattore a fusione, \u00e8 soggetto, oltre ai normali fenomeni fluidodinamici, anche a fenomeni magnetoidrodinamici, che possono aumentare sensibilmente la resistenza al movimento in queste condizioni, riducendo quindi la velocit\u00e0 con cui pu\u00f2 muoversi nel tokamak.\nL'elio, essendo gassoso, ha caratteristiche di scambio termico molto basse, quindi pu\u00f2 essere utilizzato solo tenendo alte velocit\u00e0 e pressione, la pressione a cui si fa riferimento negli studi di DEMO \u00e8 di 8 MPa. Questa elevata pressione del gas limita la massima temperatura di impiego a circa 500\u00a0\u00b0C in strutture resistenti di acciaio, mentre pu\u00f2 essere aumentata utilizzando come materiali strutturali metalli refrattari (particolarmente tungsteno).\nIl vettore termico, dopo essere stato riscaldato dalla reazione di fusione viene portato fuori dal recipiente di contenimento del vuoto (vacuum vessel - VV) e, nel caso del Pb-17Li, cede il calore ad un gas che viene utilizzato in una turbina, che, muovendo un alternatore, genera l'energia elettrica. Il passo intermedio dello scambio di calore con un gas per utilizzarlo in turbina naturalmente \u00e8 assente nel caso dell'elio.\nComponenti principali.\nAlcuni componenti, che in realt\u00e0 sono fondamentali per il reattore a fusione, per DEMO non vengono ancora studiati in modo particolareggiato (recipiente di contenimento del vuoto, magneti) e, negli studi attuali, le loro caratteristiche sono estrapolate da quelle dei componenti corrispondenti di ITER. Di seguito sono presentati i componenti pi\u00f9 significativi di DEMO che rappresentano sviluppi originali.\nPrima parete.\nL'energia \u00e8 prodotta nella macchina DEMO dalla reazione di fusione:\nformula_1\ncio\u00e8 ogni reazione provoca la formazione di una particella \u03b1 (\u03b1) (nucleo di elio) e di un neutrone. Mentre i neutroni hanno un cammino libero nella materia relativamente elevato, le particelle \u03b1 sono fermate in spessori di pochi centimetri di acciaio. Questo significa che circa il 19% dell'energia prodotta dalla reazione (cio\u00e8 tutta quella che viene asportata dal plasma da parte delle particelle \u03b1) riscalda i primi centimetri di materiale solido che si trovano di fronte al plasma stesso. Questa zona, dove la densit\u00e0 di potenza \u00e8 elevatissima, \u00e8 indicata come prima parete. In DEMO la prima parete ha uno spessore di 25\u00a0mm ed \u00e8 refrigerata con elio o con Pb-17Li.\nNel caso di refrigerazione usando He il materiale strutturale di riferimento \u00e8 un acciaio ad alto contenuto di cromo, rinforzato con dispersione di ossidi nella parte pi\u00f9 prossima al plasma. La prima parete \u00e8 percorsa da canali orizzontali, in cui fluisce elio con una temperatura di ingresso di 300\u00a0\u00b0C ed una temperatura di uscita di 500\u00a0\u00b0C. Questo elio viene successivamente inviato in turbina insieme all'elio che ha refrigerato blanket e divertore.\nInvece, nel caso di uso di Pb-17Li, si prevede di usare strutture in materiale composito di fibre di carburo di silicio (SiC) in una matrice dello stesso materiale sotto forma ceramica. Questo per due motivi: il primo \u00e8 che, dato che il SiC \u00e8 un isolante elettrico, usando questo materiale la resistenza al movimento del Pb-17Li per fenomeni magnetoidrodinamici \u00e8 molto limitata, il secondo \u00e8 che, in questo modo, \u00e8 possibile sfruttare la capacit\u00e0 del Pb17Li di asportare calore a temperature superiori a 700\u00a0\u00b0C, senza un decadimento eccessivo delle caratteristiche del materiale strutturale. I problemi collegati alla realizzazione di strutture massicce in composito a base di SiC sono in corso di studio.\nMantello.\nIl mantello di un reattore a fusione ha due funzioni fondamentali, che ricalcano in prima approssimazione quelle del mantello stellare:\nPer svolgere la fertilizzazione, una funzione ulteriore per il mantello molto difficile, \u00e8 necessaria la presenza di un materiale fertile, e in particolare del litio o di un suo composto: alcune tecnologie candidate per i prototipi ITER e DEMO utilizzano l'ortosilicato di litio, che \u00e8 un composto di tipo ceramico, oppure la lega eutettica del litio con il piombo, in cui quest'ultimo \u00e8 introdotto per schermare verso l'esterno. Il piombo potrebbe anche aiutare la fertilizzazione del litio (moltiplicatore).\nIl litio-6, quando \u00e8 soggetto a un flusso neutronico, assorbe un neutrone e genera oltre ad un nucleo di trizio anche una Particella \u03b1.\nDivertore.\nNel plasma, oltre agli atomi di isotopi di idrogeno (deuterio e trizio) si trovano anche nuclei pi\u00f9 pesanti, provenienti dai materiali strutturali o da fughe di aria o altri gas nel vuoto. Questi nuclei, se lasciati nel plasma, lo avvelenerebbero, facendolo spegnere in tempi estremamente ridotti. Per questo si sfrutta la loro massa, pi\u00f9 elevata di quella degli isotopi di idrogeno, per portarli in una zona ben determinata del plasma, in cui vanno ad interagire con una struttura realizzata appositamente per estrarli dal plasma (divertore). Il divertore \u00e8 soggetto a flussi termici localizzati estremamente alti, in ITER si prevede che il picco sia di circa 15 MW/m\u00b2, questa potenza viene asportata con acqua a bassa temperatura (150\u00a0\u00b0C). \nIl divertore previsto per DEMO ha la stessa geometria del divertore di ITER, tuttavia, dato che la potenza che viene asportata con il divertore varia dal 17% al 24% dell'energia totale prodotta nella reazione di fusione, una soluzione come quella di ITER (fluido a bassa temperatura) non \u00e8 proponibile, quindi, per il raffreddamento del divertore, si utilizza He o Pb-17Li a temperature sufficientemente elevate perch\u00e9 il fluido possa essere usato per produrre energia in turbina, comunque in DEMO si prevede che i picchi di potenza possano essere ridotti a circa 10 MW/m\u00b2. Anche nelle condizioni pi\u00f9 favorevoli previste per DEMO, \u00e8 necessario proteggere la struttura del divertore con un materiale che sia asportato dal plasma prima che questo interagisca direttamente con la struttura (sacrificial shield), che, nel caso di DEMO \u00e8 tungsteno (W)\nL'uso di He comporta, per poter asportare una potenza superficiale come quella prevista, che i flussi viaggino a velocit\u00e0 estremamente elevate (pi\u00f9 di 100\u00a0m/s) e che ci siano strutture tali da favorire la turbolenza del moto, per avere coefficienti di scambio termico sufficientemente elevati. Comunque, anche in queste condizioni, le temperature locali del materiale strutturale possono salire anche sopra i 700\u00a0\u00b0C, quindi alcuni studi sono orientati a sostituire nel divertore l'acciaio con tungsteno o sue leghe.\nIl problema della refrigerazione con Pb-17Li \u00e8 sempre legato ai fenomeni magnetoidrodinamici, quindi il materiale strutturale previsto per il divertore (nel caso che il refrigerante sia Pb-17Li) \u00e8 il SiC, sotto forma di composito in fibre entro una matrice dello stesso materiale. Restano i problemi, gi\u00e0 accennati, di costruire strutture complesse con questo materiale."}
{"id": "298123", "revid": "486946", "url": "https://it.wikipedia.org/wiki?curid=298123", "title": "Aeroporto di Venezia Tessera", "text": ""}
{"id": "298127", "revid": "599013", "url": "https://it.wikipedia.org/wiki?curid=298127", "title": "Scm", "text": ""}
{"id": "298130", "revid": "834", "url": "https://it.wikipedia.org/wiki?curid=298130", "title": "Allen W. Dulles", "text": ""}
{"id": "298131", "revid": "104216", "url": "https://it.wikipedia.org/wiki?curid=298131", "title": "Microsoft XENIX", "text": "Xenix \u00e8 stata una versione del sistema operativo Unix sviluppata da Microsoft negli anni ottanta e successivamente acquistata da SCO.\nStoria.\nNel 1979 Microsoft acquist\u00f2 da AT&amp;T la licenza per utilizzare il codice di Unix. Al sistema operativo venne dato il nome \"Xenix\", poich\u00e9 AT&amp;T non concesse la licenza del marchio Unix.\nInizialmente Xenix era disponibile per PDP-11 e Zilog Z8001. Dal 1983 furono rese disponibili anche le versioni per Motorola 68000 (ad esempio sul TRS-80 model 16) e PC IBM. Inoltre non era venduto agli utenti finali, ma sotto licenza OEM, su architettura hardware proprietaria. \nLe prime versioni di Xenix erano molto simili a Unix V6, la versione del sistema di AT&amp;T pi\u00f9 recente disponibile in quel momento.\nNegli anni successivi Microsoft aggiorn\u00f2 il proprio sistema operativo, includendo codice di Unix System V, e dal 1985 Xenix viene definito come \"basato su System V\". Nello stesso anno, con la versione 2.1.1, venne aggiunto il supporto per il processore 80286, e da quel momento lo sviluppo si concentr\u00f2 principalmente sulla piattaforma di Intel.\nNel 1987 venne realizzata la versione per l'80386, il primo sistema operativo a 32 bit disponibile per la piattaforma x86. Nello stesso anno, Microsoft perse interesse per Xenix e ne vendette i diritti alla Santa Cruz Operation (SCO).\nAlla fine degli anni ottanta, secondo il documento \"The Design and Implementation of the 4.3BSD UNIX Operating System\", Xenix era probabilmente la versione di unix maggiormente diffusa al mondo, considerato il numero di macchine su cui girava.\nNel 1989, quando il sistema operativo giunse alla versione 2.3.4, la SCO cambi\u00f2 il nome Xenix in SCO UNIX."}
{"id": "298132", "revid": "287204", "url": "https://it.wikipedia.org/wiki?curid=298132", "title": "Progetto NordEst", "text": "Progetto NordEst (PNE) \u00e8 un partito politico regionalista, operativo in Veneto e in Friuli-Venezia Giulia. \u00c8 stato fondato nel giugno 2004 da Giorgio Panto.\n\u00c8 sostenitore delle tesi dell'autonomia della Regione Veneto insieme alle altre due regioni confinanti, facendo leva sulla unit\u00e0 di radici, tradizioni, lingua, valori e sul comune passato storico e culturale. L'obiettivo \u00e8 la costituzione di una macroregione formata da 13 province autonome che decidano singolarmente come spendere ed investire le proprie risorse e tutelare le proprie identit\u00e0.\nStoria.\nNato nel giugno 2004, per opera di Giorgio Panto, debutta alle elezioni regionali del 2005 con candidati al di fuori dei due schieramenti bipolari, conseguendo un risultato ragguardevole in Veneto dove conquista il 6% delle preferenze ed elegge due rappresentanti in Consiglio regionale (Mariangelo Foggiato preferenze e Diego Cancian 452 preferenze; \u00e8 l'unico partito fuori dai poli a conseguire un tale risultato).\nIl Pne critica il federalismo e la devolution approvati dal Governo Berlusconi e sollecitati dalla Lega Nord, cos\u00ec come la costituzione del Senato federale (la cui entrata in vigore era prevista nel 2011), in quanto - secondo il partito - mantengono ancora forte il ruolo dello Stato centrale. Il Pne rifiuta per\u00f2 il secessionismo della Lega Nord e l'esistenza della cosiddetta Padania, Progetto Nord Est infatti si basa anche sul desiderio di valorizzare le tradizioni ed il patrimonio culturale del nord est fondato su effettive radici storiche e sociali comuni e non pu\u00f2 quindi accettare l'idea di un settentrione \"culturalmente unito\" e separato dal resto dell'Italia.\nAlle elezioni politiche del 2006 si presenta con liste autonome, in Veneto e Friuli, alla Camera, raccogliendo complessivamente 92\u00a0000 voti (0,2% a livello nazionale), e al Senato (93\u00a0000 voti, 0,3% nazionale). La media dei consensi in Veneto \u00e8 del 3%. Il Pne riusc\u00ec a raccogliere voti sia fra persone di destra che di sinistra, come si era prospettato sin dalla presentazione del programma del partito.\nSin dall'indomani della tornata elettorale si \u00e8 aperta una discussione che ha visto porsi in maniera critica verso il PNE diversi esponenti della Casa delle Libert\u00e0, compreso il Presidente della Regione Giancarlo Galan, in quanto in caso di alleanza con il centro-destra i voti del PNE sarebbero stati sufficienti per vincere le elezioni.\nIl 26 novembre 2006 Panto muore dopo essere precipitato mentre era alla guida del suo elicottero, nell'atto di lasciare un'isola di sua propriet\u00e0 nella laguna veneta.\nIl 1\u00ba aprile 2007 l'assemblea dei delegati provinciali, radunata dopo la scomparsa del fondatore del movimento Giorgio Panto, nomina Mariangelo Foggiato (gi\u00e0 consigliere regionale) segretario politico del partito.\nAll'assemblea \u00e8 presente anche Thomas Panto, figlio di Giorgio, a cui va la carica di presidente organizzativo.\nNel corso della riunione viene modificato lo statuto e il defunto Giorgio Panto viene nominato presidente perpetuo.\nIn occasione delle elezioni politiche del 2008 il partito non si presenta a causa del mancato raggiungimento di un accordo con il PdL: quest'ultimo non aveva accettato la richiesta di trattenere il 50% dell'IVA all'interno della regione Veneto, attirandosi le critiche del PNE (secondo il quale la politica del PdL risulta centralista, togliendo risorse alla regione a favore del governo centrale).\nAlle regionali venete del 2010 il PNE presenta propri candidati nella lista dell\"Unione Nord Est\", come fanno anche altri movimenti radicati in Veneto quali la Liga Veneta Repubblica e L'Intesa Veneta,appoggiando il candidato dell'Unione di Centro Antonio De Poli. Ci\u00f2 vale la conferma del seggio in consiglio al presidente del PNE Mariangelo Foggiato, unico eletto della lista comune che ha raccolto l'1,54% su base regionale.\nAlle elezioni regionali del 2015 Progetto NordEst (assieme ai movimenti Liga Veneta Repubblica, Veneto Stato, Veneti Indipendenti, Pro Veneto e Tea Party Veneto) forma il cartello elettorale \"Indipendenza Noi Veneto\", sostenendo il Presidente uscente Luca Zaia: la coalizione ottiene il 2,69% e fa eleggere in consiglio regionale Antonio Guadagnini, esponente di Veneto Stato. Nel marzo 2016, tuttavia, Guadagnini abbandona la coalizione fondando il partito Siamo Veneto (confluito poi nel Partito dei Veneti, che partecipa autonomamente alle elezioni regionali in Veneto del 2020): INV perde quindi la propria rappresentanza in consiglio regionale."}
{"id": "298133", "revid": "1451528", "url": "https://it.wikipedia.org/wiki?curid=298133", "title": "Aeroporto di Venezia", "text": ""}
{"id": "298151", "revid": "767487", "url": "https://it.wikipedia.org/wiki?curid=298151", "title": "Sibilla (cantante)", "text": "Carriera.\nNel 1976 interpreta il brano \"Keoma\", tema principale del film \"Keoma\" diretto da Enzo G. Castellari, composto dai fratelli Guido e Maurizio De Angelis. Nel disco \u00e8 accreditata semplicemente come \"Sybil\". Nel 1979 interpreta la parte della flautista in \"Prova d'orchestra\" di Federico Fellini. Nel 1983 partecipa al Festival di Sanremo con la canzone \"Oppio\", scritta e prodotta da Franco Battiato (presente anche come corista nel brano) e Giusto Pio, ma viene eliminata dopo la prima esibizione, con tutta probabilit\u00e0 per via di un grave problema tecnico con la base che pregiudica l'esibizione sul palco.\nLo stesso anno venne pubblicato con la EMI il suo 45 giri \"Oppio/Svegliami,\" che avrebbe dovuto anticipare l'uscita di un album contenente tutti e sei i brani prodotti da Battiato, che per\u00f2 non fu mai realizzato.\nCome molte canzoni del cantautore siciliano, anche \"Oppio\" presenta nel testo una serie di citazioni colte, tra le quali la pi\u00f9 evidente \u00e8, nel ritornello, \"Uru belev sameach\", frase che significa \"Svegliatevi col cuore allegro\", tratta dal testo del canto popolare ebraico \"Hava Nagila\" (interpretato da molti artisti, tra cui anche Harry Belafonte). Forse anche a causa dello sfortunato esordio, la carriera musicale di Sibilla non andr\u00e0 oltre la pubblicazione di un altro 45 giri, \"Plaisir d'amour/Sex appeal to Europe\", prodotto da Angelo Carrara.\nRestano inedite le canzoni di un terzo disco, \"Sud Africa/Alta tensione\", sempre composte, come le precedenti, dal duo Battiato-Pio. Questo disco venne infatti inciso nel dicembre 1982 al solo scopo di permettere alla cantante di partecipare al Festival di Sanremo del 1983, poich\u00e9 il regolamento di quell'anno non ammetteva la presenza di interpreti senza almeno un disco all'attivo. La base di \"Sud Africa\" venne riutilizzata per le musiche di uno spettacolo teatrale, \"Quello Stolfo da Ferrara\", portato in scena sempre nel 1983 dal Teatro del Buratto con la regia di Velia Mantegazza. Nel 1990 partecipa alla realizzazione dell'album di Paolo Conte \"Parole d'amore scritte a macchina\"; \u00e8 infatti sua la voce nel brano \"La canoa di mezzanotte.\"\nDopo quel lavoro se ne perdono le tracce."}
{"id": "298153", "revid": "1001457", "url": "https://it.wikipedia.org/wiki?curid=298153", "title": "Andija Mohorovi\u010di\u0107", "text": ""}
{"id": "298160", "revid": "86599", "url": "https://it.wikipedia.org/wiki?curid=298160", "title": "147 Protogeneia", "text": "147 Protogeneia (in italiano anche 147 Protogenia) \u00e8 un asteroide della fascia principale del diametro medio di circa 132,9\u00a0km. Scoperto nel 1875, presenta un'orbita caratterizzata da un semiasse maggiore pari a e da un'eccentricit\u00e0 di 0,0231565, inclinata di 1,93334\u00b0 rispetto all'eclittica.\nHa una superficie molto scura e una probabile composizione primitiva di carbonati.\nL'asteroide \u00e8 dedicato a Protogenia, nella mitologia greca una delle figlie del re di Atene Eretteo.\nUn'occultazione stellare di Protogeneia \u00e8 stata osservata il 28 maggio 2002 dal Texas."}
{"id": "298164", "revid": "386186", "url": "https://it.wikipedia.org/wiki?curid=298164", "title": "Baccio d'Agnolo", "text": "\"Baccio\" \u00e8 l'abbreviazione di Bartolomeo, e \"d'Agnolo\" si riferisce ad Angelo, il nome di suo padre.\nScultore.\nHa iniziato come intagliatore di legno, attivit\u00e0 che impar\u00f2 sotto la guida del padre e nella bottega di quest'ultimo dove ebbe occasione di conoscere le opere di Giuliano da Maiano e di Bernardo della Cecca, e tra 1491 e il 1502 ha lavorato principalmente nella chiesa di Santa Maria Novella e in Palazzo Vecchio a Firenze, oltre a Perugia al coro di Sant'Agostino, lavoro al quale parteciparono anche i figli e che si distinse per una variet\u00e0 di elementi cinquecenteschi.\nA lui vennero commissionate varie strutture lignee per altari, come ad esempio quella per la \"Pala dell'Annunziata\" di Filippino Lippi e Perugino per l'altare maggiore del santuario della Santissima Annunziata (1500). Disegn\u00f2 inoltre camini e portali, come quello della sala dei Duegento di palazzo Vecchio.\nArchitetto.\nDopo aver raggiunto una notevole fama come scultore, in un periodo imprecisato della sua vita, inizi\u00f2 ad occuparsi anche di architettura compiendo degli studi a Roma ma gi\u00e0 all'inizio del XVI secolo venne assunto come architetto dal Cronaca per alcuni lavori in Palazzo Vecchio e nel Palazzo della Signoria, nel 1503 raggiunse una certa fama grazie al palazzo Taddei e nel 1502-1505 gli venne commissionato il completamento del tamburo della cupola della cattedrale di Santa Maria del Fiore. Quest'ultimo lavoro, tuttavia, non venne completato a causa delle avverse critiche di Michelangelo, che definin\u00ec l'opera \"come una gabbia per grilli\".\nBaccio d'Agnolo realizz\u00f2 anche la chiesa di San Giuseppe, Villa Borgherini e Palazzo Bartolini. Nel 1503-1504 fece palazzo Taddei in via de' Ginori e, nello stesso periodo, realizz\u00f2 il campanile di Santo Spirito. Seguirono i lavori al pavimento del Duomo, la cappella dei Priori in palazzo Vecchio (1511-1514), il palazzo Borgherini e la chiesa di Santi Apostoli in Borgo Santi Apostoli, e il campanile di San Miniato al Monte (1523).\nIl palazzo Bartolini Salimbeni fu il primo palazzo fiorentino ad avere sulla facciata principale delle colonne ad incorniciare porte e finestre, precedentemente limitato alle chiese; \u00e8 stato ridicolizzato dai fiorentini per la sua innovazione. Altri suoi lavori molto ammirati sono stati la chiesa di San Giuseppe (1519), i palazzi Torrigiani, Stiozzi Ridolfi, Lanfredini (1520-1523), Bartolini di via Valfonda.\nDal suo studio passarono, Michelangelo, Andrea Sansovino, i fratelli Antonio da Sangallo il Vecchio e Giuliano da Sangallo e il giovane Raffaello. Mor\u00ec a Firenze nel 1543, lasciando tre figli, tutti architetti, il pi\u00f9 noto fu Giuliano di Baccio d'Agnolo.\nGiorgio Vasari ha incluso Baccio d'Agnolo nel volume IV delle sue Vite, affermando che molte furono le opere commissionate al Baccio, gran parte delle quali, per\u00f2, sono andate perdute."}
{"id": "298165", "revid": "2060716", "url": "https://it.wikipedia.org/wiki?curid=298165", "title": "Uiguri", "text": "Gli uiguri (uiguro: \"Uyghur\"; cinese: ) sono un'etnia turcofona di religione islamica che vive nel nord-ovest della Cina, soprattutto nella regione autonoma dello Xinjiang, insieme ai cinesi Han. Gli uiguri costituiscono la maggioranza relativa della popolazione della regione (46%). Un altro gruppo di uiguri vive nella contea di Taoyuan della provincia dello Hunan (Cina centro-meridionale). Gli uiguri formano uno dei 56 gruppi etnici ufficialmente riconosciuti in Cina, ma vi sono forti critiche da parte della comunit\u00e0 internazionale riguardo al trattamento a loro riservato (vedi genocidio culturale degli uiguri). Fuori della Cina, esistono significative comunit\u00e0 diasporiche di Uiguri nei paesi dell'Asia centrale del Kazakistan, Kirghizistan e Uzbekistan, e in Turchia. Comunit\u00e0 pi\u00f9 piccole si trovano in Afghanistan, Pakistan, Germania, Belgio, Paesi Bassi, Norvegia, Svezia, Russia, Arabia Saudita, Australia, Canada e Stati Uniti.\nDallo stesso ceppo degli Uiguri, inoltre, discende un'altra minoranza etnica cinese, gli iuguri.\nEssi hanno caratteristiche fisiche piuttosto diversificate, presentando sia tratti prettamente europei che fattezze mediorientali ed asiatiche.\nOrigini.\nStoricamente, il termine \"uiguri\" (che significa \"alleati\", \"uniti\") venne applicato a un gruppo di trib\u00f9 di lingua turca che viveva nell'odierna Mongolia, generalmente identificati con i \"Tie-le\" (a loro volta spesso collegati con i Ting-ling) delle cronache cinesi. Insieme ai turchi \"Gok\" (\"celesti\"), gli uiguri furono dunque uno dei maggiori e pi\u00f9 importanti gruppi di lingua turca ad abitare l'Asia centrale. Essi formarono una federazione tribale retta dal Juan Juan dal 460 al 545 e dagli Eftaliti dal 541 al 565; per poi essere sottomessi dal khanato dei turchi \"Gok\".\nGli uiguri di oggi derivano dalla commistione genetica tra gli antichi abitanti indoeuropei stanziali delle varie citt\u00e0-oasi della regione, cio\u00e8 Saci nella parte meridionale del bacino del Tarim e Tocari nella parte settentrionale, e le popolazioni turche che sono quivi migrate, cio\u00e8 prima gli uiguri buddhisti e manichei del Khaganato uiguro a seguito della distruzione del Khaganato ad opera dei Kirghizi yenisei nel IX secolo, e poi i musulmani Karakhanidi nell'XI secolo. Entrambi i popoli nomadi parlavano lingue turche, che hanno esportato nella zona, soppiantando le locali lingue indoeuropee.\nIl morfotipo degli uiguri di oggi \u00e8 rappresentativo della mescolanza genetica tra indoeuropei e turchi: difatti sono presenti sia occhi verdi o celesti e capelli chiari - caratteristiche tipiche del morfotipo eurasiatico occidentale, molto presenti negli attuali popoli slavi ad esempio - sia occhi scuri con plica mongolica e capelli neri lisci, caratteristiche tipiche dei popoli eurasiatici orientali, come erano i Popoli turchi prima di intraprendere la loro migrazione e come sono ancora oggi i Mongoli, affini sia geneticamente che linguisticamente ai turchi. \nNoti alle fonti cinesi come \"Huihe\" (\u56de\u7ea5, \u56de\u7d07 \"Hu\u00edh\u00e9\") o \"Huihu\", gli uiguri sotto la guida di Khutlugh Bilge Kul nell'VIII secolo si sostituirono ai Gokturch alla guida del khanato.\nIndipendentismo uiguro.\nL'attivit\u00e0 indipendentista uigura ebbe origine nella prima met\u00e0 del novecento e si proponeva come alternativa all'egemonia dei signori della guerra dello Xinjiang. Durante la guerra civile cinese, si tent\u00f2 per due volte di istituire uno stato indipendente: dapprima nel 1934, con la creazione della Prima Repubblica del Turkestan orientale, poi con la Seconda Repubblica del Turkestan orientale, istituita dieci anni dopo. La Seconda Repubblica venne tuttavia annessa alla Repubblica Popolare Cinese nel 1949.\nDal 2001, la lotta su scala mondiale al terrorismo islamico ha coinvolto anche alcuni dei gruppi politici d'ispirazione islamica pi\u00f9 vicini agli uiguri; a seguito di ci\u00f2, si \u00e8 intensificata la repressione da parte cinese dei movimenti indipendentisti. Molti uiguri in esilio denunciano la sistematica violazione dei diritti umani da parte delle autorit\u00e0 cinesi che reprimono ogni forma di espressione culturale del popolo uiguro. \nNel corso del 2018 si sono intensificate le polemiche sulla detenzione di un gran numero di uiguri in campi di \"trasformazione attraverso l'educazione\" e sull'esatta natura di questi campi. Il governo cinese sostiene che si tratta di istituzioni educative. Nel 2018 il magazine quotidiano online \"Bitter Winter\" ha pubblicato video che afferma essere stati filmati all'interno dei campi e che mostrano strutture simili a prigioni. Anche sulle ragioni ultime di questa politica non mancano le controversie. La Cina afferma che le misure di \"rieducazione\" sono necessarie per prevenire la radicalizzazione e il terrorismo, mentre studiosi occidentali pensano che quella che preoccupa il governo del presidente Xi Jinping sia una rinascita religiosa nella regione che ha colto le autorit\u00e0 di sorpresa. Nell'anno 2020 \u00e8 emerso come gli uiguri fossero costretti dal governo a lasciare le loro case per lavorare rinchiusi e sottopagati in fabbriche di diverse multinazionali, quali Nike e Tommy Hilfiger.\nIn opposizione all'indipendentismo uiguro, il governo cinese ha rafforzato gli incentivi per l'inserimento di gruppi cinesi d'etnia Han nella regione, continuando una pratica gi\u00e0 intrapresa dalla Cina fra il 1960 e il 1970. Stando a quanto dichiarato da alcune ONG, le autorit\u00e0 cinesi sono responsabili della repressione delle tradizioni culturali uigure e di violazione dei diritti umani nei confronti degli appartenenti a quest'etnia.\nLa repressione del luglio 2009.\nA seguito della morte di due uiguri in uno scontro fra han e uiguri verificatosi il 26 giugno 2009 a Shaoguan, una manifestazione uiguri presso \u00dcr\u00fcmqi, nello Stato dello Xinjiang, organizzata in onore delle due vittime di Shaoguan \u00e8 degenerata in una serie di scontri etnici; gli scontri hanno coinvolto sia le due etnie, sia gli uiguri stessi e la polizia cinese, con un numero finale di 184 vittime, di cui 137 di etnia Han e 46 uiguri, oltre che l'arresto di 1.434 persone - delle quali 200 sono sotto processo e rischiano la pena di morte. Si sono verificate ripercussioni anche a livello internazionale: parallelamente agli scontri nello Xinjiang, proteste si sono verificate nei Paesi Bassi e in Germania presso le sedi diplomatiche cinesi.\nIl perdurare della protesta ha costretto al rientro anticipato il presidente cinese Hu Jintao in patria dal G8 italiano del luglio 2009.\nFra i responsabili degli scontri etnici, il governo cinese ha indicato Rebiya Kadeer, imprenditrice e attivista uigura esule negli Stati Uniti, la quale ha tuttavia negato ogni responsabilit\u00e0 circa quanto accaduto.\nIn Italia, le misure prese dalle autorit\u00e0 cinesi hanno suscitato le proteste della senatrice Emma Bonino e del senatore Marco Perduca, che le hanno ritenute tanto violente da poter essere definite come una vera e propria repressione.\nI ribelli uiguri sono accusati del massacro (33 morti e 135 feriti) compiuto da un gruppo non identificato nella stazione ferroviaria di Kunming, capoluogo della provincia cinese dello Yunnan (1\u00ba marzo 2014).\nNote.\nVideo degli scontri tra il Regime Cinese e gli Uiguri"}
{"id": "298171", "revid": "547034", "url": "https://it.wikipedia.org/wiki?curid=298171", "title": "Caravan (gruppo musicale)", "text": "I Caravan sono un gruppo musicale britannico rock, formatosi nel 1968 a Canterbury, nel Kent. Il loro stile musicale combina la musica pop con il jazz rock ed il rock psichedelico.\nInsieme ai Soft Machine, depositari di uno stile maggiormente basato sulla fusion e sulla sperimentazione, rappresentano i due filoni principali della corrente musicale nota come scena di Canterbury. La band, capostipite del filone melodico di questo movimento, ha influenzato diverse band \"progressive\" degli anni settanta, come i Camel.\nBiografia.\nPremesse.\nNel 1963 il quindicenne Richard Sinclair si unisce ai due fratelli Brian e Hugh Hopper per formare i Wilde Flowers, i progenitori del sound di Canterbury. Negli anni successivi ruotano all'interno della band diversi musicisti di spicco, tra i quali Robert Wyatt, Kevin Ayers, Dave Sinclair, cugino di Richard, Pye Hastings e Richard Coughlan. Il gruppo registra diverse canzoni e si esibisce anche dal vivo. Nel 1966 Wyatt, Ayers e Hugh Hopper si uniscono al chitarrista australiano Daevid Allen ed al pianista/organista Mike Ratledge per formare i Soft Machine.\nI Wilde Flowers continueranno la loro attivit\u00e0 fino al 1969, non riuscendo a pubblicare alcun album, solo in seguito la Voiceprint Records far\u00e0 uscire il CD \"The Wilde Flowers\" nel 1994 e le quattro compilation di autori vari, tra cui gli stessi Caravan, \"Canterburied Sounds - Volume 1\", \"Canterburied Sounds - Volume 2\", \"Canterburied Sounds - Volume 3\" e \"Canterburied Sounds - Volume 4\"\nLa fondazione.\nQuando ormai l'avventura dei \"Wilde\" volge al termine, quattro dei suoi membri nel 1968 lasciano il gruppo e formano i Caravan. Si tratta di Richard Sinclair, basso e voce, Pye Hastings, chitarra e voce, Dave Sinclair alle tastiere e Richard Coughlan alla batteria. In quasi tutti i lavori dei Caravan contribuir\u00e0 come ospite Jimmy Hastings, sassofonista e flautista fratello di Pye, senza mai diventare membro ufficiale della band. Malgrado la separazione, il legame tra Caravan e Soft Machine resta saldo. I Soft Machine ottengono i primi successi e diventano un modello da seguire per i Caravan, i due gruppi fanno delle tourn\u00e9e assieme e condividono il locale in cui provare e la strumentazione musicale.\nForti dell'esperienza acquisita in precedenza riescono, nello stesso anno, a pubblicare con l'americana Verve Records l'album di esordio \"Caravan\", un'opera abbastanza grezza ma godibile che risente delle atmosfere beat e psichedeliche; si alternano momenti sperimentali ad altri segnatamente romantici, una caratteristica propria della band. Solo l'ultimo brano, \"Where but for Caravan Would I\", mostra elementi di quello che sarebbe stato lo stile del gruppo nelle opere successive. L'LP esce assieme al primo singolo, \"Place of My Own\", che quell'anno il famoso DJ britannico John Peel mette frequentemente in onda nella sua trasmissione \"Top Gear\". Al festival di Amougies dell'ottobre 1969, Frank Zappa, ingaggiato dagli organizzatori come presentatore, suona sul palco con i Caravan.\nLa maturit\u00e0 artistica.\nNel settembre del 1970 esce per la Decca, dopo che la precedente etichetta Verve aveva chiuso la divisione pop-rock, \"If I Could Do It All Over Again, I'd Do It All Over You\", il loro secondo lavoro, che li consacra musicisti di alto livello. L'album rivela anche quanto diverso sia il loro percorso da quello dei Soft Machine, la cui musica si basava soprattutto sul jazz e sull'improvvisazione. Le fiabe vocali di Richard e Pye, la cui dolcezza \u00e8 stemperata dal surrealismo dei testi, si incrociano con gli assoli delle tastiere e dei fiati (di Jimmy Hastings nuovamente ospite) per conferire all'album un sound spensierato, equilibrato e brillante. L'indulgere nella sperimentazione e nel jazz \u00e8 contenuto \u2013 al contrario di quanto avviene nei lavori dei Soft \u2013 ma efficace.\nIl grande successo di pubblico e di critica arriva nel 1971 con \"In the Land of Grey and Pink\", uno dei pi\u00f9 grandi classici del rock progressivo da molti considerato il loro capolavoro. In quest'opera, il jazz rock fa da accompagnamento a un viaggio onirico-musicale sviluppato da testi con elementi fantasy e favolistici. La prima facciata \u00e8 composta da una serie di brani melodici e delicati con testi spesso grotteschi, come nel caso del pezzo di apertura, la classica \"Golf Girl\". Il sound di questi brani, che sono tutti firmati da Richard Sinclair a parte uno di Pye Hastings, si rif\u00e0 al precedente lavoro, le cui atmosfere incantate si impreziosiscono ulteriormente e raggiungono il loro apice.L'opera prende vigore nella seconda facciata con la suite \"Nine Feet Underground\", lunga 22 minuti e composta interamente da un Dave Sinclair in forma smagliante. Il brano, dominato dalle tastiere a tratti sognanti e a tratti jazzistiche puntualmente assecondate dagli altri strumenti, gode dei contrappunti dei fiati di Jimmy Hastings e sfocia in un travolgente finale che unisce elementi di jazz, di psichedelia e di hard rock.\nNel 1972 il tastierista Dave Sinclair, bisognoso di nuove esperienze, esce dal gruppo per raggiungere Robert Wyatt e la sua nuova band, i Matching Mole. Viene sostituito da Steve Miller, un pianista puro che non regge il confronto con Sinclair come suonatore d'organo, strumento su cui la musica dei Caravan si basava molto. Con l'uscita di Dave, Pye Hastings prende in mano le redini del gruppo ed il sound si far\u00e0 contaminare da esigenze commerciali, con grande disappunto dei fans. Dave Sinclair sarebbe in seguito tornato nella band, ma i livelli artistici espressi nel secondo e nel terzo album non sarebbero mai pi\u00f9 stati raggiunti.Sempre nel 1972 esce il quarto lavoro, \"Waterloo Lily\", che viene eseguito in maniera impeccabile ed avvicina il sound dei Caravan al jazz, pur non tralasciando le consuete fantasie melodiche. Le favole raccontate dal gruppo perdono spessore e lasciano spazio ai cambiamenti di ritmo, molto pi\u00f9 frequenti che nei precedenti album, anche per il contributo di due nuovi elementi, il sassofonista Lol Coxhill e il chitarrista Phil Miller, fratello di Steve. Ne esce un prodotto artisticamente valido che snatura per\u00f2 l'essenza della band; il solo brano che richiama le atmosfere dei lavori precedenti \u00e8 \"The Love in Your Eye\", con un pregevole arrangiamento di archi impreziosito dai consueti interventi dei fiati di Jimmy Hastings.\nIl declino.\nDopo l'uscita di \"Waterloo Lily\", Richard Sinclair e i fratelli Miller lasciano il gruppo per entrare nella \"line-up\" del disco di esordio degli Hatfield and the North. Segue un periodo di sbandamento da cui i Caravan si ricompattano con il ritorno di Dave Sinclair e l'inserimento di nuovi musicisti tra cui il violista Geoffrey Richardson, aggregato nel tentativo di cambiare l'aria stagnante. Con la nuova formazione esce nel 1973 \"For Girls Who Grow Plump in the Night\", un prodotto abbastanza commerciale ma dignitoso che riceve favorevoli accoglienze dalla critica, malgrado la musica ormai non abbia molto a che fare con quella dei migliori lavori.\nA queste prime cinque opere seguono altri lavori in cui l'influenza della musica classica appare sempre pi\u00f9 netta. Nel corso degli anni i Caravan hanno realizzato molti album, sia dal vivo che in studio, e spesso si sono sciolti per poi riformarsi, Pye Hastings e Coughlan erano stati presenti in tutte le varie formazioni che si erano succedute. Dal 2005 Coughlan ha avuto problemi fisici e la band aveva interrotto l'attivit\u00e0. Nel dicembre del 2010 i Caravan sono tornati ad esibirsi in una session ai Metropolis Studios per la stazione televisiva ITV, con Marc Walker al posto di Coughlan, che sarebbe deceduto nel 2013. Da questa session \u00e8 stato registrato un DVD nel 2011. Nello stesso anno la band ha ripreso le esibizioni dal vivo. Nel 2018 i Caravan hanno organizzato un tour per celebrare i 50 anni dalla fondazione.\nStile musicale.\nEsponente di punta della cosiddetta \u201cscena di Canterbury\u201d, nonostante il mancato raggiungimento di quel successo che arrise ad altre formazioni dello stesso filone, il gruppo dei Caravan \u00e8 considerato un elemento portante del rock progressivo che si svilupp\u00f2 in Inghilterra nei tardi anni sessanta; per i suoi moduli innovativi la formazione era popolare nell\u2019ambiente underground della psichedelia ancor prima di aver realizzato alcun prodotto discografico. Caratterizzato dall\u2019organo Hammond di Sinclair, il disco di esordio presentava robustezza di passaggi melodici con una mescolanza di jazz e rock psichedelico, ma \u00e8 col successivo album, diffuso in particolare nell\u2019ambiente degli studenti universitari, che nacque l\u2019alchimia delle sonorit\u00e0 \"progressive\" in cui si ritrovavano rock sinfonico, jazz e tratti della tradizione musicale inglese; il terzo, \"In the Land of Grey and Pink\", vide l\u2019amalgama dei precedenti stili con elementi di hard rock e di folk, in un quadro che si richiama a ingredienti dell\u2019ambiente fantastico di Tolkien.\nL\u2019avvicendamento alle tastiere di Steve Miller al posto di Sinclair produsse una decisa deviazione stilistica del gruppo in direzione del jazz, con inconsuete armonizzazioni, mentre nella produzione seguente si ritrovarono dapprima un approccio sinfonico e poi uno slittamento verso il pop."}
{"id": "298175", "revid": "123224065", "url": "https://it.wikipedia.org/wiki?curid=298175", "title": "Ad Decimum", "text": "Ad Decimum \u00e8 una localit\u00e0 ai piedi dei Castelli romani sita nel comune di Grottaferrata a circa quindici chilometri da Roma sede di una piccola catacomba.\nStoria.\nQuesto luogo \u00e8 noto sin dai tempi degli antichi romani, ed \u00e8 il punto in cui si incrociano due strade, l'antica Via Latina oggi Anagnina e la Via Cavona. Questo punto di incrocio essendo distante dieci miglia da Porta Capena a Roma venne chiamato Ad Decimum.\nImportante punto di passaggio era un luogo di sosta per il ristoro dei viaggiatori e per il cambio dei cavalli. Inoltre le comunit\u00e0 cristiane lo scelsero come luogo per edificare alcune catacombe, ancor oggi visitabili.\nNel XVI secolo un casale presente in quel punto venne acquistato da Giovanni Giustino Ciampini, che ne fece un salotto culturale e noto luogo di incontro tra eruditi e scienziati dell'epoca. Alla sua morte il luogo nei pressi di quel casale venne indicato nelle mappe come \"Vigna Ciampini\" che successivamente dar\u00e0 il nome al paese di Ciampino."}
{"id": "298179", "revid": "767487", "url": "https://it.wikipedia.org/wiki?curid=298179", "title": "Sotto.. sotto.. strapazzato da anomala passione", "text": "Sotto.. sotto.. strapazzato da anomala passione \u00e8 un film del 1984 diretto da Lina Wertm\u00fcller.\nLa colonna sonora \u00e8 firmata da Paolo Conte.\nTrama.\nRoma: il falegname Oscar \u00e8 sconvolto dalla confidenza della moglie Ester che gli confessa di pensare ad un'altra persona. Credendo di aver individuato il rivale in Amilcare, un parrucchiere di Cinecitt\u00e0, lo insegue per i teatri di posa della capitale, con intenzioni bellicose.\nIn seguito Oscar si rende conto che la moglie nutre una passione saffica per l'amica Adele. In verit\u00e0, le donne hanno costruito la loro storia, pi\u00f9 fantastica che reale, subornate da un'overdose di film d'amore, telenovelas e stampa rosa.\nIl ritorno alla normalit\u00e0 della coppia coniugale, causato dalla sfuriata di Oscar, mostra la rassegnata accettazione di Ester, venata da una punta di insoddisfazione per la rottura del sogno, verso la cui realizzazione pratica, del resto, mostrava forti resistenze."}
{"id": "298190", "revid": "729019", "url": "https://it.wikipedia.org/wiki?curid=298190", "title": "47/32 Mod. 1935", "text": "Il cannone 47/32 \u00e8 un cannone anticarro (chiamato pi\u00f9 comunemente \"Elefantino\") usato durante la seconda guerra mondiale dal Regio Esercito come arma d'accompagnamento, con cui garantire alla fanteria maggiore potenza di fuoco anche contro mezzi blindati.\nStoria.\nIl 47/32 fu il pezzo anticarro pi\u00f9 diffuso nel Regio Esercito durante la seconda guerra mondiale. Progettato e realizzato dalla ditta austriaca B\u00f6hler durante gli anni '30, fu pensato per sostituire il cannone 65/17 Mod. 1908/1913 con un'arma da accompagnamento pi\u00f9 leggera e maneggevole. Inizialmente, 276 pezzi furono realizzati e acquistati direttamente dalla B\u00f6hler, mentre la grande maggioranza venne poi realizzata su licenza da diverse ditte ed arsenali italiani. A questi si aggiunge anche un lotto di 36 K.n. olandesi. Entr\u00f2 in servizio nel 1937 e divenne l'arma anticarro standard del Regio Esercito. Durante la guerra civile spagnola, trenta pezzi vennero inviati alla Divisione \"Littorio\" per la valutazione, dimostrando un'altissima precisione nel tiro e una penetrazione sufficiente per immobilizzare i carri allora in servizio. Per contro, la messa in batteria richiedeva troppo tempo, riducendone l'efficacia nella lotta anticarro.\nNel 1940, secondo l'ordinamento del Regio Esercito, venne assegnata una batteria di otto cannoni da 47/32 ad ogni reggimento di fanteria e una ad ogni divisione di fanteria. Una seconda batteria di 47/32, su 4 plotoni di 2 armi ciascuno, era assegnata ai reggimenti di Bersaglieri in forza alle divisioni corazzate. Per contrastare i mezzi blindati avversari fu distribuito alla 3\u00aa Divisione alpina \"Julia\", 4\u00aa Divisione alpina \"Cuneense\" e 2\u00aa Divisione alpina \"Tridentina\" (due plotoni nella compagnia armi accompagnamento di ogni battaglione). Nel 1941, l'esercito cominci\u00f2 a formare battaglioni anticarro indipendenti, assegnati a livello di corpo d'armata o di divisione. Tra il 1941 e il 1942, i battaglioni di fanteria e di Bersaglieri delle divisioni motorizzate e corazzate e di alcune divisioni di fanteria furono rafforzati con uno, due o tre plotoni su 4 cannoni da 47/32. Il cannone da 47/32 era inoltre l'arma di calibro maggiore assegnata alle divisioni paracadutisti: ciascuno dei tre reggimenti paracadutisti della 184\u00aa Divisione paracadutisti \"Nembo\" e della 185\u00aa Divisione paracadutisti \"Folgore\" aveva in organico un plotone d'accompagnamento su 6 pezzi, mentre ognuno dei due reggimenti di artiglieria divisionali era basato su 3 gruppi di 2 batterie ciascuno tutti armati con il 47/32. Similmente, la 80\u00aa divisione aviotrasportabile \"La Spezia\", a causa del particolare mezzo di trasporto, per la componente di artiglieria era dotata unicamente dei 47/32, distribuiti tra il battaglione anticarro divisionale ed i plotoni di accompagnamento.\nUtilizzato su tutti i fronti, era in assoluto il pezzo di artiglieria pi\u00f9 diffuso tra i reparti del Regio Esercito. Oltre al pezzo campale, la bocca da fuoco costituiva l'armamento principale dei carri armati M13/40 e M14/41, del semovente d'artiglieria L40. In Africa settentrionale fu installato sulle camionette desertiche Fiat-SPA AS42 \"Sahariana\", AS37 e AS43, oltre ad essere sperimentato sull'autoblindo AB41; in questa configurazione di \"autocannone\" risult\u00f2 particolarmente efficace negli immensi spazi della Libia e dell'Egitto. Il cannone armava anche i reparti della MVSN, il 1\u00ba Reggimento \"San Marco\" della Regia Marina, il Regi corpi truppe coloniali e la 1\u00aa Divisione croata. Pezzi catturati durante la campagna del Nordafrica furono impiegati dalle truppe del Commonwealth, come ad esempio sull'autoblindo Marmon-Herrington Armoured Car.\nTuttavia, il rapido ispessimento delle corazze dei corazzati e l'entrata in scena di carri di produzione americana, quali Sherman e M3 Lee/Grant, lo resero inefficace, nonostante le munizioni EP mantenessero ancora una certa efficacia. Purtroppo per\u00f2 ne vennero distribuite un numero molto basso, costringendo i serventi a utilizzare normali munizioni HE. Difatti, il pezzo era stato pensato principalmente come accompagnamento e non come anticarro; di conseguenza, erano state prodotte, soprattutto a inizio conflitto, pochissime munizioni perforanti. Con l'Armistizio di Cassibile e lo sbandamento delle forze armate, i 47/32 andarono ad armare sia le truppe del Regno del Sud sia le divisioni \"Italia\", \"Littorio\", \"San Marco\", \"Monterosa\", \"Nembo\" e i reggimenti alpini \"Tagliamento\" e \"Montenero\" dell'Esercito Nazionale Repubblicano. Anche la Wehrmacht impieg\u00f2 il pezzo, ridenominandolo \"4,7\u00a0cm PaK-177 (i)\". Dopo la guerra, il 47/32 serv\u00ec per alcuni anni nel neonato Esercito Italiano, mentre all'estero trov\u00f2 ancora impiego nella guerra arabo-israeliana del 1948. Questo cannone \u00e8 stato anche utilizzato all'interno delle camere di combattimento di molti bunker del Vallo Alpino del Littorio come arma controcarro in sostituzione del cannone 57/43 Mod. 1887.\nEra in progetto, ma non vide mai luce, di sostituire il 47/32 con un pezzo d'accompagnamento a corto raggio di calibro 75/22, che riutilizzava lo stesso affusto ma aveva il vantaggio di usare le munizioni da 75\u00a0mm esistenti all'epoca.\nTecnica.\nLa canna era in acciaio \u00e8 unita alla slitta da un chiavistello e con l'otturatore a cuneo trasversale pesa 78\u00a0kg. Il congegno di sparo si riarmava aprendo l'otturatore, oppure a mano per mezzo di apposita leva. Disponeva di un freno di sparo idraulico e di un recuperatore a molla. L'affusto del tipo a deformazione, era montato su due ruote gommate. Posteriormente, erano presenti due gambe di trasporto divaricabili e smontabili per il someggio, provviste di vomeri. L'alzo era a cannocchiale panoramico a doppia graduazione ed era applicato all'orecchione sinistro. Le ruote, a disco in acciaio, montano semipneumatici ed hanno una carreggiata di 1,02 m. La messa in batteria prevedeva la rimozione delle ruote e l'abbassamento di una piastra fissata sotto all'affusto, in modo che l'arma fosse stabilizzata su tre punti, ovvero la piastra anteriore e i vomeri posti alle estremit\u00e0 delle gambe. Il pezzo inoltre era scomponibile in 4 elementi (bocca da fuoco, code e ruote, affusto, slitta e culla) e someggiabile. Poteva essere trainato con un solo animale, con un trattore cingolato oppure, in caso di necessit\u00e0, spostato per brevi tratti dagli stessi serventi. Dopo una sperimentazione con il trattore d'artiglieria Fiat-OCI 708 CM, una specifica circolare del 1942 vietava il traino meccanico, a causa delle debolezze dell'affusto emerse durante le operazioni belliche. Il pezzo quindi poteva essere autoportato sul pianale di autocarri, oppure trainato da un mulo o (per brevi tratti) a braccia, oppure someggiato. In quest'ultimo caso veniva scomposto in 8 carichi:\nSi noti che il 47/32 italiano era balisticamente virtualmente identico al B\u00f6hler originario austriaco e al pezzo prodotto inizialmente, su licenza, anche in Olanda (come 47mm AT), ma molto differente da questo per molti particolari. Un confronto comparativo permette anche di chiarire le linee evolutive date al pezzo dai comandi italiani rispetto ad altre alternative. Per esempio, il 47/32 italiano, mancava della scudatura (che risultava estremamente inclinata e bassa, ma anche scomoda per i serventi, e fu per questo eliminata progressivamente nell'esercito olandese in tempo di pace), e non era predisposto gi\u00e0 in origine (come invece i pezzi olandesi) per il traino meccanico. La mancanza di scudatura, sia nel servizio italiano (come evidenziato gi\u00e0 dalla distruzione del raggruppamento Maletti), sia in quello olandese si rivel\u00f2 un errore, poich\u00e9 permetteva all'attaccante di neutralizzare le armi controcarro senza dover usare artiglieria, mortai o fumogeni, ma solo mitragliatrici, fanteria ed eventualmente cecchini. Non si riusc\u00ec, nel corso del conflitto, a eliminare n\u00e9 il difetto della mancata meccanizzazione, n\u00e9 quello della mancanza di scudi a protezione dei serventi, almeno in Italia. Gli olandesi riapplicarono a molti pezzi la scudatura (che comunque, anche se non utilizzata in tempo di pace, era stata prodotta), ma il conflitto dur\u00f2 troppo poco perch\u00e9 la pratica diventasse generalizzata. Il pezzo olandese, poco dopo l'inizio della produzione fu modificato allungando a 39 i calibri (con un aumento per\u00f2 modesto delle prestazioni controcarro, ed una velocit\u00e0 alla volata di 660\u00a0m/s), e irrobustirono ulteriormente il pezzo per il trasporto meccanico, aumentando decisamente il peso del pezzo: 310\u00a0kg in batteria senza ruote (contro i 277\u00a0kg di quelli italiano), 345\u00a0kg con il carello e ruote e 395\u00a0kg con lo scudo. La dotazione normale olandese prevedeva 80 colpi anticarro ogni 20 colpi esplosivi, grossomodo il contrario di quella italiana, proprio perch\u00e9 l'Olanda intendeva fare del cannone B\u00f6hler un pezzo anticarro, mentre l'Italia una sorta di cannone da trincea rivisitato. Tra l'altro il pezzo italiano era capace di un tiro in elevazione leggermente superiore a quello Olandese (58\u00b0 contro 52\u00b0), forse per renderlo pi\u00f9 performamante sul terreno montuoso.\nIl 47/32 Mod. 35.\nPrimo modello, basato sul progetto originale. Era equipaggiato con pneumatici rigidi e sprovvisto di sospensioni.\nIl 47/32 Mod. 39.\nNel 1939 vennero introdotte una serie di migliorie. Le modifiche riguardarono sia la bocca da fuoco, con l'introduzione di un sistema di smontaggio semplificato per consentire la sostituzione delle canne pi\u00f9 usurate, sia l'affusto; per quanto riguarda quest'ultimo, fu provvisto di sospensioni, per consentire il traino meccanico del pezzo, e le ruote in acciaio vennero sostituite con quelle in elektron (lega di magnesio, alluminio e zinco) con pneumatici pieni Celeflex.\nIl 47/40 Mod. 38.\nNel 1942, per dotare la torretta del nuovo carro armato medio M15/42 di una pi\u00f9 efficace arma controcarro, il 47/32 Mod. 1935 fu allungato di 8 calibri e venne camerato per un cartoccio-proietto leggermente pi\u00f9 lungo (con bossolo portato da 195/227\u00a0mm a 328\u00a0mm), ottenendo il 47/40 Mod. 38 che aveva una velocit\u00e0 alla volata superiore del 30% rispetto al predecessore (900 contro 630\u00a0m/s); ci\u00f2 comport\u00f2 un aumento del potere perforante; in particolare, con le granate E.P.S., cio\u00e8 effetto pronto speciale (il termine italiano per descrivere le granate anticarro ad alto esplosivo HEAT) poteva perforare fino a 112\u00a0mm a 100 metri, riducendosi gradualmente a 80\u00a0mm a 500 metri, 43\u00a0mm a 1000 metri e 24\u00a0mm a 2000 metri.\nMunizionamento.\nIl cannone disponeva di granate ad alto esplosivo (HE), perforanti ordinarie Modello 35 (AP) e perforanti a nocciolo indurito Modello 39 (APHC), oltre alle efficaci granate anticarro EP (effetto pronto) ed EPS (effetto pronto speciale, a carica cava): queste ultime due erano rarissime e, anche quando erano a disposizione, non venivano usate, perch\u00e9 avevano quasi la stessa potenza delle granate perforanti standard ad energia cinetica.\nLe granate standard ad alto esplosivo avevano una velocit\u00e0 iniziale di 250 metri al secondo, mentre quelle perforanti di soli 635 metri al secondo ( il 2 libbre inglese aveva una velocit\u00e0' iniziale di 792 m/s ) Con munizionamento perforante ordinario era in grado di penetrare la corazza frontale dei carri modello Cruiser inglesi delle prime serie (A9/10/13) a distanze variabili tra i 900 ed i 1200 metri. Essendo considerato dagli alti comandi \"pezzo di accompagnamento\", le munizioni perforanti formavano una minima parte del munizionamento ordinario e questo ha fatto nascere la leggenda dell'incapacit\u00e0 di tale pezzi di perforare alcunch\u00e9."}
{"id": "298201", "revid": "834", "url": "https://it.wikipedia.org/wiki?curid=298201", "title": "Hiend", "text": ""}
{"id": "298205", "revid": "174925", "url": "https://it.wikipedia.org/wiki?curid=298205", "title": "Prostituta", "text": ""}
{"id": "298211", "revid": "22475", "url": "https://it.wikipedia.org/wiki?curid=298211", "title": "Fotografia paesaggistica", "text": "La fotografia paesaggistica \u00e8 un genere fotografico che ritrae il paesaggio naturale o urbano. Forse il genere pi\u00f9 frequentato sia dai fotografi amatoriali che professionisti. All'apparenza banale richiede impegno e conoscenze per ottenere risultati apprezzabili. Spesso uno splendido paesaggio diviene un comune ricordo di viaggio se non si pone la dovuta attenzione alla composizione e, soprattutto, all'esposizione per rendere al meglio l'atmosfera del paesaggio.\nAttrezzatura e accessori.\nIl grandangolo e il normale sono gli obiettivi che meglio si adattano a rendere la dimensione di un paesaggio, anche se valide alternative e nuove idee si possono trovare nell'impiego del teleobiettivo per isolare e comprimere i piani.\nImportante l'uso di ottiche grandangolari decentrabili, per la correzione dell'inquadratura, ne esistono sia per il formato 35\u00a0mm., che per le fotocamere di formato medio, le macchine di formato maggiore hanno spesso la piastra anteriore decentrabile, mentre quelle a banco ottico hanno la possibilit\u00e0 di decentramento sia per l'ottica che per il dorso portapellicola.\nDa non dimenticare l'adozione dei filtri fotografici che migliorano o accentuano alcuni aspetti del paesaggio, tra quelli pi\u00f9 comunemente usati in questo genere di fotografia compaiono:\nNella fotografia paesaggistica \u00e8 utile una profondit\u00e0 di campo estesa per mantenere la nitidezza su tutti i piani della scena. Per questo, \u00e8 opportuno adottare il diaframma pi\u00f9 chiuso possibile, \u00e8 inoltre consigliato l'uso di pellicole con una bassa sensibilit\u00e0, 50 o 100 ISO per eventuali ingrandimenti di grosso formato che dovessero farsi successivamente.\nPer mantenere l'orizzonte in piano \u00e8 indispensabile un treppiedi o supporto analogo con livella a bolla, che elimina anche la possibilit\u00e0 di micromosso.\nStoria.\nLe prime fotografie di paesaggio si limitarono a ritrarre vedute delle citt\u00e0 oppure luoghi intorno allo studio a causa della necessit\u00e0 di lunghi tempi di esposizione. I successivi progressi tecnici permisero la portabilit\u00e0 della camera oscura e quindi consentirono a squadre di esploratori e archeologi di sostituire il blocco da disegno con l'anc\u00f3ra ingombrante macchina fotografica.\nTra i primi praticanti di questo genere compaiono l'inventore della calotipia, William Talbot e David Octavius Hill, che gi\u00e0 dal 1842 produssero vedute di paesaggi rurali e urbani. Nel 1846 Hill pubblic\u00f2 il volume \"A series of calotype views of St Andrews\", contenente 22 calotipie della cattedrale di St. Andrews.\nNel 1840 vennero pubblicate a Parigi le incisioni di dagherrotipi prodotti in Grecia, Egitto, Medio Oriente, sotto il nome di \"Excursions daguerriennes\".\nAiutata dai movimenti del romanticismo e del neoclassicismo, la fotografia paesaggistica acquis\u00ec dimensione e si separ\u00f2 dalla fotografia documentale o reportage, trasformandosi in seguito nel pittorialismo e, contrapposta a quest'ultimo, nella fotografia \"diretta\" del gruppo f/64 e di Alfred Stieglitz.\nMaggiori esponenti.\nFotografia paesaggistica naturale.\nNella scena mondiale:\nFotografia paesaggistica urbana.\nNella scena contemporanea italiana:"}
{"id": "298212", "revid": "287204", "url": "https://it.wikipedia.org/wiki?curid=298212", "title": "La convocazione", "text": "La convocazione (\"The Summons\") \u00e8 un romanzo del 2002 di genere \"giallo giudiziario\" di John Grisham.\nTrama.\nRay Atlee, docente di legge all'universit\u00e0 della Virginia, riceve dal padre, noto giudice ormai morente, una convocazione insieme al fratello Forrest: in vista della propria morte il vecchio vuole discutere del suo testamento. Arrivato alla casa del padre Ray per\u00f2 lo trover\u00e0 morto con accanto una dose di morfina. Letto il testamento del padre Ray trover\u00e0 che nello stesso non si fa menzione di tre milioni di dollari in contanti che aveva trovato nella residenza del padre. Il mistero legato a quel denaro coinvolger\u00e0 Ray in una serie di eventi che lo porteranno a vivere un vero e proprio incubo."}
{"id": "298214", "revid": "15431", "url": "https://it.wikipedia.org/wiki?curid=298214", "title": "Thomas Skhuravy", "text": ""}
{"id": "298215", "revid": "122235460", "url": "https://it.wikipedia.org/wiki?curid=298215", "title": "Memorie di una geisha (romanzo)", "text": "Memorie di una geisha (Memoirs of a Geisha) \u00e8 un romanzo dello scrittore americano Arthur Golden, pubblicato nel 1997. L'opera \u00e8 una fiction storica che narra la vita di una geisha di Ky\u014dto nel periodo che precede, durante e dopo la Seconda Guerra Mondiale.\nNel 2005 \u00e8 uscito un adattamento cinematografico del libro, \"Memorie di una geisha\", diretto da Rob Marshall ed interpretato da Zhang Ziyi e da Gong Li.\nTrama.\nL'infanzia a Yoroido e la partenza per Kyoto.\nLa piccola Chiyo Sakamoto vive, assieme ai genitori e alla sorella Satsu, in una casa (che lei chiama la \u00abcasa ubriaca\u00bb, poich\u00e9 pendente da un lato e puntellato con un'asse, come un \"\u00abvecchio sbronzo appoggiato a una stampella\u00bb\") di un piccolo villaggio di pescatori chiamato Yoroido. La madre, malata di tumore osseo in fase terminale, \u00e8 costantemente costretta a letto. Una sera tempestosa, ricevuta dal medico la notizia perentoria sulle poche settimane di vita rimaste alla madre, Chiyo viene mandata al villaggio per comprare l'incenso da utilizzare per le preghiere, ma, una volta giunta, cade rovinosamente a terra a causa del fango e della pioggia. Viene quindi portata all'interno dell'edificio della \"Compagnia ittica\" (dove tutti i pescatori del villaggio - compreso il padre di Chiyo - portavano il pescato del giorno) e l\u00ec incontra l'uomo che le cambier\u00e0 il destino: il signor Tanaka Ichiro, proprietario della Compagnia ittica. Tanaka soccorre Chiyo, la accudisce e la fa medicare. Colpito dalla sua acerba bellezza (in special modo dal colore grigio trasparente degli occhi visti come una rarit\u00e0 in Giappone) e venuto a conoscenza della sua difficile situazione famigliare (il padre molto vecchio e la madre morente), Tanaka propone al padre di Chiyo di mandare entrambe le figlie a Kyoto come tirocinanti per diventare geishe, in modo da assicurare loro al tempo stesso sostentamento, un'istruzione e un futuro. Il vecchio si fa convincere e, cos\u00ec, le due bambine vengono fatte salire su un treno e portate a Kyoto, ignare di essere state vendute dal padre. Se Satsu si dimostrava riluttante al viaggio, Chiyo - al contrario - ne era entusiasta poich\u00e9 era da tempo convinta che il signor Tanaka aveva deciso di adottare lei e la sorella.\nArrivate a Kyoto le due sorelle vengono separate: dopo un'attenta valutazione fatta precedentemente a casa del signor Tanaka ad opera di una anziana donna (soprannominata da Chiyo come la \"Signora Frenesia\"), infatti, la piccola Chiyo, grazie alla particolarit\u00e0 dei suoi occhi, era stata destinata all'okiya (ovvero la casa delle geishe) \"Nitta\" di Gion (il quartiere delle geishe di Kyoto), mentre Satsu, meno attraente della sorella, a un comune bordello dove diventer\u00e0 una oiran.\nL'arrivo all'okiya Nitta e il tentativo di fuga.\nNell'okiya Chiyo fa conoscenza con le altre abitanti della casa: la \"Madre\" (proprietaria dell'okiya e geisha in pensione), \"Zietta\" (\"sorella minore\", ovvero allieva, della Madre e geisha fallita a causa di una indotta menomazione dell'anca), la \"Nonna\" (la geisha che aveva adottato molto tempo prima le due precedenti donne), Hatsumomo (l'unica geisha in attivit\u00e0 dell'okiya), Zucca (una bambina quasi coetanea di Chiyo, venduta anch'essa alla casa Nitta, ma che - a differenza sua - voleva ardentemente diventare una geisha) e le domestiche. La vita nell'okiya sembra essere subito molto dura, soprattutto a causa della geisha Hatsumomo che, presa in odio Chiyo fin dal primo momento, non mancher\u00e0 mai di umiliarla e di screditarla. Durante questi primi mesi Chiyo e Zucca diventano molto amiche, ma la loro amicizia \u00e8 ostacolata da Hatsumomo.\nChiyo inizia a frequentare, seppur malvolentieri, le lezioni per diventare geisha, ma il suo unico desiderio \u00e8 quello di ricongiungersi con Satsu e tornare a casa dai genitori. Dopo molti mesi riesce a conoscere l'indirizzo della sorella (fino a quel momento tenutole nascosto) e, approfittando di una delle commissioni affidatele, riesce a mettersi in contatto con Satsu nel bordello (\"jorou\u2013ya\") Tatsuyo, in un quartiere a sud di Gion. Ritrovate, le due sorelle decidono di scappare insieme, ma la piccola Chiyo, gi\u00e0 in punizione per aver contravvenuto al divieto di uscire dall'okiya, si trova costretta a fuggire dal tetto, cadendo - per\u00f2 - rovinosamente a terra e fratturandosi un braccio.\nL'incontro con il Presidente.\nInfuriata dal tentativo di fuga della tirocinante, la Madre decide di non investire pi\u00f9 soldi nell'educazione della ragazza e la condanna a lavorare come semplice domestica, precludendole per sempre il futuro da geisha. Un giorno Chiyo riceve una lettera del signor Tanaka, dove la informa della morte di entrambi i genitori e della fuga riuscita di Satsu che, raggiunto il villaggio, si era ricongiunta col giovane assistente di Tanaka, Sugi - che la ragazza gi\u00e0 frequentava ai tempi in cui viveva a Yoroido - ed erano fuggiti insieme. Cancellato ogni legame con il passato (con i genitori morti e una sorella che probabilmente non avrebbe pi\u00f9 rivisto) e sentendo di non avere pi\u00f9 alcuno scopo per il proprio futuro, Chiyo esce dall'okiya e si ferma accanto alla balaustra di un ponte, dove scoppia in lacrime. Qui avviene un incontro che cambier\u00e0 nuovamente il suo destino: un uomo (il cui nome \u00e8 Iwamura Ken, presidente fondatore della societ\u00e0 Iwamura Elettrica, noto per tutto il romanzo solo come \"il Presidente\"), accompagnato da una geisha e due assistenti, le si avvicina e le porge un fazzoletto per asciugare le lacrime, mettendovi al centro una moneta per comprare un ghiacciolo da un ambulante l\u00ec vicino. Il suo volto serafico, paragonato a quello di un Buddha, affascina talmente Chiyo al punto da darle finalmente uno scopo di vita: quello di diventare una geisha, convinta che fosse l'unico modo per riuscire ad incontrare nuovamente quell'uomo. La giovane spende parte della moneta datale per comprarsi il ghiacciolo, ma il resto lo offre al santuario di Gion, pregando gli dei affinch\u00e9 l'aiutino a diventare una geisha.\nIl tirocinio da geisha.\nGli anni passano e la domestica Chiyo ha oramai perso ogni speranza che le venga concessa un'altra opportunit\u00e0 per realizzare il suo sogno, quando viene notata da Mameha, la geisha pi\u00f9 famosa e invidiata di Gion (sia per il suo fascino e bellezza, sia perch\u00e9 si era guadagnata la sua indipendenza dalle okiya grazie a un \"danna\", ovvero un mecenate, molto ricco), nonch\u00e9 acerrima rivale di Hatsumomo. Chiyo viene contattata da Mameha, che ne vuole fare la sua \"sorella minore\" (allieva), e per questo contratta con l'okiya Nitta la ripresa della sua educazione in cambio della promessa di estinzione dei debiti che Chiyo aveva contratto con l'okiya fin dal suo arrivo (fattibile se la giovane fosse riuscita a diventare una geisha molto richiesta) prima del compimento dei vent'anni. Chiyo diventa cos\u00ec un'apprendista (maiko) e inizia il suo tirocinio. Come prevedeva la tradizione le viene subito assegnato un nome da geisha, quello di \"Sayuri\".\nInizialmente la sua carriera procede molto a rilento a causa di Hatsumomo che cerca in tutti i modi di ostacolare il suo successo, favorendo allo stesso tempo quello di Zucca, divenuta frattanto la propria \"sorella minore\" (costringendo in questo modo le due ragazze ad essere rivali loro malgrado).\nL'adozione nell'okiya come Sayuri.\nNonostante le iniziali difficolt\u00e0, grazie alle conoscenze di Mameha e alla particolarit\u00e0 dei propri occhi, Sayuri diventa presto molto conosciuta a Gion e sempre pi\u00f9 ricercata nelle varie case da t\u00e8, al punto che tre uomini arrivano a contendersi il suo \"mizuage\" (l'acquisto della sua verginit\u00e0): il Dottor Granchio (medico rinomato per il suo morboso interesse verso i \"mizuage\" delle apprendiste geishe), Nobu Toshikazu (eroe di guerra senza un braccio, con il corpo e il volto sfigurati, nonch\u00e9 socio in affari del Presidente) e il Barone, gi\u00e0 \"danna\" di Mameha. Al termine delle lunghe contrattazioni il mizuage di Sayuri (all'epoca soltanto quindicenne) riesce ad aggiudicarselo il dottore, pagando una cifra altissima che mai prima di allora era stata pagata a Gion, cifra con cui Sayuri riesce a saldare ampiamente i debiti contratti con l'okiya Nitta, facendo in questo modo vincere la scommessa a Mameha (con cui, anni prima, era riuscita ad ottenere la ripresa dell'educazione della giovane Chiyo). La Madre capisce allora quale grande investimento possa rappresentare Sayuri e decide di adottarla come \"figlia dell'okiya\" al posto di Zucca. Con la cerimonia di adozione Sayuri acquisisce il cognome della Madre: diventa, perci\u00f2, Sayuri Nitta.\nL'adozione porta con s\u00e9 numerosi cambiamenti nella vita di Sayuri: il rispetto della Madre, i trattamenti di favore all'interno dell'okiya, la fine delle persecuzioni da parte di Hatsumomo e la vendetta su di essa (dapprima umiliata per la scelta di Sayuri come \"figlia adottiva\" al posto della sua protetta Zucca, e poi cacciata dall'okiya a seguito dell'ennesimo tentativo di screditare Sayuri), ma anche la perdita definitiva dell'amicizia di Zucca, che mai la perdoner\u00e0 per il sogno rubatole.\nIl passaggio da apprendista a geisha e l'inizio della guerra.\nA soli diciotto anni avviene la cerimonia di passaggio da apprendista geisha a geisha vera e propria, mentre lo spettro di una lunga guerra si fa ogni giorno pi\u00f9 concreto. Sempre in quell'anno, inoltre, Sayuri riceve la protezione di un \"danna\", quella del Generale Tottori Junnosuke, responsabile dell'approvvigionamento dell'esercito, la cui vantaggiosa protezione avrebbe garantito all'okiya lo stesso stile di vita mantenuto fino a quel momento, nonostante le restrizioni imposte dalla guerra e la scarsit\u00e0 delle merci circolanti. Quando, per\u00f2, il Generale perse ogni influenza, anche Sayuri e l'okiya Nitta furono spogliate dei loro beni e travolte dalla miseria, fino ad essere costrette a chiudere l'okiya dietro ordine del governo giapponese (destino, questo, riservato a tutti di quartieri di geishe). Disperata per il rischio di finire a lavorare in una delle tanti improvvisate fabbriche belliche, che avrebbe minato pericolosamente la sua salute, Sayuri riceve l'insperato aiuto di Nobu-san, che la nasconde presso la famiglia di Arashino Isamu, noto fabbricante di kimono, ora costretto dalle autorit\u00e0 giapponesi a cucire paracadute per i soldati. Qui, dopo anni di lavoro, la bellezza fisica di Sayuri viene appannata dal lavoro manuale e dalla mancanza di cibo, facendole rimpiangere l'agiatezza e gli sfarzi di una vita a lungo disprezzata e oramai dimenticata.\nLa fine della guerra e il ritorno a Gion.\nA tre anni di distanza dalla fine del secondo conflitto mondiale, Sayuri - ancora ospite di Arashino - riceve nuovamente la visita di Nobu, che la invita a fare ritorno a Gion (dove molte okiya erano state riaperte) per riprendere l'attivit\u00e0 di geisha e intrattenere, cos\u00ec, il Vice Ministro delle Finanze, nella speranza di convincerlo a finanziare la ricostruzione della societ\u00e0 Iwamura Elettrica, in parte distrutta dai bombardamenti, e salvarla cos\u00ec dalla bancarotta; le confida, inoltre, che se la societ\u00e0 si fosse ripresa, Nobu si sarebbe preso cura di lei, diventandone il nuovo \"danna\". Atterrita di fronte a questa possibilit\u00e0 (poich\u00e9 avrebbe precluso ogni futuro rapporto con il suo socio, ovvero il Presidente), ma allo stesso tempo eccitata all'idea di riprendere la sua vecchia vita a Gion, Sayuri riesce a convincere la Madre a riaprire l'okiya e, al contempo, a riallacciare - almeno apparentemente - la sua vecchia amicizia con Zucca, oramai prostituta famosa presso i soldati americani. Quando grazie all'influenza del Vice Ministro la societ\u00e0 Iwamura Elettrica riprende l'attivit\u00e0, Nobu si presenta a Sayuri per rinnovarle l'offerta di diventare il suo danna; la geisha allora, presa alle strette, decide di attuare un piano che metter\u00e0 l'uomo in condizione di rifiutarla: decide di concedersi al Vice Ministro (perch\u00e9 sapeva che era l'unico modo per indurre Nobu a rifiutarla) e chiede a Zucca di portare Nobu con s\u00e9 affinch\u00e9 li sorprendesse insieme, ma l'amica - che vede in quell'occasione la possibilit\u00e0 di vendicarsi di Sayuri - porta con s\u00e9 il Presidente, sperando di rovinare la vita all'amica come lei aveva gi\u00e0 fatto anni prima, quando fu scelta come figlia adottiva dell'okiya Nitta al suo posto.\nLa verit\u00e0 del Presidente e il trasferimento a New York.\nAtterrita per quanto successo, Sayuri si rassegna all'idea che Nobu diventi il suo danna ed \u00e8 proprio il suo annuncio ufficiale che teme di ricevere quando viene invitata della Iwamura Elettrica per un incontro in una casa da t\u00e8, ma invece di Nobu si presenta il Presidente in persona che, liberato da ogni vincolo morale nei confronti del socio (infatti, quando lui gli aveva raccontato ci\u00f2 che aveva visto, Nobu aveva categoricamente rifiutato di diventare il danna della ragazza), le apre il suo cuore e le confida di come si ricordasse dell'incontro con una ragazzina in lacrime tanti anni prima sul ponte; di come avesse convinto Mameha a prenderla sotto la sua ala; di quanto fosse legato a lei e del debito di riconoscenza nei confronti di Nobu che lo aveva costretto a celare i suoi reali sentimenti. Divenuto il danna di Sayuri, il Presidente decide di liberare la sua amante dalla professione di geisha, al solo scopo di tenerla lontana dalla rabbia di Nobu. Il romanzo fa intendere che i due hanno un figlio, la cui presenza, per\u00f2, poteva mettere in difficolt\u00e0 i rapporti d'affari e quelli famigliari del Presidente (che gi\u00e0 aveva una sua famiglia, essendo sposato e con figli); cos\u00ec Sayuri decide di trasferirsi con il figlio a New York, dove, libera da ogni vincolo con l'okiya Nitta, apre una propria casa da t\u00e8 per uomini d'affari giapponesi. Qui vive per i suoi restanti 40 anni, allietata dalla frequente presenza del Presidente.\nControversia.\nDopo che il romanzo fu pubblicato, Arthur Golden fu denunciato per diffamazione e violazione di contratto da Mineko Iwasaki, una famosa ex geisha che ha ispirato il romanzo e che ha fornito all'autore le informazioni sul mondo delle geisha necessarie alla stesura. Secondo la querelante, l'accordo contrattuale prevedeva che Golden avrebbe dovuto mantenere l'anonimato totale su Mineko Iwasaki (nella comunit\u00e0 delle geisha esiste un codice di riservatezza considerato inviolabile a vita, anche a tutela della loro clientela); invece, il suo nome ed il suo contributo sono chiaramente citati nei ringraziamenti a fondo libro. Altro punto di disaccordo \u00e8 l'ambigua immagine che Golden d\u00e0 delle geisha, ovvero quella di prostitute d'\u00e9lite, cos\u00ec come la pratica di vendere al miglior offerente la propria verginit\u00e0 che, secondo la Iwasaki, \u00e8 del tutto inesistente e inverosimile. Il romanzo avrebbe, perci\u00f2, non solo violato il contratto, ma anche gettato disonore su di lei e su tutto il mondo delle geisha, al punto da ricevere numerose minacce di morte e richieste di censura per aver disonorato la sua professione.\nDopo avere portato l'autore in tribunale nel 2001, soltanto nel 2003 la Iwasaki e la casa editrice di Golden sono giunti ad un accordo extragiudiziale per una somma di denaro il cui ammontare non \u00e8 stato reso pubblico. Non solo: la ex geisha ha voluto scrivere, in collaborazione con Rande Gail Brown, la sua vera autobiografia, pubblicata in Italia come \"Storia proibita di una Geisha. Una storia vera\", edito da Newton Compton Editori.\nCuriosit\u00e0.\nNel 1918 per la casa editrice L'Estremo Oriente - Brescia, usc\u00ec in italiano un libro tradotto da B. Balbi con lo stesso titolo \"Le memorie di una geisha - 'Fuku-Ko'\", di T. My\u00fb."}
{"id": "298218", "revid": "125660454", "url": "https://it.wikipedia.org/wiki?curid=298218", "title": "Francesca Chillemi", "text": "Biografia.\nNel 2003, all'et\u00e0 di 18 anni, viene eletta Miss Italia, ricevendo la corona da Claudia Cardinale. Dopo avere iniziato la carriera di modella con la vittoria nel concorso di bellezza, inizia a lavorare in televisione, partecipando alla quarta stagione della serie televisiva \"Un medico in famiglia\" e ad alcune trasmissioni televisive, tra cui \"I raccomandati\", con Carlo Conti, e \"Italia che vai\". Nel 2005 conduce per Rai 1 \"Variet\u00e0\", \"Aspettando Miss Italia\", \"Sognando tra le note\" e \"Miss Italia: la sfida comincia\" e partecipa a \"Sanremo contro Sanremo\".\nNel 2007 entra nel cast della serie \"Carabinieri\", in cui interpreta il ruolo del carabiniere semplice Laura Flestero; questo impegno la occupa anche l'anno seguente. Inoltre \u00e8 coprotagonista nella seconda stagione di \"Gente di mare\". Nel 2008 \u00e8 protagonista dell'episodio \"La luna di carta\" de \"Il commissario Montalbano\". Nello stesso anno viene premiata con il Premio Margutta.\nIl 2009 la vede debuttare sul grande schermo con \"Feisbum - Il film\", nell'episodio \"Gaymers\", e con \"Cado dalle nubi\" di Gennaro Nunziante. L'anno dopo partecipa alla miniserie televisiva \"Preferisco il Paradiso\", al fianco di Gigi Proietti, dove interpreta Ippolita. Nel 2011 \u00e8 nel cast della miniserie \"Notte prima degli esami '82\" e della serie \"Che Dio ci aiuti\", in cui da allora interpreta il ruolo di Azzurra Leonardi. Nel 2012 \u00e8 protagonista nella serie televisiva \"Sposami\", al fianco di Daniele Pecci. Il 27 ottobre 2013 conduce la finale della settantaquattresima edizione di \"Miss Italia\", insieme a Massimo Ghini e Cesare Bocci. Nel 2016 recita come guest star nella serie \"L'ispettore Coliandro\", poi entra nel cast della serie \"Braccialetti rossi\".\nVita privata.\nDal 2010 al 2011 \u00e8 stata legata al collega Francesco Scianna. Nel 2016 ha avuto una figlia dal compagno, l'imprenditore Stefano Rosso."}
{"id": "298231", "revid": "298055", "url": "https://it.wikipedia.org/wiki?curid=298231", "title": "Lud (citt\u00e0)", "text": ""}
{"id": "298235", "revid": "7336", "url": "https://it.wikipedia.org/wiki?curid=298235", "title": "Basilica della Madonna di San Luca", "text": ""}
{"id": "298236", "revid": "2232988", "url": "https://it.wikipedia.org/wiki?curid=298236", "title": "Roma (Gotland)", "text": "Roma \u00e8 una localit\u00e0 svedese, rinomato centro artigianale nel centro dell'isola di Gotland, parte del comune omonimo con sede a Visby.\nSi producono vetri, ceramiche, manufatti tessili secondo la tradizione vichinga.\n\u00c8 sede del centro artigianale e culturale \"Roma Kungsg\u00e5rd\", che attrae molti visitatori soprattutto d'estate.\nL'altra grande attrazione di questi luoghi \u00e8 l'Abbazia di Roma, chiesa romano-gotica che si trova a met\u00e0 strada tra Roma e L\u00f6vsta sempre nel comune di Gotland."}
{"id": "298238", "revid": "77358", "url": "https://it.wikipedia.org/wiki?curid=298238", "title": "Deus Caritas Est", "text": ""}
{"id": "298244", "revid": "1632387", "url": "https://it.wikipedia.org/wiki?curid=298244", "title": "Nile (gruppo musicale)", "text": "I Nile sono un gruppo musicale death metal statunitense, formatosi a Greenville, Carolina del Sud, nel 1993. Le loro influenze ed i testi rimandano principalmente all'Antico Egitto e ai racconti del Ciclo di Cthulhu dello scrittore Howard Phillips Lovecraft.\nBiografia.\nDal 1993 al 2001.\nFormati nel 1993 per volere del leader Karl Sanders (chitarra e voce, gi\u00e0 roadie dei Morbid Angel), Chief Spires (basso e voce) e Pete Hammoura (batteria), il gruppo combina la passione per la storia, la cultura ed il folklore dell'Antico Egitto con la ferocia del death metal moderno. Questa combinazione si riflette quindi sul songwriting. L'approccio lirico, unico nel panorama del metal estremo, \u00e8 ispirato dalle interpretazioni di Karl Sanders su antiche iscrizioni egizie, papiri, geroglifici e raffigurazioni su tombe che ben descrivevano rituali e cerimonie religiose. Nel 1996 il gruppo pubblica la sua prima testimonianza sonora con il mini CD di tre canzoni \"Ramses Bringer of War\" pubblicato per la neonata Visceral Productions americana e pi\u00f9 tardi nel 1997 con l'aggiunta del secondo chitarrista Dallas Toler\u00a0\u2013 Wade iniziano dei live shows che fanno notare la band alla Relapse Records guadagnadosi subito il contratto. L'album d'esordio della band \"Amongst the Catacombs of Nephren-Ka\" \u00e8 la prima dimostrazione della forza sprigionata dal loro brutale assalto sonoro adornato da strumentazioni esotiche e passaggi sinfonici mediorientali che ben si amalgamano tra loro creando un insieme unico. In questo album vengono anche utilizzati alcuni strumenti non proprio ortodossi ed estranei al mondo dell'heavy metal come il Baglama, il Saz e tamburi di Monaci Tibetani realizzati con veri teschi umani (Human Skull Drums). Con il supporto della Relapse che promuove la band di Sanders con tutta l'energia possibile confidando in questa nuova ed esplosiva miscela di sonorit\u00e0, i Nile iniziano un tour di 18 mesi (supporteranno anche i Morbid Angel, nel loro tour mondiale) che terminer\u00e0 con la loro esibizione al Dynamo Festival nei Paesi Bassi nel 1999. Al ritorno dal tour, Sanders e gli altri hanno ora il tempo per potersi concentrare sul materiale e sulle idee che avevano abbozzato dal 1997, incoraggiati dall'entusiasmo dimostrato dai fan e dagli addetti ai lavori durante il tour. Nella primavera del 2000 i Nile entrano nei Soundlab Studios per la seconda volta insieme al produttore Bob Moore e registrano il secondo album \"Black Seeds of Vengeance\". La seconda uscita degli americani mostra una notevole progressione verso sonorit\u00e0 e ritmi ancora pi\u00f9 claustrofobici e veloci e largo spazio viene dato in questo album a composizioni ed inserti di musica mediorientale che ricorda le gesta dei faraoni e dei loro dei, delle piramidi, di mummie maledette e templi dedicati ai sacrifici. Anche in queste composizioni vengono adoperati strumenti non convenzionali come tablas, tempuras, sitars, gongs, kettle drums, corni tibetani e chitarre acustiche che ben riescono ad evocare un'atmosfera quasi cinematografica. Pete Hammoura lascer\u00e0 poi amichevolmente la band finite le registrazioni, che vedranno come special guest il batterista degli Hate Eternal, Derek Roddy. Dopo aver sostituito Hammoura con l'ex batterista degli Angelcorpse, Tony Laureano, che entra in pianta stabile, il gruppo intraprende un nuovo tour mondiale sia come supporto ad altre bands che come headliner, dimostrando grande capacit\u00e0 sul palco ed anche la stampa specializzata comincia ad accorgersi della bont\u00e0 del gruppo statunitense tanto che \"Black Seeds of Vengeance\" viene eletto come album dell'anno dall'autorevole magazine inglese \"Terrorizer\".\nDal 2002 ad oggi.\nLa band subisce poi una battuta d'arresto per problemi interni dovuti all'abbandono del cantante e bassista Chief Spires, che sar\u00e0 sostituito tempo dopo da Jon Vesano (ex Dark Moon) ancora in veste di session. La formazione Vesano, Sanders, Toler-Wade e Laureano registra nel 2002 il capolavoro \"In Their Darkened Shrines\" che bissa i due lavori precedenti e dona l'identit\u00e0 definitiva al sound che qui diviene ancora pi\u00f9 pesante. Nelle composizioni sono sempre presenti le epiche melodie che ben si fondono con la deflagrazione del muro death metal delle chitarre e dei blast beats di Laureano. Maestosi passaggi acustici si fanno largo in canzoni come \"Execration Text\", la lunga \"Unas Slayer of the Gods\" (pi\u00f9 di dieci minuti), \"Wind of Horus\" (dedicata al dio dalle sembianze di falco) e la suite suddivisa in quattro parti \"In Their Darkened Shrines\". Dopo aver passato tanto tempo in studio di registrazione, i Nile si sentono pronti per affrontare un nuovo tour mondiale che li vedr\u00e0 impegnati nello X-Mass festival nel dicembre del 2001 insieme a Cannibal Corpse, Krisiun, Marduk e Dark Funeral (in Italia a Milano in un gremitissimo Palaquatica), poi \"headliner\" con il supporto degli Origin, degli Hate Eternal e degli Arch Enemy, prenderanno parte anche all'Art of Noise Tour con Napalm Death, Voivod e Strapping Young Lad, per finire nella primavera del 2003 supportando Danzig con Opeth e Behemoth tra gli altri. Nell'estate del 2003 saranno presenti anche al Gods of Metal in Italia e affronteranno anche un mini tour in Giappone. Nel dicembre dello stesso anno invece, torneranno ancora in Europa per il classico X-Mass Festival europeo in compagnia dei Deicide, Misery Index, Amon Amarth ed altri (in Italia a ferro e fuoco il Transilvania di Milano). Dissidi all'interno del gruppo segneranno poi un periodo di stasi, dal quale ne uscir\u00e0 rinvigorito con l'entrata in formazione del batterista George Kollias (proveniente dai greci Nightfall e Sickening Horror) e del bassista Joe Payne. Con questa formazione (Sanders, Toler-Wade, Kollias e Payne) nella primavera 2005 prenderanno parte al No Mercy Festival in Europa con Six Feet Under e Dying Fetus (in Italia unica data a Roma con l'anticipazione di alcuni pezzi del nuovo album). Nel maggio del 2005 esce a distanza di ben tre anni da \"In Their Darkened Shrines\", il nuovo \"Annihilation of the Wicked\" che sar\u00e0 pubblicato con la formazione di quattro elementi (Sanders, Toler-Wade, Kollias e Jon Vesano). Registrato sempre sotto l'egida del produttore Bob Moore nei Soundlab Studios, questo album segner\u00e0 una notevole progressione verso composizioni sempre pi\u00f9 estreme e veloci ma con un occhio sempre generoso alle parti epiche. Anche le canzoni presenti in questo disco mostrano tutta l'ispirazione nelle parti chitarristiche del leader Sanders e di Toler-Wade, che riescono a tirare fuori dal cilindro idee nuove come se piovesse. Nel maggio del 2006 i Nile firmano un nuovo contratto discografico con la \"major\" heavy metal Nuclear Blast e nel febbraio del 2007 entrano in studio per registrare il loro quinto album a titolo \"Ithyphallic\" (con specifico riferimento a divinit\u00e0 egizie protettrici della fertilit\u00e0, da phallic - fallo). Questo disco sar\u00e0 l'ennesima dimostrazione della violenza sonora distruttiva del combo americano, le atmosfere guideranno chi ascolta in un lungo viaggio tra le sabbie dell'egitto dove soldati egiziani percuotono con le loro fruste schiavi ebrei trainanti gigantesche statue. Nel marzo del 2007 i Nile vengono confermati per l'Ozzfest americano (del quale faranno parte anche gli amici polacchi Behemoth), per la prima volta un gruppo brutal death metal calcher\u00e0 quei palchi. Nell'estate 2009 vengono completate le registrazioni del loro sesto album \"Those Whom the Gods Detest\", che \u00e8 stato pubblicato il 3 novembre. Il full-length \u00e8 il pi\u00f9 tecnico mai creato dalla band ed ha una produzione finalmente ottima. Nel 2010 \u00e8 stato inoltre pubblicato dal gruppo il DVD, disponibile solamente durante i tour della band, \"Making Things That Gods Detest\" che documenta l'operato durante le registrazioni dell'album. Nel 2012, il bassista Chris Lollis abbandona la band durante le registrazioni del nuovo album e dopo tre mesi di assenza ingiustificata viene rimpiazzato da Todd Ellis. Nel giugno 2012 viene rilasciato l'album \"At the Gates of Sethu\": si tratta con ogni probabilit\u00e0 di uno degli album meno riusciti del gruppo statunitense, a causa di una produzione non eccelsa e di un songwriting poco ispirato. Il 22 novembre dello stesso anno \u00e8 pubblicato su YouTube il video del singolo \"Enduring the Eternal Molestation of Flame\", open track dell'album rilasciato qualche mese prima. Nel 2013 i Nile partecipano al festival 70 000 Tons of Metal. Il 9 febbraio 2015 Todd Ellis annuncia la sua uscita dalla band a causa di divergenze musicali, mentre il 24 giugno viene annunciata l'uscita di un nuovo album, \"What Should Not Be Unearthed,\" per il 28 agosto. La pubblicazione del nuovo lavoro in studio viene preceduta dal rilascio di due singoli estratti dall'album, \"Call To Destruction\" e \"Evil To Cast Out Evil\", rispettivamente il 24 luglio e il 13 agosto. Il 13 febbraio viene annunciata l'uscita dal gruppo del membro storico Dallas Toler-Wade e al suo posto viene reclutato Brian Kingsland, proveniente dalla band death metal Enthean."}
{"id": "298245", "revid": "228587", "url": "https://it.wikipedia.org/wiki?curid=298245", "title": "Caravan", "text": "La parola caravan \u00e8 la traduzione in lingua inglese del termine italiano carovana. Pu\u00f2 riferirsi a:"}
{"id": "298248", "revid": "547034", "url": "https://it.wikipedia.org/wiki?curid=298248", "title": "Elefantino", "text": " \nCon elefantino ci si pu\u00f2 riferire a:"}
{"id": "298255", "revid": "125828805", "url": "https://it.wikipedia.org/wiki?curid=298255", "title": "Gloria Zanin", "text": "Biografia.\nDopo aver vinto nel 1992 il concorso di bellezza Miss Italia, inizia la carriera di modella che porta avanti parallelamente a quella di presentatrice, prima su reti private venete, poi sui canali nazionali. Per la Rai presenta \"Sanremo Giovani\" (1994), \"Anteprime Miss Italia\" (1996), \"Mio capitano\" (1997) e \"Miss Italia nel mondo\" (2000).\nNel 2005 debutta come attrice, partecipando alla serie tv di Canale 5, \"Carabinieri\" 4, regia di Raffaele Mertes; dallo stesso anno lavora per l'emittente televisiva TeleVeneto, dove presenta una rubrica di intrattenimento, dal titolo: \"Fregoe venete\", con la partecipazione delle \"Bronse Querte\", il duo comico di Padova.\nNel 2007 \u00e8 la vincitrice, nella puntata dedicata alle miss, del programma \"Il migliore\", condotto da Mike Bongiorno su Rete 4.\nNella stagione televisiva 2009/2010 \u00e8 spesso chiamata a ricoprire il ruolo di inviata del programma \"Quelli che il calcio e...\" presentato da Simona Ventura.\nVita privata.\n\u00c8 stata per anni la fidanzata dell'ex schiacciatore di pallavolo ed ex capitano della Sisley Volley di Treviso, Samuele Papi.\nL'11 luglio 2007 ha sposato l'ex calciatore Simone Tiribocchi, da cui ha avuto un figlio nel 2012."}
{"id": "298258", "revid": "466539", "url": "https://it.wikipedia.org/wiki?curid=298258", "title": "Alberto Franceschini", "text": "Biografia.\nAlberto Franceschini nasce da una famiglia di tradizione comunista. Il padre Carlo fu arrestato per attivit\u00e0 antifascista durante il ventennio, mentre il nonno fu, nel 1921, uno dei fondatori del Partito Comunista d'Italia; entrambi parteciparono alla resistenza contro il fascismo e il nazismo. Questa sua origine familiare facilita la sua entrata in politica: egli sostenne che la sua militanza brigatista era per lui un seguito della lotta partigiana:\nEntra in politica giovanissimo nelle file della FGCI, da cui fu deluso a seguito degli scontri con il servizio d'ordine del PCI in una manifestazione nel 1969 contro la base NATO di Miramare di Rimini. Dopo una serie di ulteriori incomprensioni si dimise dal partito. In seguito fond\u00f2 a Reggio Emilia il CPOS, Collettivo Politico Operai Studenti, gruppo a cui appartengono anche i futuri brigatisti rossi Lauro Azzolini, Fabrizio Pelli, Franco Bonisoli e Prospero Gallinari.\nIl gruppo ebbe contatti con il gruppo milanese che ruotava attorno a Renato Curcio, e nel 1970 crearono un gruppo congiunto denominato \"Sinistra Proletaria\". Nel novembre 1969 partecip\u00f2 al convegno di Chiavari. Stando a quanto riportato da Giorgio Galli, all'Hotel \"Stella Maris\" di Chiavari, di propriet\u00e0 di un istituto religioso, si riunirono una settantina di appartenenti al Collettivo politico metropolitano di Milano. Tra di loro vi erano molti di coloro che - nell'anno successivo - fondarono le Brigate Rosse. L'anno successivo, nell'agosto 1970, si tenne il Convegno di Pecorile, nel quale fu deciso il passaggio alla lotta armata.\nLa lotta armata.\nNel febbraio del 1971 non si present\u00f2 al servizio militare di leva e inizi\u00f2 la clandestinit\u00e0: fu il primo brigatista ufficialmente latitante. A Milano, nel 1970, ader\u00ed alla lotta armata e fond\u00f2 con Renato Curcio le BR, divenendone uno dei leader. All'inizio, come raccontato, si allenavano sulle montagne, con armi cedute da ex partigiani, poi cominciarono le prime azioni in citt\u00e0, prima con azioni di sabotaggio e incendi alle automobili di dirigenti della SIT-Siemens, in seguito con sequestri e ferimenti. \nFranceschini, assieme a Curcio e Margherita Cagol, gli altri due fondatori delle BR, organizz\u00f2 e partecip\u00f2 al sequestro del giudice Mario Sossi, rapito a Genova il 18 aprile 1974 e rilasciato a Milano il 23 maggio dello stesso anno. Probabilmente fu l'opposizione di Franceschini ad un epilogo violento (mentre gli altri brigatisti, specie Mario Moretti, presero in considerazione l'idea di ucciderlo, dopo una votazione), che pure riteneva probabile, a salvare la vita di Sossi e a permetterne la liberazione senza contropartite. Il giudice ha successivamente rifiutato di incontrarsi con lui pubblicamente, bench\u00e9 disponibile ad un incontro privato.\nIl 17 giugno del 1974 le BR assassinarono, nella sede del Movimento Sociale Italiano in via Zabarella a Padova, Graziano Giralucci e Giuseppe Mazzola. Alberto Franceschini con sentenza definitiva della Prima Sezione della Cassazione del 2 luglio 1992 fu giudicato colpevole per il duplice omicidio, definito cinico e crudele, a 18 anni di reclusione avendo beneficiato degli sconti di pena previsti dalla legislazione premiale e dal rito previsto dal codice di procedura penale appena entrato in vigore. Con la stessa sentenza furono condannati Renato Curcio, Mario Moretti, Roberto Ognibene, Susanna Ronconi, Giorgio Semeria, Martino Serafini. Fabrizio Pelli anch'egli autore del duplice omicidio era nel frattempo deceduto.\nNel settembre dello stesso anno \u00e8 arrestato a Pinerolo assieme a Renato Curcio, in seguito ad una iniziativa di Silvano Girotto, detto \"Frate Mitra\", che per ragioni ideologiche aveva deciso di servirsi dei carabinieri per fermare le Brigate Rosse, infiltrandosi tra i collaboratori dell'organizzazione in accordo con Carlo Alberto dalla Chiesa. All'arresto sfugge Mario Moretti, l'altro membro della \"direzione strategica\", che diventer\u00e0 il capo delle Br. Franceschini viene condannato a oltre sessant'anni di carcere per duplice omicidio, costituzione di banda armata, costituzione di associazione sovversiva, sequestro di persona, oltraggio a pubblico ufficiale e rivolta carceraria, ma la sua pena verr\u00e0 poi ridotta.\nNel 1982, dopo aver in precedenza rivendicato dal carcere anche il delitto Moro, si dissocia infine dalla lotta armata senza avendo ancora a carico reati di omicidio per i quali sar\u00e0 per\u00f2 condannato in via definitiva nel 1992. Pur non rinnegando la sua militanza, negli anni seguenti prender\u00e0 completamente le distanze dalla violenza politica, esprimendo un pentimento che verr\u00e0 giudicato \"sincero\".\nNel 1987 gli vengono concessi i primi permessi premio e poi gli arresti domiciliari; deve risiedere nel proprio appartamento, ma \u00e8 autorizzato a ricevere visite di amici e conoscenti, tra cui quella del vecchio amico di giovent\u00f9 Pierangelo Bertoli.\nLascia il carcere definitivamente nel 1992, quando la sua pena \u00e8 estinta (grazie agli sconti derivati dai benefici di legge) dopo 18 anni di reclusione, e da allora lavora a Roma presso l'Arci, come dirigente di una cooperativa sociale che si occupa di lavoro e aiuto nei confronti di immigrati, disoccupati, minori a rischio, detenuti e tossicodipendenti. \nHa avuto una audizione presso la Commissione parlamentare d'inchiesta sul terrorismo in Italia e sulle cause della mancata individuazione dei responsabili delle stragi. Sui fatti avvenuti fino al suo arresto ha parlato per conoscenza diretta, sui fatti avvenuti successivamente ha parlato come persona informata e per induzione.\nNel 2002 Silvano Girotto, che l'aveva fatto arrestare nel 1974 a Pinerolo assieme a Renato Curcio, gli chiede, tramite suor Teresilla Barill\u00e0, un incontro per riconsiderare in modo sereno quanto era avvenuto quasi trent'anni prima. Franceschini accetta (mentre Curcio preferisce declinare l'invito) ed allaccia da allora rapporti amichevoli con l'ex nemico acerrimo.\nUn'intervista realizzata per \"Studio Aperto\" nel marzo del 2007 in via Fani nel luogo del rapimento di Aldo Moro e dell'uccisione della sua scorta ha provocato diverse polemiche, tra cui un intervento del presidente della Repubblica Giorgio Napolitano."}
{"id": "298269", "revid": "339392", "url": "https://it.wikipedia.org/wiki?curid=298269", "title": "Schilluk", "text": ""}
{"id": "298270", "revid": "122444215", "url": "https://it.wikipedia.org/wiki?curid=298270", "title": "Lupanare", "text": "I lupanari (dal latino \"lupa\" = prostituta) erano, nel corso di tutta l'epoca romana, i luoghi deputati al piacere sessuale mercenario, ovvero delle vere e proprie \"case di tolleranza\". Alcuni sono tuttora visibili nelle rovine dell'antica Pompei.\nIl culto di Lupa.\nLe prostitute venivano chiamate con diversi termini: \"meretrices\" (dal verbo \"merere\", guadagnare), \"ambulatrices\" (passeggiatrici), \"fornicatrices\" (quelle che esercitavano sotto i \"fornices\", i ponti), \"noctilucae\" (\"lucciole\") e \"lupae\" (\"lupe\").\nNel bacino del Mediterraneo prima della fondazione di Roma veniva praticata quella che fu chiamata la \"prostituzione sacra\" associata al culto della dea Lupa, un'antica divinit\u00e0 accomunata alla \"Grande Madre\", praticato da giovani vergini, libere o schiave, o da sacerdotesse chiamate \"lupe\". Nei templi della dea innalzati presso i \"trivii\" si praticava la \"ierodulia\" (da hier\u00f2n = tempio e doul\u00eca = servit\u00f9) che simboleggiava la \"ierogamia\" (da hier\u00f2s = sacro e gamos = matrimonio), un rito dedicato alla fertilit\u00e0 propiziata dall'amplesso degli uomini con la divinit\u00e0.\nCon la decadenza di questi antichi culti il nome di \"lupe\" venne trasferito alle comuni prostitute e ai lupanari.\nI Romani sostituirono il culto di Lupa con le Lupercalia, feste intitolate al dio Luperco, in cui si celebrava un rito dedicato anch'esso alla fertilit\u00e0 con praticanti che impersonavano contemporaneamente le capre e i lupi.\nI lupanari di Pompei.\nA Pompei nella \"Regio\" VII, 12, 18, \u00e8 rimasta traccia di due tenutari, Victor e Africanus che, prima della distruzione della citt\u00e0, avvenuta ad opera dell'eruzione del Vesuvio (79 d.C.), gestivano un bordello molto florido che era uno dei circa venticinque, collocati soprattutto nei pressi di incroci con strade secondarie. \nRilevante il numero dei bordelli presenti a Pompei, una citt\u00e0 di 8000-10000 abitanti in confronto ad esempio alla pi\u00f9 popolosa Roma dove se ne contavano nel IV secolo \"solo\" 45 o 46: in realt\u00e0 nei registri regionali non si teneva conto di quelli che erano mascherati da osterie; nel numero, poi, bisogna contare anche quelli situati in campagna dove i possidenti integravano il loro guadagni aprendo lupanari.\nI bordelli.\nLa maggior parte dei bordelli erano costituiti da una semplice camera sul retro di una locanda ed erano frequentati generalmente dal popolo minuto che profittava del basso prezzo a cui erano offerte queste prestazioni sessuali.\nLo spazio dedicato alle camere era sfruttato al massimo: vi era un letto rialzato in muratura sul quale era posto un corto e resistente materasso. L'ambiente era spesso sporco e affumicato dal fumo delle lanterne.\nSui muri sono rimaste le impronte delle scarpe dei clienti che sbrigativamente soddisfacevano le loro necessit\u00e0. L'unico ornamento delle \"cellae\" erano le pitture murali erotiche (con raffigurate le \"specialit\u00e0\" delle ragazze) a decorazione dell'ingresso e delle porte.\nNelle camere delle prostitute si poteva accedere direttamente dalla strada oppure, quando erano situate al primo piano, di un'\"insula\", tramite una scala esterna. Talvolta solo una tenda separava la stanza dalla strada.\nSulla porta della cella era riportato il nome della donna e il prezzo della prestazione e un cartello di \"occupata\" serviva ad avvertire di aspettare il suo turno il nuovo cliente che ingannava il tempo scrivendo sui muri.\nLa maggior parte dei bordelli erano una sorta di piccole aziende dove il padrone faceva lavorare due o tre schiave come prostitute oppure ricavava un reddito con l'affitto della \"cella meretricia\" a donne libere.\nIl bordello era spesso segnalato all'esterno da insegne molto esplicite:\nUn modo molto usato per attirare i clienti da parte delle prostitute era quello di vantare la propria \"merce\" in strada davanti al bordello oppure offrirsi nude, o con una veste trasparente, da una finestra alla vista di chi passava.\nI bordelli a Roma.\nLe zone in Roma dove erano pi\u00f9 diffusi i bordelli erano la Suburra, abitata dalla plebe, o i luoghi circostanti il Circo Massimo: \u00abper andare al circo occorre passare dal bordello\u00bb si lamentava il cristiano Cipriano.\nProprio in quella zona, vicina al palazzo imperiale, la moglie dell'imperatore Claudio, Messalina, aveva la sua cella riservata dove a buon prezzo si prostituiva con lo pseudonimo di Lycisca, finch\u00e9 \u00abesausta per gli amplessi, ma mai soddisfatta, rincasava: con le guance orribilmente annerite e deturpata dalla fuliggine delle lampade, portava la puzza di bordello nel letto dell'imperatore\u00bb.\nPer evitare \u00abil volgare e sudicio bordello\u00bb i romani pi\u00f9 ricchi si facevano portare le prostitute in casa ma vi erano anche locali per gli uomini \"migliori\" come il lupanare costruito sul Palatino, di propriet\u00e0 dell'imperatore Caligola, dove esercitavano donne di classe e fanciulli liberi le cui prestazioni venivano pubblicizzate al foro da un dipendente imperiale che \u00abinvitava giovani e vecchi a soddisfare le loro voglie\u00bb.\nIl giudizio morale.\nSi sbaglierebbe a pensare che nella Roma antica fosse considerata moralmente negativa la prostituzione o chi frequentava i bordelli, anche se qualche patrizio preferiva non farsi riconoscere servendosi di una parrucca e coprendosi il volto con un cappuccio.\nLa prostituzione in genere era considerata un fatto normale e naturale fin dai tempi del severo conservatore degli antichi costumi Catone il censore (234 a.C. circa \u2013 149 a.C.) il quale vedendo uscire un giovane da un bordello si congratul\u00f2 con lui perch\u00e9 in modo cos\u00ec tranquillo soddisfaceva i suoi istinti. Notando per\u00f2, diverse altre volte lo stesso giovane, nella medesima occasione, gli disse: \u00abTi ho elogiato perch\u00e9 ci sei venuto, non perch\u00e9 ci abiti\u00bb."}
{"id": "298271", "revid": "15756", "url": "https://it.wikipedia.org/wiki?curid=298271", "title": "Parasite Eve", "text": " \u00e8 un media franchise originato dal romanzo \"Parasite Eve\" e in seguito composto da film, videogiochi e manga editi da Square Enix (ex Square).\nLa prima opera che d\u00e0 il via alle altre \u00e8 \"Parasite Eve\", romanzo di Hideaki Sena (all'anagrafe Hideaki Suzuki) del 1995. Da questo, due anni dopo, \u00e8 stato tratto l'omonimo film diretto da Masayuki Ochiai. Nel 1998 poi viene inaugurata l'apprezzata serie di video giochi, sempre con lo stesso titolo, dalla ex Squaresoft, ora Square Enix: \"Parasite Eve\" (1998), \"Parasite Eve II\" (1999) e \"The 3rd Birthday\" (2010). Dal libro e dal primo videogioco sono stati inoltre tratti due manga di Fujiki Noriko.\nIl mondo di Parasite Eve.\nI mitocondri, organelli cellulari indispensabili alla vita degli esseri viventi eucariotici, sono nati da una probabile endosimbiosi antica, con organismi procariotici. Con il tempo questo ha cominciato a perdere una parte del proprio DNA (una delle numerose prove che confermano la teoria appena nominata), trasferendolo nel nucleo, fino a diventare una parte del tutto inscindibile dalla cellula stessa, o almeno cos\u00ec sembrava.\nInfatti, nella serie di Parasite Eve, i mitocondri (meglio definiti in questo caso come \"neomitocondri\") assumono un ruolo centrale come esseri viventi a s\u00e9 stanti, schiavizzati dalle cellule eucariotiche per produrre energia, capaci di serbare rancore per milioni di anni. Il DNA di questo microscopico essere ha una frequenza di mutazione 10 volte superiore a quella del DNA nucleare, per questo, la sua evoluzione \u00e8 anche 10 volte pi\u00f9 veloce di quella delle cellule che li ospitano. In un non meglio specificato punto della storia della vita, i mitocondri assumono coscienza di se stessi, e cominciano a complottare la loro ribellione a questa schiavit\u00f9.\nE cos\u00ec succede; alle soglie del ventunesimo secolo infatti, tramite l'ultima di una lunga fortunata serie di mutazioni favorevoli, i mitocondri finalmente riescono a prendere il controllo di uno degli organismi che li ospita. Questa sar\u00e0 la povera Kiyomi Nagashima, una donna giapponese ignara del destino che l'attende.\nI poteri dovuti ai mitocondri, che possono sembrare parapsicologici, in realt\u00e0 dipendono da fattori scientifici. Per spiegare l'autocombustione umana, Toshiaki Nagishima ipotizza che essendo i mitocondri la centrale energetica della cellula, e potendo immaginare di produrre una quantit\u00e0 elevata di ATP e calore dalla fosforilazione ossidativa di questi, a un certo punto, le cellula che li contiene, comincia a riscaldarsi, e a prendere fuoco addirittura, se agli organelli viene ordinato di muovere convulsamente gli ospiti, provocando la frizione che innesca la scintilla.\nL'agente Aya Brea sar\u00e0 un caso speciale per\u00f2, in quanto pur avendo dei mitocondri evoluti, riesce comunque a controllarli, tramite una sua speciale mutazione. Questo le permette di avere poteri quasi da strega, ma che in realt\u00e0 sono dovuti proprio alla giusta regolazione di produzione e rilascio di energia da parte degli organelli. Questi mitocondri poi, sono anche in grado di produrre veleni, antidoti e antidolorifici secondo la volont\u00e0 di Aya, senza contare il loro influsso sul suo metabolismo (a quasi 40 anni di et\u00e0, sembra averne appena 20).\nTrama.\nRomanzo e film.\nKiyomi Nagashima finisce in coma irreversibile a causa di un brutto incidente automobilistico (causato da una forza oscura in lei). Dopo aver autorizzato il prelievo dei suo organi, il marito Toshiaki, sconvolto dal dolore, ne fa estrarre un pezzo di fegato, durante l'operazione per il prelievo dei reni. Uno di questi due organi viene trapiantato a Mariko Anzai, una ragazzina di appena 14 anni, gi\u00e0 al suo secondo trapianto. Intanto Toshiaki conduce degli esperimenti sugli epatociti estratti dalla moglie, scoprendo che l'alto tasso metabolico di questo tessuto era dovuto ad un'eccezionale attivit\u00e0 mitocondriale.\nGli esperimenti continuano e i campioni vengono chiamati Eve, in onore al giorno del compleanno della moglie (la vigilia di Natale - \"Christmas eve\") che lei tanto adorava. Alla fine, le sue ricerche lo porteranno addirittura a pubblicare un articolo su Nature, dimostrando l'insolita capacit\u00e0 dei mitocondri di aggregarsi in strutture simil-pluricellulari. Ma la gioia dura poco in quanto Toshiaki si accorge che il campione Eve 1, comincia a dimostrare propriet\u00e0 al limite dell'impossibile, come la formazione della faccia di Kiyomi su un agglomerato di questi, che cerca di comunicare con lui.\nIl ricercatore credendosi pazzo, chiude tutto e va a casa a riposare, ma l'assistente di laboratorio, Sachiko Asakura, sospettando qualcosa di losco, si addentra nel laboratorio e viene aggredita da una sostanza appiccicosa che la stringe fra i suoi tentacoli. Ad una conferenza di Toshiaki quindi, essa fa irruzione presentandosi come Eve, l'Eva mitocondriale della sua specie. Quindi questa da una dimostrazione dei suoi poteri facendo incendiare per autocombustione alcune persone compresa la stessa Asakura che si salva per miracolo.\nToshiaki cos\u00ec, corre in laboratorio, ma l\u00ec incontra Kiyomi, o almeno una sua imitazione formata da Eve, che sfruttando la debolezza del ricercatore verso la moglie defunta, lo obbliga ad accoppiarsi con lui. Quindi l'essere mitocondriale scappa e si dirige da Mariko Anzai, che contiene una parte di Kiyomi (il rene sinistro, che le provoca numerosi incubi per diversi mesi). Essa quindi sar\u00e0 in grado di dare alla luce il suo zigote appena fecondato, dato che il corpo di Eve non era in grado di sopportare una gravidanza. Quindi il suo piano viene portato a compimento con la nascita del figlio.\nMa qualcosa non va, e Toshiaki, dopo averlo visto, capisce che la natura dei mitocondri dei suoi spermatozoi, stava facendo andare in conflitto l'entit\u00e0 sessuale dell'essere, che quindi si scioglie in una poltiglia appiccicosa. Ma prima di esalare l'ultimo respiro, questo vuole uccidere tutte le persone accorse per salvare Mariko dalle grinfie di Eve, per questo Toshiaki si sacrifica, fondendosi con l'essere, uccidendo entrambi..\nVideogiochi.\nLa storia viene continuata nel videogioco \"Parasite Eve\".\nPassano gli anni, e Mariko non avverte pi\u00f9 problemi dal suo rene trapiantato. Intanto si trasferisce negli USA, e sposa un giornalista di origini russe, che le d\u00e0 due figlie negli anni settanta: Aya Brea e Maya Brea. Mariko e Maya muoiono per\u00f2 poco dopo in un incidente stradale, lasciando da sola la povera Aya, che per\u00f2 riesce comunque a diventare un'investigatrice della polizia a New York.\nIl periodo di Natale del 1997, sar\u00e0 per Aya, un periodo cruciale della sua vita. Infatti alla vigilia di Natale, Melissa Pearce, un'attrice di teatro, sviluppa particolari poteri parapsicologici che le permettono di dare fuoco a molti spettatori dello spettacolo, tranne la poliziotta per\u00f2. Quindi Aya insegue Melissa e da essa si fa rivelare che in realt\u00e0 il nuovo essere che aveva preso il controllo dell'attrice, si chiamava Eve, l'organismo che avrebbe liberato dalla schiavit\u00f9 i mitocondri.\nLe investigazioni proseguono, e nel suo cammino Aya incontrer\u00e0 Kunihiko Maeda, un ricercatore giapponese, che la informa parzialmente sui fatti che avevano caratterizzato il suo paese 40 anni primi. Inoltre, fa la conoscenza con il dottor Hans Klamp, un ricercatore specializzato in mitocondri, che si riveler\u00e0 un seguace della cattiva Eve. Infatti Aya viene informata che sua sorella, pur essendo morta, aveva subito un prelievo di reni successivamente trapiantati proprio da Klamp ad una giovane Melissa ancora bambina, per i suoi folli esperimenti.\nAya quindi sconfigge Melissa e il suo nascituro (generato dallo sperma artificiale di Klamp, senza mitocondri, per evitare un nuovo aborto) in uno scontro finale davanti alle coste di Manhattan. Maeda perci\u00f2 le dice che anche lei conservava nel suo corpo una parte di sua sorella: le sue cornee, e tramite una sua speciale mutazione, i suoi mitocondri per\u00f2 non avevano preso controllo, ma anzi era successo proprio il contrario.\nInoltre nella lotta successiva, al Chrysler Building, Aya scopre che anche sua sorella Maya aveva in s\u00e9 la vera Eve, ritrovando una sua coltura cellulare, prodotta dal dottor Klamp. Quindi, dopo averla sconfitta per\u00f2, la poliziotta si sente male, in quanto i suoi mitocondri si erano evoluti abbastanza da prendere il controllo. A salvarla dalla brutta situazione sar\u00e0 sempre la sorellina Maya, che con una voce proveniente dal suo corpo, la informer\u00e0 che da quel momento in poi, avrebbe cominciato una lunga simbiosi mutualistica per entrambe.\nLa storia prosegue nel videogioco \"Parasite Eve II\".\nNel 2000, Aya si \u00e8 ormai trasferita a Los Angeles, ed \u00e8 diventata un HUNTER, ossia un agente investigativo appartenente alla M.I.S.T. (Mitochondrion Investigation and Suppression Team) sezione speciale dell'FBI che si occupa delle creature mitocondriali. Nel settembre di quell'anno, accade una nuova invasione massiccia di quei mostri in un edificio della citt\u00e0. Aya \u00e8 mandata a risolvere la questione, ma sul posto incontra una donna, che si trasformer\u00e0 un NMC.\nAya non capisce ancora bene cosa stia succedendo, ma alla fine incontra un uomo in divisa col viso coperto, che cerca di ucciderla, ma alla fine questa si salva, prima che il palazzo venga fatto saltare in aria. Tornata alla sezione M.I.S.T., il suo capo la rileva dal caso di Los Angelese, e la manda ad indagare sugli NMC di Dryfield, un paesino del Texas. Qui Aya incontrer\u00e0 oltre che una grande quantit\u00e0 di mostri, anche Kyle Madigan, un investigatore, che la informer\u00e0 sulla presenza di un rifugio segreto fra le montagne, in cui venivano effettuati misteriosi esperimenti.\nAya e Kyle si dirigono sul posto e dopo mille scontri, trovano Neo-Ark, una serra sotterranea, simile ad uno zoosafari, in cui le creature potevano trovare un habitat in cui prosperare. Il tutto era gestito dagli scienziati del laboratorio del rifugio, che voleva far evolvere verso uno stadio superiore la razza umana. Qui Aya trova Eve, la regina dell'Ark, un suo clone, che comandava l'esistenza di tutti gli ANMC (Artificial Neo-Mitochondrial Creature) creati in quel posto, a partire proprio dal DNA dell'agente speciale.\nL'uomo con la maschera per\u00f2 si ripresenta e le sottrae Eve, per portala dinnanzi alla crisalide, dalla quale, grazie alla bambina, verr\u00e0 generato l'organismo che con il suo virus, trasformer\u00e0 tutta l'umanit\u00e0 in ANMC. Il processo di metamorfosi ha successo, ma Aya riesce a sconfiggerlo, salvando Eve da una fine terribile.\nLinea genealogica mitocondriale.\nLe diciture in piccolo sotto i nomi, indicano il modo in cui i neomitocondri, sono arrivati all'interno dell'organismo del personaggio, da quello precedente. Quando compare \"(Eve #)\" a fianco al nome del personaggio, vuol dire che esso, contiene rispettivamente, la prima Eve (da non confondere con Eve 1, la coltura cellulare del dottor Nagishima), la seconda Eve e la terza Eve della serie."}
{"id": "298276", "revid": "115937811", "url": "https://it.wikipedia.org/wiki?curid=298276", "title": "Scarificazione", "text": "La scarificazione \u00e8 una deformazione cutanea a scopi decorativi e protettivi, collegata a molte motivazioni. In passato, era praticata soprattutto da molte etnie africane, e spesso coincideva col rito iniziatico del passaggio dall'infanzia all'et\u00e0 adulta. Determinante era che il soggetto sottoposto a questa pratica molto dolorosa, e che poteva far perdere sangue in abbondanza, sopportasse le incisioni in stoico silenzio. La sofferenza \u00e8 un elemento fondamentale della cerimonia, in quanto dimostra il coraggio e il valore del ragazzo che entra nell'et\u00e0 adulta: il popolo Nuer (Sudan meridionale e zona occidentale dell'Etiopia) ancora oggi si fa tagliare col rasoio, sei larghe strisce sulla fronte. L'operazione \u00e8 molto pericolosa, in quanto la recisione di un nervo frontale pu\u00f2 portare alla morte, nonostante i tentativi di arginare l'emorragia. Dopo un lungo periodo di convalescenza l'iniziato \u00e8 ammesso alla trib\u00f9 con grandi feste. \nLa scarificazione.\nLa scarificazione consiste in incisioni, tagli della pelle (con coltelli, rasoi, conchiglie, pietre affilate, ecc.) bruciature, allo scopo di produrre cicatrici permanenti. Ogni cicatrice viene sfregata varie volte con polveri e prodotti coloranti e lasciata a lungo aperta, finch\u00e9 la particolare pelle cheloide dei popoli africani non si cicatrizzi con forte evidenza plastica. I motivi preferiti sono solitamente di tipo geometrico, ma a volte vengono incisi animali stilizzati. Ogni etnia aveva i propri simboli. Sovente le donne avevano imponenti scarificazioni sul ventre, che ne costituivano anche l'attrazione sessuale. Come il tatuaggio e la mutilazione, la scarificazione era considerata segno di qualificazione sociale, e parecchie donne affermavano che senza quei segni non si sarebbero mai sposate. Un'importante documentazione di questa pratica si trova nelle fotografie di Leni Riefenstahl, che esegu\u00ec vari servizi fotografici in Africa attorno agli anni Settanta del secolo scorso, in particolare presso il popolo dei Nuba.\nNonostante sembrino intollerabili agli occidentali, le scarificazioni femminili erano fortemente attrattive per gli uomini dei vari clan, che non sopportavano la pelle liscia, ma preferivano accarezzarne le escrescenze. Lo testimonia un canto d'amore bant\u00f9:\n\"Che meraviglia il seno di Lie, gonfio come frutti di papaia!/La loro pelle, prima muta, liscia e insipida/Ora ha scalini regolari/Che portano alla loro sommit\u00e0!/Percorrerli con le dita e con la bocca/Vederli cos\u00ec rilevati/Come gradini di un tempio/\u00c8 un piacere che esalta il desiderio e l'amore \"; \nImpropriamente identificata con il tatuaggio, la scarificazione \u00e8 diffusa soprattutto in Africa centrale ed in Nuova Guinea, sebbene molti governi locali l'abbiano proibita.\nQuesto processo venne utilizzato anche dalle popolazioni nordiche in epoca romana. Ad esempio gli storici romani affermavano che i Goti si incidessero le guance per non far crescere la barba. Questo fine rimane molto dubbio, ma di fatto testimonia la pratica della scarificazione anche in epoca romana.\nTecniche e significati.\nLe tecniche di scarificazione sono varie e ognuna d\u00e0 un messaggio diverso:\nIl significato delle scarificazioni, come per i tatuaggi \u00e8: di tipo estetico; di tipo apotropaico; di tipo onorifico; di tipo religioso (frequente tra gli indigeni convertiti al cristianesimo). In Etiopia molti indigeni abissini possono avere croci marcate a fuoco sulla fronte, o scarificazioni col numero delle messe cui hanno assistito; di tipo informativo, ossia a quale clan si appartiene, lo stato sociale. Ad esempio gli Shilluk dell'Alto Nilo hanno sulle arcate sopraccigliari caratteristiche scarificazioni dette \"a grani di rosario\" che vengono eseguite sia sugli uomini sia sulle donne e dipinte con terra bianca per evidenziarle. In una trib\u00f9 musulmana dell'Alta Etiopia era usanza di scarificare sul glande del pene ai colpevoli di qualche reato: ho rubato una mucca, ho commesso adulterio, ecc. La scarificazione di tipo totemico era legata ad un animale in cui ci si identificava. I boscimani infatti, praticavano una serie di incisioni sulla fronte dentro a cui cucivano microscopici frammenti di carne di antilope, animale di cui erano convinti di acquisire la velocit\u00e0.\nLa scarificazione oggi.\nOggi la scarificazione viene effettuata per la parziale rimozione di tatuaggi e cover-up, attraverso l'utilizzo dell'elettrodermografo, macchinario che utilizza la corrente ad alta frequenza per la disgregazione del pigmento nella pelle. \nLa scarificazione \u00e8 anche largamente usata nella cultura della body modification, insieme ad impianti sottocutanei, dilatazioni e mutilazioni volontarie come la biforcazione della lingua o la rimozione del setto nasale o del padiglione auricolare. Viene praticata solitamente negli studi di body art, insieme a piercing, tatuaggi e branding, ricalcando con un bisturi il disegno da incidere."}
{"id": "298277", "revid": "486946", "url": "https://it.wikipedia.org/wiki?curid=298277", "title": "47/32", "text": ""}
{"id": "298282", "revid": "363629", "url": "https://it.wikipedia.org/wiki?curid=298282", "title": "Impianto sottocutaneo", "text": "L'applicazione di un impianto sottocutaneo \u00e8 un'operazione di piccola chirurgia in cui si inserisce nella pelle una protesi, un dispositivo per il rilascio di farmaci o un defibrillatore cardiaco impiantabile."}
{"id": "298292", "revid": "547034", "url": "https://it.wikipedia.org/wiki?curid=298292", "title": "Roland di Gilead", "text": "Roland di Gilead (alter ego di Roland Deschain) \u00e8 un personaggio immaginario creato da Stephen King protagonista della saga \"La torre nera\".\nPersonaggio.\nIl personaggio esord\u00ec nel primo libro della serie, \"L'ultimo cavaliere\". Roland \u00e8 il figlio di Steven e Gabrielle Deschain, discendente da una lunga stirpe di pistoleri. La sua immagine e la sua personalit\u00e0 sono largamente ispirate all'Uomo senza nome, protagonista di molti western di Sergio Leone.\nNell'opera di King il termine pistolero deriva principalmente dal fatto che, differentemente dal nostro mondo, in quello di Roland le armi da fuoco sono praticamente sconosciute ai pi\u00f9. Le uniche di cui si abbia notizia sono, appunto, quelle possedute da una casta, nota come \"pistoleri\", che le tramandano di padre in figlio.\nQuesti oggetti, risalenti a secoli addietro, sono preziosi e desiderati, ma concessi a pochissimi valorosi. I pistoleri sono, da un certo punto di vista, tutori dell'ordine nelle comunit\u00e0 umane. D'altro canto essi assurgono al ruolo di veri e propri chierici, agenti di una divinit\u00e0 positiva comunemente nota come \"Il Bianco\".\nRoland divent\u00f2 un pistolero a 14 anni, dopo essere stato spinto a sostenere la \"prova\" da Marten Broadcloak, consigliere di suo padre e incarnazione di Randall Flagg. Marten ai tempi aveva una relazione con la madre di Roland e fece in modo che il ragazzo lo venisse a scoprire, provocando poi il giovane stesso a superare la prova, guadagnando cos\u00ec il diritto a portare le pistole, ed attuare la sua vendetta su di lui qualora ne avesse avuto il coraggio. Durante tale prova a Roland era richiesto di battere il suo maestro, Cort, utilizzando un'arma di sua scelta. Roland scelse un animale, un falco di nome David, e sconfisse Cort in un duro scontro. Nonostante ci\u00f2, Cort e Steven convinsero Roland a rimandare ed aspettare un altro momento per vendicarsi di Marten.\nNella storia, non molto dopo aver sconfitto il suo mentore, Roland viene inviato dal padre in missione nella citt\u00e0 di Hambry, nella lontana Baronia di Mejis, insieme a due ragazzi che divennero membri del suo primo ka-tet, Alain Johns e Cuthbert Allgood. Durante la permanenza nella baronia, il giovane pistolero venne in possesso di una sfera di cristallo rosa, appartenenti ai 13 artefatti magici noti come Iride del Mago. \u00c8 proprio guardando dentro tale artefatto che Roland diviene consapevole per la prima volta della sua ricerca della Torre Nera.\nRoland \u00e8 il discendente di 30\u00aa generazione di Arthur Eld, una versione del suo mondo di Re Art\u00f9. Nel libro \"La sfera del buio\", durante un flashback, viene infatti descritto come Steven Deschain fosse un discendente di 29\u00aa generazione di Eld, attraverso una linea indiretta (riferendosi quindi ad una delle numerose amanti e concubine di Eld). Le sue pistole furono inoltre costruite dello stesso metallo ricavato dalla spada spezzata di Arthur; il possesso di un \"segno\" della propria discendenza da Eld \u00e8 fra l'altro un requisito necessario per accedere alla Torre Nera, aprendone la porta alla base.\nRoland segue, come ogni pistolero, il \"Ka\", l'irresistibile forza senziente che regola tutti i mondi (una sorta di variante del fato simile alla potenza del Karma). Durante i sette libri che compongono la serie, Roland risulta, al tempo della narrazione, posseduto (o, come lo definisce Eddie Dean, un ex eroinomane e membro del Ka-tet di Roland, \"drogato\") dalla voglia di raggiungere la \"Torre Nera\", l'asse su cui ruotano infiniti mondi paralleli. La Torre Nera \u00e8 attaccata dal Re Rosso, una figura satanica che la vuole abbattere distruggendo i Vettori che la sorreggono. Il pi\u00f9 antico nemico di Roland, il misterioso Uomo in Nero, altri non \u00e8 che proprio Randall Flagg, un personaggio che fra l'altro \u00e8 presente in molti dei lavori di King.\nAlla fine del settimo romanzo, viene rivelato che \u00e8 intrappolato in una reincarnazione ripetitiva, la sua \"dannazione\" per i suoi crimini e omicidi (simile al racconto di King \"Quella sensazione che puoi dire soltanto in francese\", in cui esprime la sua idea dell'inferno con la ripetizione). Tuttavia, si suggerisce anche che questa eterna ripetizione non sia del tutto eterna; dopo la sua rinascita alla fine del romanzo, viene rivelato che in questa particolare reiterazione del suo viaggio, egli possiede il Corno di Eld che nei suoi precedenti pellegrinaggi aveva perso nella resistenza finale a Jericho Hill.\nAmbientazione.\nSaltando da un livello all'altro della Torre, ciascuno corrispondente ad un diverso mondo ed un diverso tempo, Roland insegue il suo sogno con singolari capacit\u00e0. Il mondo di riferimento del pistolero \u00e8 rappresentato come una variante della nostra realt\u00e0 (quasi un'ucronia), in cui la tecnologia si \u00e8 fermata da secoli (ma rimangono tracce di una civilt\u00e0 avanzatissima dal punto di vista tecnico) ed \u00e8 ora possibile imbattersi in vere e proprie forme di magia. Il tutto \u00e8 avvolto in un'aura di disfacimento: ad esempio la grande citt\u00e0 di Lud, la New York dei nostri tempi, \u00e8 una enorme metropoli dove la razza umana \u00e8 stata quasi completamente distrutta, le mutazioni genetiche sono sempre pi\u00f9 inquietanti e macchine senza pi\u00f9 controllo portano morte e distruzione.\nCaratteristiche.\nAspetto.\nKing rappresenta fisicamente Roland utilizzando i tratti di due persone reali: Clint Eastwood nei film western di Sergio Leone e Stephen King stesso. C'\u00e8 un momento nel terzo libro della serie in cui l'apprendista di Roland, Jake, vede Clint Eastwood su un poster e nota quanto sia somigliante a Roland. Pi\u00f9 tardi, Roland stesso vede Stephen King da giovane e si riconosce. Eddie Dean vedendo un giovane Stephen King da giovane afferma che Roland potrebbe essere il padre di King.\nFisicamente, Roland \u00e8 descritto come alto e allampanato; a 14 anni era pi\u00f9 alto della sedicenne Susan e, da adulto, la sua altezza supera quella di suo padre. Alcuni dei suoi capelli sono grigi o bianchi, ma alcuni rimangono neri. I suoi lineamenti del viso sono descritti come ruvidi (anche se Susannah una volta li ha paragonati a quelli di un poeta stanco). Ambidestro solo quando si tratta di sparare con le sue pistole, per il resto delle attivit\u00e0 \u00e8 destrorso e per questo \u00e8 pesantemente menomato quando nelle prime pagine del secondo libro perde indice e medio della mano destra per colpa delle Aramostre. Dotato di un paio di freddi occhi azzurri in grado di spaventare gli avversari spesso indicati dai personaggi e da Stephen King come \"gli occhi del bombardiere\". \n\u00c8 un uomo forte e disciplinato, capace di sopportare infortuni e malattie che avrebbero ucciso o reso inabile un altro uomo (derivata in parte dalla sua incrollabile volont\u00e0 di raggiungere la Torre Nera).\nLe pistole di Roland sono descritte come eccezionalmente grandi e pesanti, di un metallo azzurrognolo e con impugnature di pregiato legno di sandalo. Durante una sua sortita nella New York americana, nel libro \"La chiamata dei Tre\", le pistole si rivelano essere adatte alle munizioni della Colt .45. Roland \u00e8 un tiratore eccezionale, che molto raramente manca il bersaglio quando utilizza le sue devastanti armi da fuoco. Eddie quando impugna per la prima volta una delle due pistole percepisce l'arma come fosse quasi un talismano magico sentendosi invincibile e infallibile fino a che l'avesse usata.\nIn \"L'ultimo cavaliere\" Roland esibisce una tecnica per ricaricare le sue armi a velocit\u00e0 accecante, anche se provoca ustioni alla punta delle dita se ripetutamente in breve tempo. Perde questa capacit\u00e0 all'inizio de \"La chiamata dei Tre\" quando le prime due dita della mano destra vengono asportate. Anche dopo essere stato paralizzato, possiede una precisione quasi sovrumana e pu\u00f2 estrarre le sue pistole pi\u00f9 velocemente di qualsiasi altro personaggio. Roland \u00e8 in grado di sparare altrettanto bene con entrambe le mani. \nCarattere.\nRoland viene spesso definito come dotato di un incredibile senso pratico e semplicit\u00e0 mescolato ad una vena di romanticismo. In \"Terre desolate\", Susannah paragona Roland prima allo sceriffo Matt Dillon di \"Gunsmoke\", ma in seguito arriva a credere che sia pi\u00f9 simile a John F. Kennedy. Anche se riconosce che a Roland manca l'immaginazione del presidente, entrambi gli uomini hanno livelli simili di carisma, astuzia e romanticismo. King nota spesso il forte senso del romanticismo di Roland nelle sue narrazioni, ma descrive questo aspetto del personaggio del pistolero come di solito nascosto dal suo pi\u00f9 dominante senso di pragmatismo. \nEmotivamente, Roland a volte appare distaccato o antipatico, spesso reagendo con apparente indifferenza all'autocommiserazione altrui o rabbia a segni di codardia. Nonostante ci\u00f2 possiede un forte senso d'eroismo, tentando spesso di aiutare chi \u00e8 nel bisogno. Viene mostrato che \u00e8 emotivamente segnato dalla morte di tutti i suoi amici e familiari, spesso pensando alle loro parole e azioni.\nTuttavia in pi\u00f9 di una occasione viene sottolineato come manchi di immaginazione. Descrive questo tratto come \"non molto bravo a pensare dietro gli angoli\". \u00c8 tuttavia molto intelligente e perspicace, e questo \u00e8 esemplificato dal suo interesse per gli enigmi; sebbene gli piaccia ascoltarli, di solito complica troppo la soluzione. Cuthbert, il migliore amico d'infanzia di Roland, una volta disse che gli ingranaggi nella testa di Roland girano lentamente, ma macinano molto bene.\nRoland \u00e8 impaziente, soprattutto quando \u00e8 sotto stress. Allo stesso modo, preferisce non pianificare troppo le sue azioni, confidando nel suo istinto e nella sua abilit\u00e0 nell'improvvisare in base alla situazione. Gli viene anche mostrato di non avere un grande senso dell'umorismo; nonostante il suo amore per gli enigmi, scherza raramente ed \u00e8 visibilmente irritato nei momenti in cui Eddie (e in passato Cuthbert) scherzava.\nRoland \u00e8 anche un abile leader, diplomatico e insegnante.\nC'\u00e8 un momento durante il secondo libro in cui Roland si lega psichicamente a un assassino di nome Jack Mort; sembra che la combinazione dei due personaggi assomigli ai manierismi di Arnold Schwarzenegger in \"Terminator\". \nNell'ultimo romanzo, \u00e8 implicito che la natura per lo pi\u00f9 fredda e spietata del pistolero viene alleviata leggermente ogni volta che raggiunge la Torre Nera e ricomincia il suo viaggio: mentre i suoi ricordi vengono cancellati, la sua personalit\u00e0 cambia al riflesso delle esperienze di ogni ricerca. Ci\u00f2 \u00e8 simboleggiato dalla sua riacquisizione del Corno di Eld dopo la versione trattata nella serie della Torre Nera, il che implica che ha appreso alcuni dei veri valori della famiglia e dell'amore (e della pazienza); ha chiaramente preso il corno dal corpo di Cuthbert Allgood come desiderava piuttosto che lasciarlo l\u00ec come aveva fatto prima.\nRelazioni.\nKa-tet.\nRoland ha anche dimostrato di avere molto a cuore il suo Ka-Tet, e spesso si mette a rischio per salvarli o aiutarli. Quando si trova di fronte alla scelta tra salvarne uno o avvicinarsi di un passo alla leggendaria Torre Nera, Roland spesso, ma non sempre, si sente incline a scegliere la Torre; tuttavia, molti membri dei suoi Ka-Tet, vecchi e nuovi, fanno la scelta per lui, suggerendo l'enormit\u00e0 della sua ricerca.\nI suoi rapporti con il suo ka-tet cambiano notevolmente nel corso della storia. Quando per la prima volta lo \"attira\" nel suo mondo a Roland non piace Eddie per la sua tossicodipendenza. Dopo che Eddie ha sconfitto la sua dipendenza, tuttavia, inizia a prendersi cura di lui sempre di pi\u00f9 e alla fine, Roland lo considera come qualcosa tra un figlio e un fratello. Da parte sua Eddie dimostra di aver capito fin da subito le priorit\u00e0 di Roland affermando: \u00ab\"Tu saresti capace di usarmi per poi buttarmi via come un sacchetto di carta, se dovesse essere necessario. Dio ti ha fregato, amico mio. Tu sei abbastanza onesto da soffrirne, se dovessi farlo, e contemporaneamente abbastanza spietato da farlo lo stesso. Non potresti tirarti indietro. Se io fossi qui, abbandonato su questa spiaggia a invocare disperatamente aiuto, tu mi cammineresti sopra se mi trovassi fra te e la tua maledetta Torre.\"\u00bb, definendolo poi un \"Torredipendente\"\nIl suo rapporto con Susannah segue lo stesso schema: sebbene inizialmente sia diffidente nei confronti della sua seconda personalit\u00e0, Detta, dopo che le sue personalit\u00e0 si sono \"fuse\" in Susannah, la conosce meglio e cresce a prendersi cura di lei profondamente. In lei, come in precedenza in Eddie, Roland intuisce subito lo spirito di un pistolero affermando inoltre che le istintive capacit\u00e0 di lotta, caccia e sopravvivenza di Detta torneranno utili nella ricerca della Torre.\nLa sua relazione con Jake \u00e8 forse la pi\u00f9 profonda, inizialmente vede il ragazzo come un compagno affidabile e forte, ma alla fine lo considera il suo vero figlio. Roland, gi\u00e0 segnato dalla morte di tutti i suoi amici d'infanzia - che sono morti tutti aiutandolo ad avvicinarsi alla Torre - si mostra emotivamente devastato dalla morte di Eddie e soprattutto di Jake, piangendo apertamente. Ne \"La Chiamata dei Tre\", Roland avverte un profondo senso di colpa per aver lasciato morire nel libro precedente Jake tanto da intervenire prontamente per salvarlo da Jack Mort non appena se ne presenta l'occasione pur di non vederlo morire di nuovo. \nRoland grida tutti i loro nomi - sia del primo che del secondo Ka-Tet - quando raggiunge la porta della Torre Nera, insieme ad altri personaggi a cui teneva in un modo o nell'altro: Susan Delgado, il primo (ed unico vero) amore di Roland, ucciso mentre si trovava a Mejis; Padre Callahan, membro del secondo Ka-Tet di Roland, anche se per un tempo molto pi\u00f9 breve; Hax il cuoco; i suoi insegnanti Cort e Vannay; i nomi dei suoi genitori; il nome del suo falco David, usato per guadagnarsi i suoi revolver; e il nome di zia Talitha di River Crossing, di cui pone la croce alla base della torre. Grida anche i nomi di Ted Brautigan e Dinky Earnshaw; il nome di Sheemie Ruiz, una delle amiche sopravvissute pi\u00f9 a lungo di Roland; e quella di Oy, il bimbolo membro del ka-tet che mor\u00ec salvando la vita di Roland da Mordred Deschain.\nNemici.\nIl principale nemico di Roland \u00e8 Randall Flagg che appare in molte diverse incarnazioni durante la serie. \u00c8 un servitore dello stesso Re Rosso, anche se alla fine spera di rovesciarlo. Si potrebbe dire che il conflitto fra Roland e Randall sia qualcosa che trascenda la questione della Torre e della sua distruzione. La serie inizia con il famoso incipit: \u00abL'uomo in nero fugg\u00ec nel deserto e il pistolero lo segu\u00ec\u00bb la stesse parole che concludono anche l'ultimo romanzo. La lotta con il Re Rosso pur essendo il conflitto di fondo ed il motivo della ricerca della Torre Nera da parte del pistolero risulta spesso decisamente in secondo piano rispetto al \"duello\" tra l'Uomo in Nero e l'Ultimo Cavaliere."}
{"id": "298293", "revid": "76963", "url": "https://it.wikipedia.org/wiki?curid=298293", "title": "Piano di rinascita democratica", "text": "Il piano di rinascita democratica (detto anche \"programma di rinascita nazionale\" o \"il Piano\") era una parte essenziale del programma della loggia massonica P2.\nVenne materialmente redatto da parte di Francesco Cosentino, e consisteva in un assorbimento degli apparati democratici della societ\u00e0 italiana dentro le spire di un autoritarismo legale che avrebbe avuto al suo centro l'informazione. \nStoria.\nVenne scoperto e sequestrato il 4 luglio 1981 in un doppiofondo di una valigia di Maria Grazia Gelli, figlia di Licio Gelli, Maestro venerabile della loggia massonica P2, assieme al memorandum sulla situazione politica in Italia, poco dopo il rinvenimento della lista degli appartenenti alla P2. Fu successivamente pubblicato negli atti della commissione P2 sulla loggia massonica P2.\nLicio Gelli nel 2003 ha sostenuto che la coincidenza di talune parti del \"Piano\" con i programmi dei partiti attuali non sarebbe casuale. In un'intervista dell'ottobre 2008 ha successivamente affermato che, sebbene tutte le forze politiche abbiano preso spunto dal Piano (tanto da indurlo a reclamare ironicamente i diritti d'autore), Silvio Berlusconi era l'unico che poteva attuarlo. Dello stesso avviso furono Mario Guarino, Sergio Flamigni e Umberto Bossi.\nNel 2010 \u00e8 stato reso disponibile on line dal giornale italiano \"Il Fatto Quotidiano\".\nL'analisi della commissione P2.\nNella relazione conclusiva dei suoi lavori parlamentari, la commissione Anselmi accert\u00f2 l'esistenza di una struttura segreta che aveva elaborato un piano articolato di riforma dello Stato e della vita pubblica italiani, da realizzarsi entro un orizzonte temporale non precisato. Il piano fu redatto al di fuori delle sedi istituzionali preposte dalla Costituzione, e in assenza di un qualsiasi coinvolgimento democratico degli elettori e dell'opinione pubblica. Nel testo del piano diffuso dai media al tempo della scoperta, e reperibile su Internet, si delinea principalmente la fotografia di uno stato ideale, che avrebbe dovuto tendere a divenire realt\u00e0. Tuttavia, non sono analizzate la situazione esistente e la modalit\u00e0 di attuazione del piano: soggetti e attivit\u00e0, scadenze temporali, costi e modalit\u00e0 di finanziamento, strumenti normativi, politiche di gestione delle eccezioni e dei casi particolari, delle antinomie con normative preesistenti al piano, della gestione di un transitorio graduale dalle situazioni date a quella pianificata. \nAl termine dei lavori della commissione parlamentare d'inchiesta, non vi furono sostanzialmente ulteriori atti ufficiali del Parlamento a integrazione delle liste dei nominativi o del testo del piano di rinascita democratica, resi necessari dal rinvenimento di nuovi documenti o dal rilascio di nuove dichiarazioni alla stampa da parte di alcuni dei nominativi presenti nelle liste dei tesserati sequestrate dalle forze di polizia italiane.\nObiettivi principali.\nI suoi obiettivi essenziali consistevano in una serie di riforme e modifiche costituzionali al fine di:\nIn particolare andavano programmate azioni di Governo, di comportamento politico ed economico, nonch\u00e9 di atti legislativi, per ottenere ad esempio nel settore dell'istruzione di:\nAlcuni punti del piano sono stati completamente attuati mentre altri solo a livello parziale, nel campo istituzionale, di assetto economico nel mondo imprenditoriale e soprattutto nei mass media. Altri sono stati riproposti dalle forze politiche, anche di tendenza opposta. I principali punti furono:\nObiettivi strumentali.\nSindacati.\nIl primo obiettivo \u00e8 collegato al tema della insufficiente delimitazione di chiari confini e della sovrapposizione di poteri, che indeboliscono lo Stato. Come esempio: \nI due obiettivi si realizzano con due ipotesi: \nProvvedimenti a medio e lungo termine.\nIl ruolo della stampa: "}
{"id": "298294", "revid": "104265", "url": "https://it.wikipedia.org/wiki?curid=298294", "title": "Maurice Bellet", "text": "\u00c8 stato professore di filosofia presso l'\"Istituto Cattolico\" di Parigi e primo collaboratore non gesuita della rivista \"Christus\".\nLa sua corposa opera (pi\u00f9 di 40 titoli, tra cui anche quattro romanzi) spazia dalla teologia alla psicoanalisi, dalla filosofia all'economia.\nIl principale tema trattato \u00e8 il futuro della fede cristiana di fronte al declino del Cristianesimo inteso come sistema ideologico e come istituzione e le prospettive per l'umanit\u00e0. Maurice Bellet cerca di superare gli scogli di un atteggiamento dogmatico, per aprire degli orizzonti nuovi, adottando un tono fraterno (come ad esempio nell'opera \"Il corpo alla prova\") o critico (come ad esempio in \"Le Dieu pervers\"), contro un certo cristianesimo arcaico fondato sulla paura e sulla colpa. \u00c8 vicino, per l'affinit\u00e0 dei temi trattati e per molte delle conclusioni cui giunge (ad esempio, il suo modo di considerare personali anche le questioni pi\u00f9 generali, come nel caso della spiritualit\u00e0 o dell'economia globale), al pensiero di Raimon Panikkar.\nOpere di Bellet in italiano.\nArticoli.\n\u201cL'economia in un vicolo cieco\u201d, in AA.VV., \"Il delirio dell'economia\", pp. 1-97\n\u201cDalla rassegnazione alla trasformazione del desiderio\u201d, in AA.VV., \"Derive e destino dell'Europa\", l'Altrapagina, pp. 7-38\n\u201cIl sogno\u201d, in M. Bellet-Jin Si Yan, \"Il sogno\", pp. 137-224\n\u201cUna parola felice\u201d, in AA.VV., \"Il cristianesimo sta morendo?\", pp. 7-41\n\u201cL'imprevedibile nascita dell'umano\u201d, in AA.VV., \"Per una scienza dell'umano\", pp. 9-44\nOpere su Bellet.\nP. Calabr\u00f2, \"La verit\u00e0 cammina con noi. Introduzione alla filosofia e alla scienza dell'umano di Maurice Bellet\", Il Prato, Padova 2014\nP. Calabr\u00f2, \"Attenti al lupus. Ammalarsi di cristianesimo secondo Maurice Bellet\", in \u00abSamgha\u00bb, maggio 2014\nF. Dossi, \"Passaggio fra le acque. Interpretazioni psicanalitiche e religiose dell'angoscia\", Glossa, Milano 2005\nF. Dossi, \u201cIl fuoco della divina tenerezza\u201d, in \u00abFamiglia oggi\u00bb, n\u00ba 12, dicembre 2005\nA. Rossi, \u201cBisogna ripensare tutto\u201d, intervista a Maurice Bellet, in \u00abL'Altrapagina\u00bb, dicembre 2004\nR. Taioli, \u201cIl canto del corpo. Saggio su Maurice Bellet\u201d, in \u00abTestimonianze\u00bb, n\u00ba 447/448, 2006\nR. Taioli, \u201cIl senso della gratuit\u00e0 in Maurice Bellet. Tracce per una antropologia\u201d, in \u00abCenobio\u00bb, Anno XLIX \u2013 settembre 2000, pp. 245-249"}
{"id": "298296", "revid": "287204", "url": "https://it.wikipedia.org/wiki?curid=298296", "title": "Sjoukje Dijkstra", "text": "La sua medaglia d'oro alle Olimpiadi di Innsbruck 1964 \u00e8 stata la prima per i Paesi Bassi nella storia dei Giochi olimpici invernali.\nBiografia.\nPur essendo nata in Frisia, Sjoukje Dijkstra pass\u00f2 l'infanzia ad Amstelveen, vicino ad Amsterdam, dove suo padre Luitzen (detto \"Lou\") aveva ottenuto un incarico come medico generico. Lou Dijkstra in giovent\u00f9 aveva gareggiato nel pattinaggio di velocit\u00e0, partecipando a varie edizioni dei campionati mondiali e alle Olimpiadi Invernali del 1936.\nSjoukje Dijkstra segu\u00ec le orme paterne sul ghiaccio sin da bambina, dedicandosi per\u00f2 al pattinaggio di figura. Inizialmente si allen\u00f2 in patria, prima ad Amsterdam poi all'Aia, ma nel corso degli anni 1950 trascorse diversi periodi di allenamento all'estero sotto la guida di Arnold Gerschwiler, a Richmond nel Regno Unito, e a Davos in Svizzera.\nNel 1956, ad appena quattordici anni, la Dijkstra partecip\u00f2 alle Olimpiadi di Cortina, classificandosi al dodicesimo posto. Nel 1959 ottenne le sue prime medaglie internazionali, il bronzo ai campionati europei e ai mondiali. Fu l'inizio della sua scalata alla vetta del pattinaggio di figura femminile. Nel 1960 vinse il suo primo titolo europeo, mentre alle Olimpiadi di Squaw Valley e ai mondiali fu seconda dietro alla statunitense Carol Heiss, che si ritir\u00f2 al termine della stagione per passare al professionismo.\nNelle quattro stagioni successive Sjoukje Dijkstra vinse tutte le principali competizioni. Vinse altri quattro titoli europei, e tre titoli mondiali (nel 1961 i campionati mondiali non si disputarono in segno di lutto per la morte dell'intera nazionale statunitense nell'incidente del volo Sabena 548). In patria venne eletta donna sportiva dell'anno per sei anni consecutivi, dal 1959 al 1964.\nAlle Olimpiadi del 1964 complet\u00f2 il suo \"palmar\u00e8s\" vincendo la medaglia d'oro, la prima ottenuta da uno sportivo dei Paesi Bassi nella storia dei Giochi olimpici invernali. A fine stagione si ritir\u00f2 dalle competizioni e pass\u00f2 al professionismo. Lavor\u00f2 per anni nella rivista sul ghiaccio \"Holiday on Ice\", fino al 1972."}
{"id": "298299", "revid": "11557", "url": "https://it.wikipedia.org/wiki?curid=298299", "title": "Kashrut", "text": ""}
{"id": "298300", "revid": "33689", "url": "https://it.wikipedia.org/wiki?curid=298300", "title": "Loom", "text": "Loom, stilizzato LOOM, \u00e8 un'avventura grafica prodotta e pubblicata nel 1990 dalla Lucasfilm Games (ora nota come \"LucasArts\"). \u00c8 stato il quarto gioco a usare il motore di gioco SCUMM. A capo del progetto fu Brian Moriarty, un ex dipendente della Infocom e autore di alcune avventure testuali divenute dei classici, come \"Wishbringer\" (1985), \"Trinity\" (1986) e \"Beyond Zork\" (1987).\nTrama.\nIn un mondo antico, la gente vive chiusa nel proprio clan e disdegna i contatti con altri popoli. Una donna appartenente alla corporazione dei tessitori decide di sfruttare il pi\u00f9 grande segreto del proprio clan, e \"tesse\" nel destino la nascita di un figlio. In seguito a questa grave colpa, viene immediatamente bandita dal villaggio ma il bambino, Bobbin Threadbare, rimane nel clan accudito dalla madre adottiva Hetchel.\nIl giorno del diciassettesimo compleanno di Bobbin, Hetchel viene trasformata in un cigno per castigo dagli anziani della gilda, che subito dopo vengono anch'essi misteriosamente trasformati in uccelli e fuggono attraverso un varco dimensionale, subito seguiti da Hetchel.\nBobbin si trova costretto a imparare le arti magiche e a viaggiare per il mondo cercando di fermare l'avvento del Caos.\nModalit\u00e0 di gioco.\nSul classico modello di interfaccia delle avventure grafiche \u00e8 stato innestato un elemento innovativo: le azioni devono essere svolte riproducendo un motivo musicale. Gli scenari suggeriscono nuovi motivi (nel contesto del gioco sono chiamati \"trame\", proponendo cos\u00ec un parallelo con il mondo dei tessitori) che possono essere suonati, una volta raggiunto il sufficiente livello di esperienza, per ripetere i fenomeni osservati.\nLa melodia, ripetuta al contrario, pu\u00f2 essere utilizzata per ottenere l'effetto opposto; le azioni non \"invertibili\" sono associate a un motivo con costrutto palindromo.\nSono disponibili tre livelli di difficolt\u00e0, ognuno si differenzia nel modo in cui le note suonate vengono evidenziate. Ad esempio, il livello \"Standard\" indica le note su una scala musicale sotto la staffa da mago, mentre il livello \"Expert\" non mostra le note e devono quindi essere interpretate ad orecchio. Nella versione originale, i giocatori esperti vengono ricompensati con una scena extra, che non compare giocando con le altre due difficolt\u00e0. In questa scena un chierico tenta di abbassare il cappuccio di Bobbin, ma scompare in un lampo di luce accecante venendo assorbito dal protagonista. \nLa successiva uscita della versione CD-ROM, tuttavia, mostra la stessa versione ridotta di questa scena con tutte le difficolt\u00e0 di gioco.\nSeguiti.\nLoom fu un buon successo commerciale (soprattutto la versione per FM Towns), almeno a quanto riporta l'autore Brian Moriarty. Non era tuttavia stato pianificato alcun sequel, nonostante il finale rimasto in sospeso, bench\u00e9 Moriarty, a gioco ultimato, cominci\u00f2 a partorire qualche idea su due possibili seguiti.\nIl primo gioco si sarebbe intitolato \"Forge\", con protagonista Rusty Nailbender, il giovane fabbro che Bobbin incontra nel primo gioco. Aiutato proprio dal tessitore (sotto forma di cigno), Rusty avrebbe dovuto strappare la Forgia dalle grinfie del Caos, che se ne appropria in Loom, trasformandola nella sua fortezza volante.\nL'ultimo capitolo avrebbe dovuto chiamarsi \"The Fold\", con personaggio principale la pastoressa Fleece Firmflanks. La trilogia sarebbe culminata con una battaglia di dimensioni epiche, con Rusty, Fleece, gli anziani tessitori e tutte le gilde unite sotto un'unica bandiera per sconfiggere Caos. Dopo la vittoria, Bobbin sarebbe divenuto capo dei tessitori, mentre Fleece e Rusty si sarebbero sposati.\nTuttavia Moriarty era gi\u00e0 impegnato con altri progetti e perse presto interesse per questi due potenziali seguiti. Nessun altro si sentiva in grado di portarli avanti in sua vece e perci\u00f2 tutto quanto fu abbandonato.\nNegli anni ci sono stati alcuni tentativi da parte dei fan di creare sequel amatoriali, per la gran parte con storie totalmente originali. Nessuno di questi progetti \u00e8 arrivato per\u00f2 alla conclusione.\nDel progetto freeware \"Forge: Loom Sequel\" \u00e8 stato distribuito il primo capitolo, \"Forge: Chapter One\".\nMusica.\nLa colonna sonora \u00e8 composta da stralci del balletto \"Il lago dei cigni\", riarrangiati per il protocollo MIDI. Di seguito la corrispondenza fra le scene del videogioco e gli atti del balletto:\nDistribuzione in Italia.\nLoom fu l'unica avventura sviluppata Lucasarts negli anni 90 a non venire mai ufficialmente distribuita in Italia. Secondo John Holder, allora presidente del distributore italiano Leader, tale decisione fu influenzata da alcuni disguidi con i rappresentanti commerciali della Lucasarts in Italia. La traduzione del titolo era stata avviata, ma i tempi di lavorazione sembravano andare per le lunghe. Nel momento in cui Leader, tramite il presidente John Holder, se ne lament\u00f2, Lucasarts decise di passare ad altra azienda di distribuzione per l'Italia: C.T.O. di Marco Madrigali.\nNel passaggio di consegne tra Leader e C.T.O., la traduzione di \"Loom' non fu mai ultimata e il gioco non venne distribuito in Italia."}
{"id": "298303", "revid": "122296008", "url": "https://it.wikipedia.org/wiki?curid=298303", "title": "Ferrari Enzo", "text": "La Ferrari Enzo Ferrari (spesso abbreviata semplicemente in Ferrari Enzo) \u00e8 un'autovettura coup\u00e9 prodotta dalla casa automobilistica italiana Ferrari in occasione dei 55 anni di attivit\u00e0 della casa di Maranello nel 2002 fino al 2004 in soli 399 esemplari.\nIl contesto.\nI primi test sulla meccanica della vettura vennero eseguiti sfruttando un prototipo che riproduceva le fattezze della Ferrari 348, fatta eccezione per il passo pi\u00f9 lungo.\nVenne poi presentata ufficialmente al Salone dell'automobile di Parigi nell'ottobre del 2002. Nata sulla base dell'esperienza in Formula 1, la \"Enzo\" \u00e8 una delle auto pi\u00f9 ammirate e ricercate dagli appassionati e dagli acquirenti del marchio. Esteticamente \u00e8 caratterizzata da un linguaggio stilistico estremamente tecnico e privo di velleit\u00e0. Stava per essere chiamata F60 ma in seguito il nome della vettura venne dedicato al fondatore dell'azienda Enzo Ferrari.\nLa produzione inizialmente prevista e programmata per la Enzo era stata limitata a 349 esemplari. Il modello per\u00f2 ebbe un tale successo che per la prima volta, e secondo alcuni anche con una caduta di stile, la Ferrari aument\u00f2 il numero originariamente deciso portandolo a 399. A questo proposito Luca Cordero di Montezemolo disse: \"Anche se sono molto attento ai numeri e all'esclusivit\u00e0, ho dovuto prendere atto del fatto che avremmo scontentato troppi collezionisti non aumentando la produzione della Enzo Ferrari\". La produzione di questa vettura \u00e8 durata dal 2002 al 2004.\nUn ulteriore esemplare \u00e8 stato costruito per essere donato nel 2005 dalla Ferrari a papa Giovanni Paolo II, che la mise all'asta per poi devolvere in beneficenza l'intera somma ricavata. Questo particolare modello viene battuto ad un'asta a Monterey nel 2015 per la considerevole cifra di $ 6.050.000.\nAcquistare una Enzo non era cos\u00ec semplice: per averla era la Ferrari stessa a contattare la clientela, selezionandola tra alcuni V.I.P. e persone che gi\u00e0 possedevano o avevano posseduto un totale di cinque modelli Ferrari. I clienti erano quindi chiamati a Maranello per personalizzare e rendere unico il proprio esemplare in una apposita linea di produzione dedicata alla Enzo. Le varianti comprendevano la scelta del sedile su misura tra quattro taglie disponibili (S, M, L, XL) e la regolazione della pedaliera tra sedici possibili configurazioni. Il prezzo in Italia venne fissato in \u20ac 665.000,00. Nonostante per la carrozzeria fossero disponibili tutti i colori della gamma Ferrari, la quasi totalit\u00e0 delle vetture venne ordinata, prodotta e venduta in colore Rosso Corsa, anche per tradizione della serie 288 GTO, F40, F50. Solo sei esemplari furono realizzati in color Argento Metallizzato.\nCaratteristiche e meccanica.\nLa Enzo dispone di un motore V12 di 65\u00b0 aspirato chiamato F140 B, montato in posizione centrale di 5998 cm\u00b3 erogante 660 cavalli a 7800 giri/min e 657 Nm con rapporto di compressione di 11,2:1. Telaio e carrozzeria sono interamente realizzati in fibra di carbonio, le sospensioni sono a doppio quadrilatero deformabile sia all'avantreno che al retrotreno. I freni sono realizzati in composito ceramica-carbonio e la potenza alle ruote posteriori viene gestita attraverso un cambio a 6 marce sequenziale con paddle al volante.\nLa sua linea si deve, come per molti altri modelli Ferrari, alla carrozzeria Pininfarina. L'elevata conoscenza ed esperienza Ferrari nel campo della Formula 1 hanno inciso profondamente nello sviluppo aerodinamico della vettura che, sorprendentemente, non fa uso di un vero e proprio alettone posteriore ma di una piccola appendice aerodinamica che si inclina quando si raggiungono velocit\u00e0 superiori agli 80\u00a0km/h. Gran parte del carico aerodinamico \u00e8 infatti generato dal fondo appositamente studiato della vettura che con l'ausilio degli estrattori posteriori crea un effetto deportante.\nData la configurazione esclusivamente sportiva della vettura, non ha n\u00e9 impianto stereo n\u00e9 alzacristalli elettrici.\nLe prestazioni di questa vettura costituiscono un caso piuttosto singolare: mentre i dati circa l'accelerazione sono stati normalmente comunicati dalla Casa, il dato relativo alla velocit\u00e0 massima raggiunta non \u00e8 mai stato indicato con precisione. Circa il tempo di copertura degli 0 a 100\u00a0km/h, la Enzo impiega appena 3,65 secondi. Impiega poi meno di 10 secondi per passare da 0 a 200\u00a0km/h; con partenza da fermo, copre il chilometro in 19,6 secondi, con una velocit\u00e0 massima superiore ai 350\u00a0km/h. Ci\u00f2, al momento dell'uscita, la rendeva la Ferrari stradale di serie pi\u00f9 veloce mai prodotta.\nVetture derivate.\nLa Maserati MC12 \u00e8 stata la prima derivata della Enzo. La Ferrari FXX e la FXX Evo ne sono un'evoluzione non omologata per l'utilizzo stradale.\nDallo stesso telaio della Enzo \u00e8 stata costruita anche la Ferrari P4/5, esemplare unico realizzato su ordinazione per James Glickenhaus, facoltoso appassionato americano."}
{"id": "298305", "revid": "1543377", "url": "https://it.wikipedia.org/wiki?curid=298305", "title": "Lou Dijkstra", "text": "Biografia.\nDi professione medico, nel 1942 si trasfer\u00ec con la famiglia ad Amstelveen dove aveva ottenuto un incarico come medico condotto. Sua figlia Sjoukje Dijkstra divent\u00f2 un'eccellente pattinatrice di figura, e vinse la prima medaglia d'oro ai Giochi olimpici invernali per i Paesi Bassi.\nCarriera.\nAi Campionati mondiali completi di pattinaggio di velocit\u00e0 si classific\u00f2 diciassettesimo nel 1933 a Trondheim, undicesimo nel 1935 a Oslo e diciottesimo l'anno dopo a Davos. Ai campionati europei del 1936 fu sedicesimo.\nPartecip\u00f2 ai IV Giochi olimpici invernali a Garmisch-Partenkirchen nel 1936. Fu 24\u00ba nei 500\u00a0m, 20\u00ba nei 1500\u00a0m, 16\u00ba nei 5000\u00a0m, 20\u00ba nei 10000m."}
{"id": "298307", "revid": "108919117", "url": "https://it.wikipedia.org/wiki?curid=298307", "title": "Ippodromo di Agnano", "text": "L'ippodromo di Agnano \u00e8 un impianto sportivo adibito principalmente alle corse ippiche, al trotto, al galoppo e ostacoli, uno dei pi\u00f9 antichi e famosi d'Italia.\n\u00c8 particolarmente conosciuto a livello internazionale in quanto sede del \"Gran Premio Lotteria di Agnano\", una delle corse ippiche pi\u00f9 importanti del calendario internazionale del Trotto.\nL'impianto.\nSorge nell'omonima zona di Napoli fra il parco naturale degli Astroni e le terme di Agnano, ha una capienza di 16.000 spettatori. Nel parterre sono disponibili un bar ed un ristorante, nonch\u00e9 i picchetti e la sala scommesse. Qui nel 2002 il celebre cavallo Varenne stabil\u00ec il record di corsa a tempo, tuttora imbattuto.\nNella tarda primavera l'ippodromo di Agnano ospita una delle corse pi\u00f9 blasonate del calendario ippico internazionale: il Gran Premio Lotteria di trotto, corsa che vanta sin dal 1947 la partecipazione dei pi\u00f9 importanti cavalli nonch\u00e9 i \"drivers\" del panorama mondiale. L'impianto \u00e8 spesso utilizzato anche come sede per concerti e manifestazioni di vario genere tra le quali, in maggio, la \u201cSettimana napoletana del cavallo\u201d dove sono assegnati il premio \u201cCavallo dell'anno\u201d e quello per il \u201cFantino dell'anno\u201d.\nLe piste.\nL'area delle piste si sviluppa per una superficie di circa 204.000\u00a0m\u00b2 sia per il trotto che il galoppo, 126.000\u00a0m\u00b2 per le piste da allenamento, 39.000\u00a0m\u00b2 alle scuderie e aree \"extra\" per la ristorazione ed i servizi. La pista del galoppo \u00e8 in erba naturale, ha forma circolare e misura 2.436\u00a0m con una dirittura d'arrivo di circa 800\u00a0m e con pista dritta di circa 1000\u00a0m La pista per il trotto, in sabbia, \u00e8 di forma ovale e misura circa 1000\u00a0m Sono inoltre presenti tre piste da sgambatura e allenamento in erba ed in sabbia.\nIl Parco Ippodromo.\nNegli ultimi anni l'ippodromo ha aperto le porte alla citt\u00e0 offrendosi come struttura dedicata all'intrattenimento. Il Parco Ippodromo ospita concerti, discoteca, spazi mercatali (fra cui un mercato delle pulci che si tiene ogni domenica) e fieristici, un'area dedicata ai bambini e alle famiglie."}
{"id": "298311", "revid": "1543377", "url": "https://it.wikipedia.org/wiki?curid=298311", "title": "Universit\u00e0 degli Studi di Parma", "text": "L'Universit\u00e0 degli Studi di Parma \u00e8 un'universit\u00e0 statale, fra le pi\u00f9 antiche del mondo.\nStoria.\nL'Universit\u00e0 di Parma affonda le proprie radici prima dell'anno mille: il decreto imperiale del 962 (conservato nell'archivio vescovile), conferito dall'imperatore Ottone I al vescovo di Parma Uberto, sanc\u00ec l'istituzionalizzazione a Parma di una scuola superiore di diritto, indirizzata alla formazione della professione notarile.\nNel medioevo la citt\u00e0 fu sede rinomata di studi e richiam\u00f2 studenti anche da paesi d'oltralpe. Le varie redazioni degli statuti comunali medievali provvederono in pi\u00f9 punti a disciplinare le attivit\u00e0 di scolari, maestri e dottori, testimoniando il radicamento in citt\u00e0 dello \"Studium\" parmense.\nLo \"Studium\" fu soppresso nel 1387 da Gian Galeazzo Visconti in quanto predilesse quello di Pavia.\nFu successivamente rifondato da Niccol\u00f2 III d'Este nel 1412 configurandolo come universit\u00e0. Con l'avvento dei Farnese in citt\u00e0, nel 1545, furono istituiti il collegio dei Nobili, la biblioteca Palatina, l'Accademia di belle arti e l'orto botanico. Dopo le del periodo napoleonico, l'ateneo torn\u00f2 alla sua tradizionale configurazione durante il ducato di Maria Luigia d'Austria sviluppandosi in maniera costante a partire dalla fine dell'Ottocento.\nStruttura.\nL'Universit\u00e0 degli Studi di Parma dal gennaio 2017 svolge la sua attivit\u00e0 di didattica e ricerca attraverso nove dipartimenti:\nI vari dipartimenti possono essere accorpati in quattro poli principali:\nCampus.\nL'Universit\u00e0 di Parma \u00e8 uno dei pochi Atenei in Italia ad avere un vero e proprio campus: denominato \"Parco area delle scienze\", si estende su un'area di settantasette ettari nella zona sud della citt\u00e0 di Parma dove hanno sede i dipartimenti di area scientifica. Oltre alle strutture per l'attivit\u00e0 didattica e di ricerca (aule, laboratori, spazi studio e biblioteche), il campus ospita mense per il personale e per gli studenti dell'Ateneo, centri congressi, la sede del centro linguistico di Ateneo, l'Istituto IMEM-CNR e gli impianti sportivi gestiti dal centro universitario sportivo (CUS).\nNel giugno 2014, \u00e8 stato varato il progetto \"Mastercampus\" atto alla creazione di tre poli insediativi dell'Ateneo \u2013 il campus delle Medicine, le scienze umane nel centro storico e quello del quartiere dell'Oltretorrente \u2013 da affiancarsi a quello scientifico. Nell'ambito del progetto, nel 2014 \u00e8 stato inaugurato un nuovo Polo didattico in via Kennedy, nei pressi del Parco Ducale, mentre nel 2016 \u00e8 stato inaugurato il \"Tecnopolo\", destinato ai centri interdipartimentali per la ricerca applicata.\nBiblioteche.\nIl sistema bibliotecario di Ateneo \u00e8 costituito da venti biblioteche distribuite nel contesto cittadino all'interno dei principali poli didattici.\nMusei.\nL'Universit\u00e0 degli studi di Parma gestisce i seguenti musei e collezioni:\nCoro e orchestra.\nAll'Ateneo sono legate anche le realt\u00e0 del coro universitario intitolato a Ildebrando Pizzetti, fondato nel 1968 per volont\u00e0 di studenti e docenti dell'Ateneo, e dell'Orchestra dell'Universit\u00e0 di Parma, riconosciuta come centro musicale universitario nel 2005."}
{"id": "298315", "revid": "767487", "url": "https://it.wikipedia.org/wiki?curid=298315", "title": "Angolo critico", "text": "In ottica geometrica, nel contesto della rifrazione, l'angolo critico (noto anche come angolo limite) \u00e8 quell'angolo d'incidenza oltre il quale si ottiene una riflessione interna totale.\nL'angolo di incidenza \u00e8 misurato rispetto alla normale all'interfaccia tra due mezzi. Esso \u00e8 dato dalla relazione:\ndove \u03b8c \u00e8 l'angolo critico, \"n\"2 \u00e8 l'indice di rifrazione del mezzo meno denso ed \"n\"1 \u00e8 l'indice di rifrazione del mezzo pi\u00f9 denso. Questa equazione \u00e8 facilmente ottenibile dalla Legge di Snell imponendo un angolo di rifrazione pari a novanta gradi. A titolo di esempio, considerando un raggio di luce che si propaga dal vetro al vuoto si ottiene un angolo critico di circa 42\u00b0.\nLa riflessione interna totale si ottiene solamente se il raggio luminoso incidente si trova nel mezzo pi\u00f9 denso. Se il raggio incidente \u00e8 esattamente all'angolo critico, il raggio rifratto \u00e8 tangente all'interfaccia nel punto di incidenza."}
{"id": "298327", "revid": "2194416", "url": "https://it.wikipedia.org/wiki?curid=298327", "title": "Sistema legacy", "text": "Un sistema legacy, in informatica, \u00e8 un sistema informatico, un'applicazione o un componente obsoleto, che continua ad essere usato poich\u00e9 l'utente (di solito un'organizzazione) non intende o non pu\u00f2 rimpiazzarlo. Legacy equivale a versione \"retrodatata\" (rispetto ai sistemi/tecnologie correnti). In italiano si possono usare i 3 termini seguenti:\"obsoleto, vecchio, fuori commercio\".\nIn alcuni casi ricorrere alla versione/ambiente legacy \u00e8 obbligatorio per poter accedere a determinate condizioni/ambienti operativi (ad esempio succede per la configurazione di avvio del computer o quando occorre installare vecchi dispositivi hardware). In pratica: modalit\u00e0 di avvio legacy nel BIOS per aggirare le impostazioni UEFI oppure l'utilizzo di driver legacy per poter utilizzare una periferica datata su sistemi operativi pi\u00f9 recenti.\nCon questo termine si indicano i sistemi IT che utilizzano tecnologie meno recenti (di solito si tratta di sistemi informatici con architettura hardware centralizzata, ovvero con un mainframe) oppure periferiche o componenti elettronici di impianti industriali o macchine professionali datati e per questo motivo sono molto difficili da interfacciare con i sistemi pi\u00f9 recenti. Per tale interfacciamento si pu\u00f2 ricorrere a sistemi middleware, ma il costoso utilizzo di questi ultimi spesso decreta la sostituzione del legacy con tecnologie odierne.\nIl termine pu\u00f2 essere usato per riferirsi a sistemi antiquati. Le ragioni che inducono a mantenere sistemi legacy sono soprattutto dovute ai costi sostenuti a suo tempo per la loro implementazione e ai costi da sostenere per la migrazione a nuovi sistemi."}
{"id": "298332", "revid": "124841591", "url": "https://it.wikipedia.org/wiki?curid=298332", "title": "Sferisterio di Macerata", "text": "Lo Sferisterio di Macerata \u00e8 un teatro all'aperto situato nel centro storico di Macerata (a ridosso delle mura urbiche, adiacente alla Porta Picena, pi\u00f9 comunemente detta Porta Mercato). Un'arena semicircolare originariamente destinata al gioco del pallone col bracciale, molto in voga nel centro Italia nel XIX secolo e successivamente riadattata a luogo per concerti e teatro d'opera, (l'unico della regione all'aperto con i palchi) ritenuto di acustica perfetta da cantanti e direttori d'orchestra, e sede di diversi festival culturali.\nL'edificio \u00e8 stato progettato nel 1823 dall'architetto neoclassico Ireneo Aleandri (progettista, tra l'altro, del viadotto dell'Ariccia e del Teatro Nuovo \"Gian Carlo Menotti\" di Spoleto).\nHa una capienza massima di circa 2500 posti (fino a 3000, includendo la balconata) e dal 1967 \u00e8 noto per la stagione lirica estiva, trasformata nello \"Sferisterio Opera Festival\" nel 2006 dall'allora direttore artistico Pier Luigi Pizzi, e nel 2012 in \"Macerata Opera Festival\", dal direttore artistico Francesco Micheli, in carica fino al 2017.\nDa ottobre 2017 il Macerata Opera Festival ha un nuovo assetto che vede Luciano Messi sovrintendente, Barbara Minghetti direttrice artistica e Francesco Lanzillotta direttore musicale.\nNel 2005, dopo anni che la manifestazione si svolgeva a Recanati, per la prima volta si sono svolte qui le finali del concorso Musicultura, vinto da Simone Cristicchi con la canzone \"Studentessa universitaria\".\nStoria.\nLo Sferisterio di Macerata fu edificato, come gran parte dei teatri storici marchigiani del Sette-Ottocento, grazie all'iniziativa di un gruppo di privati benestanti cittadini, i Cento Consorti, con a capo Guarnieri Pacifico e il Gonfaloniere Nicola Ranaldi, che, desiderosi di donare alla citt\u00e0 una nuova struttura per il pubblico spettacolo, si tassarono per finanziarne la realizzazione. Come ricorda l'iscrizione sulla facciata:\nSe il sistema di finanziamento fu analogo a quello utilizzato per l'edificazione dei teatri, differente era il genere di spettacolo che la struttura avrebbe ospitato. Nello Sferisterio, infatti, si disputavano competizioni di pallone a bracciale, attivit\u00e0 atletica largamente diffusa e considerata principale gioco nazionale italiano in quel periodo, nonch\u00e9 talvolta vi furono esibizioni di tauromachia.\nIl 9 maggio 1819 la Congregazione Pallonaria \"il Circo\" band\u00ec un concorso di progetto per l'ideazione dell'opera, eleggendo a giudici l'Accademia di belle arti di Bologna e l'Accademia nazionale di San Luca. Lo svolgimento della fase progettuale e quello della realizzazione dell'edificio furono piuttosto travagliati. L'incarico fu affidato in un primo momento all'ingegnere maceratese Salvatore Innocenzi che inizi\u00f2 i lavori di edificazione nel 1820. Sospesi i lavori per tre anni, nel 1823 si chiam\u00f2 a completare l'opera, sulla base di un nuovo progetto, il ventottenne architetto Ireneo Aleandri (1795-1885), impegnato nello stesso periodo alla costruzione del Teatro Feronia di San Severino Marche.\nInaugurato nel 1829 con una grande festa, durante 91 anni ospit\u00f2 eventi sportivi di vario genere e spettacoli circensi. Per i tornei di pallone a bracciale, la squadra locale era molto seguita quindi, nei primi anni del secolo scorso, aggiungendo tribune mobili l'impianto ospitava circa 10.000 tifosi che incitavano gli atleti durante le gare. Difatti qui gareggiarono i migliori pallonisti di pi\u00f9 generazioni compreso il celeberrimo Carlo Didimi immortalato da Giacomo Leopardi nella nota ode A un vincitore nel pallone.\nNel 1920, dopo che per un paio d'anni era diventato il campo da gioco anche della locale squadra di calcio, fu oggetto di restauro e sistemazione, che trasformarono l'edificio in struttura adatta ad accogliere rappresentazioni liriche.\nOpera Festival.\nL'Aida di Giuseppe Verdi fu la prima opera rappresentata nel 1921, sotto gli auspici della Societ\u00e0 Cittadina, guidata dal conte Pieralberto Conti.\nL'arena venne trasformata in un vero e proprio teatro all'aperto. Si costru\u00ec un vastissimo palcoscenico parabolico, con l'orchestra disposta subito a ridosso, e attorno vennero collocate poltrone e sedie numerate. Nel mezzo del muro si apr\u00ec una grande porta per consentire il trionfo del conquistatore egiziano. Plinio Codognato, cartellonista dell'Aida di Verona, e il pittore Emilio Lazzari fecero i manifesti.\nCon la marcia trionfale salirono sulla scena oltre mille comparse, insieme a cammelli, cavalli e buoi. Aida venne interpretata da Francisca Solari e, nelle vesti di Radames, cant\u00f2 il grande tenore Alessandro Dolci.\nSi accrebbero al massimo le capacit\u00e0 ricettive ed ospitaliere e vennero inventati mille accorgimenti\nper alleviare e prolungare il soggiorno in citt\u00e0. L'Aida venne replicata per 17 serate. Si ebbero oltre 70.000 presenze: record mai eguagliato a Macerata.\nL'anno successivo si allest\u00ec La Gioconda, poi un lungo silenzio interrotto soltanto nel 1927, quando il tenore recanatese Beniamino Gigli tenne un concerto per i mutilati e gli invalidi della Grande Guerra.\nDopo la guerra e fino a met\u00e0 degli anni '60, rarissime erano state le occasioni per ascoltare il \u2018bel canto\u2019 nelle Marche.\nNel 1967 Carlo Perucci, marchigiano di San Benedetto del Tronto costituisce il primo \u00abCircuito lirico delle Marche\u00bb e spera di fare di tutto ci\u00f2 un ente stabile.\nQuando arriva a Macerata propone un allestimento dentro lo Sferisterio e gli amministratori dell'epoca accettarono entusiasti. In poco tempo si realizz\u00f2 un nuovo palcoscenico, l'illuminazione teatrale e vennero aperti tre archi sulla parete di fondo.\nPerucci ritorn\u00f2 con contratti straordinari: l'\"Otello\" di Giuseppe Verdi con Del Monaco e Protti; Madama Butterfly di Giacomo Puccini, con Antonietta Stella e Nicola Ruggeri. Il 3 agosto si spensero le luci e partirono le note verdiane.\nDa allora ogni estate si organizza una stagione operistica di rilevanza internazionale che si affianca a Verona e a Caracalla.\nCarlo Perucci rimase direttore artistico per 28 anni. Il fascino particolare dello Sferisterio divenne parte della scenografia. Questo contesto e l'ottima acustica hanno reso possibile l'ascolto delle migliori voci del \u2018bel canto\u2019 mondiale. Arriva in quegli anni allo Sferisterio anche il grande balletto della Fracci e di Nureyev.\nTra i tanti allestimenti memorabili, nel 1984, troviamo la Boh\u00e8me per la regia di Ken Russell, il \"Don Giovanni\" con le scene di Enrico Job; la \"Traviata\" e la \"Lucia di Lammermoor\" con le scene del boemo Josef Svoboda, della \"Turandot\" di Hugo De Ana; la \"Tosca\" e il \"Faust\" di De Fl\u00f2; un'altra \"Boh\u00e8me\", quella di Leo Muscato, con il suo premio Abbiati \u00e8 il pi\u00f9 recente riconoscimento dell\u2019opera maceratese. Indimenticabile anche l'\"Oberto, Conte di San Bonifacio\", rappresentato nel 1999 al teatro \"Lauro Rossi\", e la commissione d'opera \"Shi (Si faccia)\" sulla vita di Padre Matteo Ricci, che ha debuttato in anteprima mondiale nel 2017 sempre al teatro \"Lauro Rossi\".\nSono gli anni di Orazi direttore artistico ed ormai allo Sferisterio hanno cantato tutte le migliori\nvoci mondiali; tra gli altri, Luciano Pavarotti, Pl\u00e1cido Domingo, Montserrat Caball\u00e9, Marilyn Horne, Fiorenza Cossotto, Ruggero Raimondi, Mariella Devia, Jos\u00e9 Carreras, Katia Ricciarelli, Renato Bruson, Raina Kabaivanska.\nLa misura del successo delle Stagioni di Macerata Opera \u00e8 data dalla vincita (per tre volte) dal 1992 del Premio Franco Abbiati della Critica Musicale Italiana; dal fatto che ben tre enti lirici (l'Opera di Roma, il Teatro Comunale di Bologna e La Scala di Milano) abbiano utilizzato nelle loro Stagioni delle produzioni dello Sferisterio.\nIl 2006 \u00e8 l'anno della trasformazione: la rassegna estiva diviene un \u2018Festival\u2019. Il cambiamento arriva con la direzione artistica di Pier Luigi Pizzi; milanese di nascita ma veneziano di adozione, \u00e8 regista, scenografo e costumista di fama internazionale.\nUna carriera artistica ultra cinquantennale ricca di numerosi e prestigiosi riconoscimenti: \"Legion d'honneur\" e \"Officier des arts et des Lettres\" in Francia, i pi\u00f9 recenti \u2018Una vita nella musica 2005\u2019 dall'Associazione culturale Arthur Rubinstein e l'onorificenza di \u2018Gran Ufficiale al Merito della Repubblica Italiana\u2019. La stagione da lui pensata e realizzata si sviluppa intorno a un unico tema dominante che attraversa la scelta dei titoli in cartellone e il loro allestimento.\nViene per l'occasione ripristinato il palcoscenico parabolico e torna la suggestione della grande parete \u2018metafisica\u2019 dell'antico muro in cotto del pallone al bracciale.\nNel 2006, a duecentocinquanta anni dalla nascita di Mozart, lo Sferisterio Opera Festival non poteva non aprirsi che con una sua opera: \"Il flauto magico\", in un originalissimo e coraggioso allestimento massonico. Il tema conduttore del neonato Festival diviene allora \"Il Viaggio Iniziatico\".\nDa quel momento in ogni stagione la scelta delle opere in cartellone \u00e8 attraversata da un fil rouge tematico, a dimostrazione della grande vitalit\u00e0 intellettuale del melodramma: \"Il gioco dei potenti\" nel 2007 con \"Macbeth\", \"Maria Stuarda\", \"Norma\" e il Gala di ballo con Roberto Bolle e Alessandra Ferri, \"La seduzione\" nel 2008 con \"Carmen\", da segnalare per il debutto alla regia del due volte premio Oscar, Dante Ferretti, maceratese di nascita, \"Tosca\" e l'esecuzione della \"Cleopatra\" di Lauro Rossi nel Teatro dedicato al compositore maceratese; \"L'inganno\" \u00e8 il tema del 2009 che vede l'allestimento del \"Don Giovanni\" al Teatro Lauro Rossi, \"Madama Butterfly\" e \"La Traviata\" oltre alla prima mondiale dell'opera \"Le malentendu\" di Matteo D'Amico tratta dall'opera di Albert Camus; nel 2010 il tema \u00e8 \"A maggior gloria di Dio\"; in programma \"Attila\", \"Juditha triumphans\", \"I Lombardi alla prima crociata\", \"La forza del destino\", \" Faust\". La stagione 2011, dal tema \"Libert\u00e0 e destino\" prevede l'allestimento di \"Un ballo in maschera\", \"Rigoletto\" e, al Teatro Lauro Rossi, \"Cos\u00ec fan tutte\".\nNel gennaio 2012 viene nominato direttore artistico del Festival il regista Francesco Micheli e la manifestazione assume il titolo di Macerata Opera Festival.\nViene mantenuta la struttura tematica del festival: l'edizione 2012, intitolata \"Allievi e Maestri\" viene dedicata a Josef Svoboda, nel decennale della morte. Viene riproposta, venti anni dopo la prima messa in scena, la celebre La Traviata degli specchi, seguita dalle nuove produzioni de La Boh\u00e8me (regia di Leo Muscato, che anche per questo spettacolo viene premiato con il Premio Abbiati come miglior regista) e Carmen (regia di Serena Sinigaglia). Tra gli eventi collaterali viene programmata \"La notte dell'opera\", una festa che prevede spettacoli in vari luoghi della citt\u00e0, collegati al tema della stagione.\nIl 2013 celebra il centenario verdiano con Nabucco e Il trovatore, e quello di Britten con Il piccolo spazzacamino al Teatro Lauro Rossi, declinando il tema \"Mura e divisioni\".\nL'edizione 2014, la Cinquantesima, dal tema \"L'opera \u00e8 donna\", prevede nuovi allestimenti di Aida e Tosca oltre alla ripresa de La traviata di Svoboda; le tre opere sono dirette da tre direttori donne (Julia Jones, Eun Sun Kim, Speranza Scappucci). Nel 2015 inizia il triennio legato alle mappe dell'anima, con una stagione intitolata Nutrire l'anima, fortemente legata al tema di Expo 2015. Nel 2016 il luogo scelto nella mappa dell'anima del Macerata Opera Festival \u00e8 il Mediterraneo fatto di drammi, tragedie e struggimenti. L'Oriente, invece, \u00e8 l'approdo del 2017.\nDa ottobre 2017 il Macerata Opera Festival ha un nuovo assetto che vede Luciano Messi sovrintendente, Barbara Minghetti direttrice artistica e Francesco Lanzillotta direttore musicale."}
{"id": "298335", "revid": "287204", "url": "https://it.wikipedia.org/wiki?curid=298335", "title": "L'ultimo cavaliere (Stephen King)", "text": "L'ultimo cavaliere \u00e8 un romanzo fantasy scritto da Stephen King, pubblicato nel 1982, primo volume della \"saga della Torre Nera\", considerata da King il suo \"opus magnum\", ispirata dal poema \"Childe Roland alla Torre Nera giunse\" di Robert Browning.\nPubblicato originariamente in sei parti sulla rivista \"The Magazine of Fantasy and Science Fiction\", dall'ottobre 1978 al novembre 1981, fu raccolto per la prima volta in volume nel 1982 in un'edizione limitata della piccola casa editrice Donald M. Grant Publisher di West Kingston, Rhode Island. Fu riedito per il grande pubblico nel 1988 da Plume.\nNel 2003 \u00e8 stata pubblicata un'edizione ampiamente rivista ed ampliata, per rendere il romanzo coerente nei contenuti e nello stile agli ultimi romanzi della serie, pubblicati vent'anni dopo.\n\"L'ultimo cavaliere\" \u00e8 composto da una serie di flashback che alternano la sua ricerca con immagini della sua infanzia. Nonostante sia la pi\u00f9 enigmatica tra le storie presentate da King, il libro \u00e8 un'ottima introduzione al resto della serie, fatta di libri pi\u00f9 concreti e lineari nella stesura.\nTrama.\nL'incipit del libro \u00e8 \u00abL'uomo in nero fugg\u00ec nel deserto e il pistolero lo segu\u00ec\u00bb (\"\u00abThe man in black fled across the desert and the gunslinger followed\u00bb\").\nIl mondo in cui \u00e8 ambientato il romanzo \u00e8 \"andato avanti\" nel senso che c'\u00e8 stata una catastrofe che l'ha sconvolto facendolo tornare a un mondo simile al Far West nel 1800, privo di tecnologia. Il protagonista \u00e8 Roland di Gilead, un pistolero che appartiene a un ordine cavalleresco di cui \u00e8 l'ultimo membro (gli altri sono morti in una guerra). Gran parte del mondo rimasto \u00e8 un deserto in cui la maggior parte della popolazione vive nella zona pi\u00f9 fertile: nessuno ha mai superato il deserto, popolato da mutanti e demoni. Roland sta inseguendo un misterioso e potente stregone, \"l'uomo in nero\", e vuole raggiungerlo attraverso il deserto fino a una misteriosa Torre Nera.\nRoland arriva nel paese di Tull dove trova l'ospitalit\u00e0 di Sheb e di Allie (i due diventano amanti). Tempo prima per\u00f2 era passato al villaggio anche l'uomo in nero e aveva resuscitato un uomo: Nort. Quindi, mentre gli altri fuggivano ha consegnato una lettera a Allie in cui ordinava a lei di non dire a Nort la parola \"Diciannove\". Allie si confida con Roland ma la tentazione diventa molto forte. Roland intanto scopre che una donna del villaggio \u00e8 posseduta da un demone inviatole dall'uomo in nero. Lui interroga il demone sul deserto scoprendo che dopo esso ci sono delle montagne. Al ritorno nel centro per\u00f2 Roland scopre che Allie ha ceduto alla tentazione e che la gente, impazzita, lo crede il demonio. Roland \u00e8 costretto a uccidere tutti, prima di riprendere il viaggio.\nRaggiunge quindi l'abitazione di un colono (i coloni sono le persone che vivono all'interno del deserto), Brown, e dopo essersi rifornito riparte. Quando \u00e8 ormai in fin di vita raggiunge l'abitazione di Jake. Jake \u00e8 un ragazzino del nostro mondo che \u00e8 stato ucciso dall'uomo in nero e che \u00e8 stato trasportato dallo stregone in quello di Roland. Jake non ricorda quasi nulla del mondo da cui proviene se non alcune parole come \"Coca-cola\" o \"LSD\" cui per\u00f2 non riesce ad abbinare i relativi oggetti.\nJake e Roland stringono una profonda amicizia, per il pistolero quel ragazzo diventa come un figlio. I due fanno rifornimento, poi Jake decide di unirsi a Roland, sia perch\u00e9 non sa vivere da solo nel nuovo mondo, sia perch\u00e9 vuole vendetta da colui che lo ha ucciso. I due abbandonano il campo quando capiscono che \u00e8 infestato da demoni sparsi dall'uomo in nero. Durante una notte nel deserto Roland scopre, tramite un sogno, dell'esistenza di un Oracolo nelle vicinanze. Una volta raggiunto, questi non \u00e8 in grado di dirgli molto, eccetto che dovr\u00e0 seguire un ragazzo posseduto da un demone chiamato \"EROINA\".\nIn seguito i due raggiungono le montagne, che sono insolitamente fertili. Qui Roland, Jake e l'uomo in nero si incontrano. Roland prova a uccidere lo stregone senza successo. L'uomo in nero dice a Roland di essere paziente e si dilegua.\nRoland intanto racconta a Jake del suo mondo e della sua infanzia. Della prima persona di cui ha causato la morte, dell'inizio della guerra, di quando ha sconfitto il suo maestro ed \u00e8 diventato un pistolero, scontro che era costato la vita al suo falco David. I due attraversano una parte rocciosa e poco illuminata dei monti ma si imbattono in alcune rotaie e in un carrello meccanico e procedono con pi\u00f9 velocit\u00e0. Vengono per\u00f2 a scontrarsi con dei mostri chiamati \"Lenti Mutanti\"; durante lo scontro Jake d\u00e0 prova di tutto il suo coraggio fronteggiando i mostri.\nQuindi continuano il percorso a piedi ed entrano in una grotta, dove Jake sta per cadere in una profonda spaccatura, sorreggendosi a stento con le mani. Roland vuole aiutare quello che ormai considera un figlio ma sente la voce dell'uomo in nero che gli ordina di proseguire se vuole prenderlo. Straziato, Roland lascia cadere Jake nel precipizio.\nL'uomo in nero spiega a Roland che la Torre Nera \u00e8 un punto di congiunzione di molti universi e propone la teoria secondo cui l'Universo di Roland non \u00e8 altro che un granello di un altro universo, dice che sulla Torre c'\u00e8 un Re di cui \u00e8 servo. Invita Roland a desistere dalla sua impresa, gli dice di essere stato amico di suo padre e di chiamarsi Walter. Dice che Roland dovr\u00e0 trovare delle porte che lo condurranno dai Tre: un Prigioniero, la Signora delle Ombre e La Morte (ma non destinata a Roland) e che questi lo condurranno alla torre. Mentre Walter parla, il flusso temporale si distorce e sembrano trascorrere anni. Alla fine Roland si risveglia invecchiato di 10 anni.\nStoria editoriale.\nIl romanzo fu pubblicato originariamente in cinque parti sulla rivista \"The Magazine of Fantasy and Science Fiction\":\nFu poi raccolto in volume nel 1982 in un'edizione limitata della piccola casa editrice Donald M. Grant Publisher di West Kingston, Rhode Island, con illustrazioni di Michael Whelan.\nKing decise di non ricorrere ad un grande editore, come la sua popolarit\u00e0 gli avrebbe permesso, perch\u00e9 lo considerava un romanzo strano, destinato ad un pubblico ristretto. La prima edizione fu quindi concepita come un oggetto da collezione, con una tiratura limitata di 10.000 copie e 500 firmate da King e Whelan, senza prevedere una ristampa o un'edizione economica.\nCorrezioni.\nStephen King rivide \"L'ultimo cavaliere\" nel 2003. Nella sua introduzione alla nuova edizione, King dichiara che sentiva che la versione originale era difficile per i nuovi lettori da seguire. Rese la narrazione pi\u00f9 lineare e scorrevole oltre a rendere la trama del libro pi\u00f9 coerente con i libri finali della serie. Altre modifiche sono state fatte per risolvere errori di continuit\u00e0 introdotti dai volumi successivi. Il materiale aggiunto \u00e8 stato di oltre 9000 parole (35 pagine) di lunghezza.\nAlcune importanti modifiche sono:\nGenere.\nIn un'intervista del 1982 King definisce il romanzo \"hard fantasy\" e cita come autori del genere Karl Edward Wagner, Tanith Lee e C.J. Cherryh."}
{"id": "298342", "revid": "1226", "url": "https://it.wikipedia.org/wiki?curid=298342", "title": "BearShare", "text": ""}
{"id": "298345", "revid": "1573940", "url": "https://it.wikipedia.org/wiki?curid=298345", "title": "Cynomys", "text": "I cani della prateria (\"Cynomys\" ) sono un genere di mammiferi appartenenti all'ordine dei Roditori e alla famiglia Sciuridae, diffusi nelle praterie americane.\nNonostante il nome, non sono dunque canidi, bens\u00ec roditori, della stessa famiglia delle marmotte. Devono il loro nome a un suono, simile a un latrato, che emettono in caso di pericolo. Diversamente dalle marmotte, non vanno in letargo.\nDescrizione.\nPesano da 800 a grammi per circa di lunghezza.\nBiologia.\nSono animali estremamente socievoli e vivono in grandi colonie, formate da gruppi familiari di un maschio, 3-4 femmine e i piccoli dell'anno. La femmina, dopo una gestazione di 33-37 giorni, mette al mondo da 1 a 8 piccoli, che nascono molto immaturi e necessitano delle cure materne prima di poter uscire dal nido per almeno altri 40 giorni. Allo stato selvatico vivono per circa 5 anni, in cattivit\u00e0 fino a 8 o 10.\nI cani della prateria sono animali dotati di elevata intelligenza e capaci di emettere pi\u00f9 di 25 suoni diversi in base al tipo di pericolo che si avvicina (un uccello, un bovino, un uomo, ecc.).\nTassonomia.\nIl genere include le seguenti specie:\nDistribuzione e habitat.\nPresenti originalmente in colonie di milioni di individui, le popolazioni si riducono oggi a poche centinaia di migliaia per i cani della prateria dalla coda nera e a numeri molto pi\u00f9 ridotti per le altre specie, considerate ormai a rischio di estinzione.\nGli allevatori di bovini americani hanno fatto loro e fanno tutt'oggi una guerra indiscriminata, sostenendo che competono per l'erba con le mandrie. La convivenza tra le specie in un ambiente cos\u00ec povero di risorse e dall'equilibrio ecologico fragilissimo \u00e8 invece fondamentale: dal cane della prateria dipendono per nidificare la civetta delle tane e il serpente delle praterie. Esso costituisce inoltre un cibo necessario alle aquile e ai coyote.\nL'habitat del cane della prateria \u00e8 infine fortemente minacciato dalla progressiva urbanizzazione.\nDiversi tentativi sono stati fatti per ricollocare le colonie e per mettere gli animali sotto tutela, ma per ora persiste l'indiscriminata uccisione, che mette in serio pericolo la sopravvivenza della specie.\nIn cattivit\u00e0.\nDa alcuni anni il cane della prateria ha avuto diffusione, sia negli USA sia in Europa, come animale da compagnia. Prima di pensare all'acquisto si consiglia un'approfondita informazione e possibilmente contatti con persone gi\u00e0 esperte, per non avere spiacevolissime sorprese.\nIn Italia esiste un'associazione di volontariato specificamente dedicata a fornire gratuitamente tutte le informazioni utili alla corretta tenuta di questi animali, combatterne il commercio speculativo e favorire la riproduzione mantenendo un pool genetico sufficientemente vasto. Tutte le attivit\u00e0 della associazione sono a disposizione del pubblico gratuitamente e in modo anonimo.\nPer la sua grande socievolezza il cane della prateria \u00e8 particolarmente adatto al ruolo di animale di compagnia, ma non va mai dimenticato che si tratta di animale selvatico, dal carattere molto forte e spiccato, che necessita di ampi spazi (non va tenuto assolutamente in gabbie per conigli) e che deve sempre essere tenuto almeno in coppia. Non \u00e8 consigliabile tuttavia tenere due maschi, perch\u00e9 durante il periodo del calore difendono accanitamente il proprio territorio, con liti anche mortali. Non \u00e8 adatto ai bambini.\nUn episodio di trasmissione di vaiolo delle scimmie tramite un roditore tenuto vicino a un cane della prateria in un negozio newyorkese ha portato nel 2003 al blocco delle esportazioni e al divieto di importazione in Europa. Non essendo pi\u00f9 disponibili tali animali alla vendita, alcuni rivenditori hanno iniziato a vendere un altro roditore, il citello, originario dell'Ungheria, come \"mini cane della prateria\", pratica che pu\u00f2 essere ritenuta una falsa informazione commerciale finalizzata a un guadagno eccessivo. Il citello in effetti, essendo indigeno europeo e di facile riproduzione, ha un costo molto inferiore al cane della prateria. Le linee guida AICDP fissano per il citello un costo \"giusto\" di 90 euro e massimo di 150, per il cane della prateria un costo ritenuto corretto di 200 euro e massimo 400 euro.\nEsigenze abitative in cattivit\u00e0 e riproduzione.\nPurtroppo il cane della prateria viene tenuto spesso in condizioni di gabbia inadatte. L'Associazione Italiana del Cane della Prateria (AICDP) considera auspicabile una tenuta in recinti esterni, opportunamente preparati per evitare le fughe degli animali che sono eccellenti scavatori e sfruttano la loro intelligenza elevata per trovare vie di fuga, o gabbie che abbiano almeno un metro quadro di calpestabile per animale. Consigliando contemporaneamente di tenere questi animali solo in gruppi di almeno una coppia, questo comporta che una gabbia dovrebbe offrire almeno due metri quadrati. La gabbia deve essere articolata e permettere la presenza di pertugi, tunnel e percorsi che stimolano e corrispondono all'intelligenza dell'animale. Inoltre deve essere presente una zona riempita con terra, di almeno un mezzo metro cubo, per permettere le attivit\u00e0 naturali di scavo.\nIn queste condizioni corrette di tenuta \u00e8 possibile avere un ciclo vitale normale con la presenza di cuccioli. Questi sono considerati molto rari, ma evidentemente la rarit\u00e0 deriva dalla tenuta non corretta degli animali. Citando nuovamente l'AICDP, che tiene un registro italiano, sono noti diversi casi di nascite in recinti esterni, e alcuni casi di nascite in gabbie idonee, in un caso sono state registrate tre nascite con 14 cuccioli da due coppie in una tenuta in gabbia idonea di pi\u00f9 di un metro per animale, sviluppata su cinque piani e con un metro cubo di terra di scavo.\nEsigenze alimentari.\nIl cane della prateria \u00e8 un erbivoro stretto, non un granivoro. Questo comporta che il normale cibo per conigli e - peggio ancora - scoiattoli, \u00e8 troppo calorico per lui e porta a obesit\u00e0 in breve tempo. Il suo alimento base \u00e8 costituito da fieno, che deve essere sempre presente in abbondanza, anche per fare il nido (almeno 0,25 m3) ed erba e insalata fresca. Vanno evitati semi, granaglie e ghiande.\nEsistono alcuni alimenti pressati e non specifici in commercio, ma data la rarit\u00e0 dell'animale non sono sempre facilmente reperibili. Si consiglia di controllare che il contenuto di fibre sia superiore al 20% e che nel mangime vi sia poca o nulla erba medica (\"Medicago sativa\") o \"Medicago\" spp., leguminose molto ricche di proteine e perci\u00f2 ingrassanti.\nCome si trova, diffusione e presenza come animale da compagnia.\nIl cane della prateria, come detto, \u00e8 endemico dell'America settentrionale, e pertanto in Europa non esiste in forma libera. Dal 2004 ne \u00e8 stata vietata l'esportazione dagli USA per timore di diffusione di alcuni casi di vaiolo delle scimmie, e conseguentemente ne venne vietata l'importazione nell'Unione europea. Gli animali presenti da noi sono pertanto frutto di importazioni prima di quella data o di nascite in uno degli stati dell'Unione europea.\nNel settembre 2008 negli USA, non essendo stati riscontrati casi di vaiolo, \u00e8 stato sospeso il blocco dell'esportazione, e il commercio \u00e8 ripreso. Va comunque posta attenzione perch\u00e9 l'Unione europea non ha ancora eliminato il divieto all'importazione, pertanto essa resta sempre vietata. La presenza nei negozi di animali deve essere documentata dal negoziante come proveniente da allevamento europeo. Altrimenti si rischiano sanzioni per avere acquistato, anche inconsapevolmente, animali vietati. Chi fosse interessato deve essere avvisato dell'obbligo di richiedere al negoziante dichiarazione scritta che l'animale non proviene da importazione extra-UE. Solo in questo modo l'acquirente pu\u00f2 tutelarsi nel caso di controlli nei confronti di mercanti mendaci o disonesti."}
{"id": "298346", "revid": "287204", "url": "https://it.wikipedia.org/wiki?curid=298346", "title": "Abbe", "text": ""}
{"id": "298349", "revid": "287204", "url": "https://it.wikipedia.org/wiki?curid=298349", "title": "Abbot", "text": ""}
{"id": "298350", "revid": "838137", "url": "https://it.wikipedia.org/wiki?curid=298350", "title": "Abetti", "text": ""}
{"id": "298351", "revid": "37401", "url": "https://it.wikipedia.org/wiki?curid=298351", "title": "Lettura orientativa", "text": "La lettura orientativa o lettura superficiale (talvolta chiamata col termine inglese skimming) \u00e8 un processo di lettura molto veloce che consiste nel cercare visivamente all'interno di una pagina degli indizi che aiutino a farsi un'idea sommaria dei contenuti.\nQuesto tipo di lettura avviene solitamente a una velocit\u00e0 molto superiore (intorno alle 700 parole al minuto), rispetto a una normale lettura fatta per comprendere completamente un testo (circa 200-230 parole al minuto), e infatti porta a livelli di comprensione molto scarsi, soprattutto se si sta leggendo un testo ricco di contenuto informativo. Gli esperti di lettura considerano questa pratica rischiosa se protratta nel tempo per la perdita dell\"'attenzione profonda\", e pertanto consigliano di usarla solo quando la comprensione non \u00e8 necessaria.\nI corsi di lettura rapida insegnano tecniche che consistono per lo pi\u00f9 in lettura orientativa, e test standard di comprensione hanno mostrato che il livello di comprensione fornito da queste tecniche \u00e8 al di sotto del 50% (Carver 1992). Inoltre la lettura rapida \u00e8 perfino pi\u00f9 limitata rispetto alla lettura orientativa, perch\u00e9 richiede una pratica costante e porta chi ne fa uso a diminuire la propria capacit\u00e0 di estrapolare dettagli da un testo e a diminuire la capacit\u00e0 di giudicare il proprio livello di comprensione."}
{"id": "298352", "revid": "1494169", "url": "https://it.wikipedia.org/wiki?curid=298352", "title": "Abenezra", "text": ""}
{"id": "298354", "revid": "84184", "url": "https://it.wikipedia.org/wiki?curid=298354", "title": "Abel", "text": ""}
{"id": "298355", "revid": "599013", "url": "https://it.wikipedia.org/wiki?curid=298355", "title": "Abul W\u00e1fa", "text": ""}
{"id": "298356", "revid": "9416", "url": "https://it.wikipedia.org/wiki?curid=298356", "title": "Skimming", "text": ""}
{"id": "298357", "revid": "1234826", "url": "https://it.wikipedia.org/wiki?curid=298357", "title": "Dorso (nuoto)", "text": "Il crawl sul dorso \u00e8 l'unico stile del nuoto che si esegue con il capo rivolto verso l'alto, non potendo quindi vedere dove si procede. Una corretta esecuzione ne prevede la torsione del busto (su lati alterni) ad ogni bracciata (rollio); quindi \u00e8 inesatto dire che il dorso si esegue in posizione supina.\nOltre all'abilit\u00e0 natatoria, sono importanti senso dell'orientamento, tempismo e percezione del proprio corpo in movimento.\nDescrizione del movimento.\nBracciata.\nPotremmo scomporre la bracciata in quattro fasi, che prendono il nome di presa, trazione, spinta e recupero. \nPresa: la mano entra in acqua con il palmo rivolto verso l'esterno, dunque col mignolo che \u00e8 il primo dito ad entrare in acqua, il pi\u00f9 vicino possibile al capo, cos\u00ec da sfruttare maggiormente l'angolo di entrata; non appena la mano \u00e8 completamente immersa il braccio inizia a flettersi al livello del gomito. \nTrazione: a questo punto l'avambraccio cerca di affondare il pi\u00f9 possibile, tenendo sempre un angolo retto con il braccio, fino a quando si trova in corrispondenza al piano delle spalle. \u00c8 in questa fase che si effettua il \"rollio\", ovvero la leggera oscillazione della spalla che accompagna il braccio in acqua, quasi che il corpo fosse una vite che deve entrare nel muro d'acqua, come d'altronde, nel crawl. \nSpinta: \u00e8 la fase pi\u00f9 importante, quella che deve essere svolta pi\u00f9 velocemente possibile. L'avambraccio si porta verso il bacino rimanendo sempre flesso, ed a questo punto avviene la parte pi\u00f9 difficile: come in un immaginario colpo di racchetta, il braccio spinge indietro l'acqua, per poi flettersi ulteriormente (quasi a 60 gradi) distendendosi con un movimento veloce della mano (la frustata) che porta la stessa a posizionarsi con il palmo rivolto verso il basso. \nRecupero: il braccio per tutta la durata di questa fase rimane sempre disteso, non appena la mano esce dall'acqua, si effettua una sua rotazione di 180 gradi che deve far posizionare il palmo verso l'esterno per poter iniziare un nuovo ciclo. \nLe bracciate non sono perfettamente alternate, ma tendono a sovrapporsi la fase finale di spinta con quella iniziale di appoggio. Ovviamente il fenomeno \u00e8 via via meno apprezzabile all'aumentare della velocit\u00e0 con cui si effettua la nuotata stessa.\nGambata.\nLe fasi della gambata, come nel crawl, sono due, la discendente e la ascendente. La differenza sta nel fatto che la propulsione avviene in maniera opposta, con la fase di spinta che corrisponde alla fase ascendente mentre la fase discendente viene considerata come fase di recupero, anche se una leggera spinta avviene sempre. \nLe gambate non devono mai essere effettuate in posizione perfettamente supina ma il busto e le gambe devono essere di fianco.\nCoordinazione.\nA livello agonistico, si effettuano fino a 8-10 gambate per ciclo di bracciata nelle gare veloci, che si riducono anche a 2 gambate nelle gare dei 200 metri.\nLa respirazione, a livello amatoriale, avviene senza un ritmo preciso. e bracciate: inspirazione-bracciata col destro, espirazione-bracciata col sinistro, o viceversa, a preferenza dell'atleta; senza escludere che, in alcune situazioni di affaticamento (prima dell'apnea della virata o subito dopo), spesso si preferisca raddoppiarne il ritmo, effettuando un intero ciclo respiratorio per bracciata.\nDidattica.\nPer quanto riguarda la didattica, \u00e8 preferibile iniziare l'insegnamento del dorso con il corretto movimento delle gambe, facendo particolare attenzione alla totale estensione dei piedi in entrambe le fasi ascendente e discendente e all'impostazione dell'assetto corretto, attraverso vari e ripetuti esercizi di \"scivolamento\" dal bordo della vasca.\nPer la corretta estensione della gamba, \u00e8 molto utile l'uso della tavoletta, soprattutto se posta sopra le ginocchia, e, in una fase successiva, aggiungendo anche una bracciata con un braccio, mentre l'altro tiene la tavoletta.\nInfine si inserisce l'uso di entrambe le braccia, facendo particolare attenzione alla loro distensione e coordinazione.\nRegolamento agonistico.\nL'atleta deve sempre rimanere sul dorso, tranne che nelle virate quando ha la facolt\u00e0 di voltarsi sul petto, eseguire una sola bracciata a crawl, per effettuare la capovolta di virata; in questo caso, per\u00f2, non pu\u00f2 fare ulteriori movimenti, n\u00e9 con le braccia, n\u00e9 con le gambe. \nDopo la partenza e le virate, \u00e8 consentito non rompere la superficie con la testa (partenza subacquea) per non pi\u00f9 di 15 metri; in queste fasi, viene tollerata la gambata a delfino, in posizione supina.\nLa partenza avviene con gli atleti in acqua, che si aggrappano a delle maniglie posizionate di fronte ai blocchi di partenza."}
{"id": "298359", "revid": "1833487", "url": "https://it.wikipedia.org/wiki?curid=298359", "title": "Paolo Carignani", "text": "Biografia.\nSi \u00e8 diplomato al conservatorio \"Giuseppe Verdi\" di Milano in organo, pianoforte e composizione. Successivamente ha partecipato a Milano a corsi di direzione d\u2019orchestra tenuti dal maestro Alceo Galiera e viene invitato a frequentare una Masterclass a Hilversum nei Paesi Bassi, dove viene scelto per dirigere il concerto finale al Concertgebouw di Amsterdam.\nDopo aver diretto concerti, recital e opere in festival come quello dei Due Mondi di Spoleto, allo Sferisterio di Macerata, al Rossini Opera Festival e a Martina Franca, in teatri come a Roma, Napoli, Genova, Palermo, Bologna e con orchestre come quella della RAI di Torino, la Verdi di Milano, l'Orchestra Sinfonica di Palermo, la Haydn di Bolzano e Trento, l'Orchestra della Toscana e tanti altri, \u00e8 stato sempre pi\u00f9 spesso invitato a dirigere all'estero.\nDalla RAI in diretta televisiva sono stati trasmessi i Concerti in Piazza del Festival dei Due Mondi di Spoleto nel 1992 e nel 2000, la Carmen di Bizet nel 1995 e il concerto tenutosi al Quirinale, alla presenza del Presidente della Repubblica Oscar Luigi Scalfaro, per la Festa della Repubblica, nel 1996.\nA Spoleto ha ricevuto inoltre il premio della critica \"Principe di Galles\" per la direzione delle Nozze di Figaro di Mozart, dal Principe Carlo d'Inghilterra.\n\u00c8 presente nei cartelloni della Staatsoper di Vienna, di Monaco di Baviera, alla Deutsche Oper e alla Staatsoper Berlin, al Met di New York e al War Memorial di San Francisco, a Dallas, a Tokyo, Zurigo, alla Bastille di Parigi, al Gran Teatro del Liceu di Barcellona, al Covent Garden di Londra, a Amsterdam, al Glyndebourne Festival, Amburgo, Oslo e altri.\nDal 1999 al 2008 Carignani \u00e8 \"Generalmusikdirektor\" del Teatro dell'Opera di Francoforte e Direttore Musicale della stagione concertistica della Frankfurter Museumsorchester.\nAccanto ai suoi impegni con la Museumsorchester ha lavorato per il sinfonico recentemente con i M\u00fcnchner Philharmoniker, la Gothenburg Symphony Orchestra, la Detroit Symphony Orchestra, con la Yomiuri Nippon Symphony Orchestra, la Junge Deutsche Philharmonie, la National Youth Orchestra of the Netherlands, le orchestre radiofoniche del WDR di Colonia, del ORF di Vienna, la Netherlands Radio-Symphony Orchestra, con la Deutsche Sinfonie Orchester Berlin, l'Orchestre de la Suisse Romande, l'Orchestra Sinfonica di Lione e altri.\nIl 14 febbraio 2013 ha diretto l'Orchestra Filarmonica Olandese (\"Nederlands Philharmonisch Orkest\") al concerto di San Valentino al Concertgebouw di Amsterdam."}
{"id": "298360", "revid": "2149408", "url": "https://it.wikipedia.org/wiki?curid=298360", "title": "Acosta", "text": ""}
{"id": "298361", "revid": "633110", "url": "https://it.wikipedia.org/wiki?curid=298361", "title": "Baade", "text": ""}
{"id": "298368", "revid": "106908", "url": "https://it.wikipedia.org/wiki?curid=298368", "title": "Aeroporto Internazionale dell'Umbria", "text": ""}
{"id": "298373", "revid": "2036849", "url": "https://it.wikipedia.org/wiki?curid=298373", "title": "Ascomiceti", "text": ""}
{"id": "298390", "revid": "287204", "url": "https://it.wikipedia.org/wiki?curid=298390", "title": "Pian di Sco", "text": ""}
{"id": "298395", "revid": "6923", "url": "https://it.wikipedia.org/wiki?curid=298395", "title": "Legacy", "text": "Legacy (in inglese \"eredit\u00e0\") pu\u00f2 riferirsi a:"}
{"id": "298397", "revid": "78273", "url": "https://it.wikipedia.org/wiki?curid=298397", "title": "Giovan Carlo Leonardo Sismondi", "text": ""}
{"id": "298408", "revid": "78273", "url": "https://it.wikipedia.org/wiki?curid=298408", "title": "Jean Charles Leonard de Sismondi", "text": ""}
{"id": "298409", "revid": "767487", "url": "https://it.wikipedia.org/wiki?curid=298409", "title": "Newton Mendon\u00e7a", "text": "Biografia.\nIl musicista nacque a Rio de Janeiro. A sei anni si trasfer\u00ec con la famiglia a Porto Alegre, dove studi\u00f2 violino, e poi a Aquidauana, nel Rio Grande do Sul, dove rimase fino al 1939. Ritornato di nuovo nella citt\u00e0 natale, Mendon\u00e7a fece ingresso al Collegio Militare, mentre il padre languiva in prigione, arrestato per aver partecipato a una cospirazione contro il dittatore Get\u00falio Vargas; e nella citt\u00e0 carioca perfezion\u00f2 la tecnica del pianoforte sotto la guida di Heitor Villa-Lobos, dedicandosi anche da autodidatta allo studio della chitarra. Nei primi anni quaranta strinse amicizia con Tom Jobim: i due, vicini di casa, erano accomunati dall\u2019assenza dei rispettivi padri, dalla passione per la musica e dallo studio del pianoforte, ed entrambi interruppero gli studi. Dopo un breve periodo come interprete all\u2019aeroporto Gale\u00e3o, Newton Mendon\u00e7a segu\u00ec le orme dell\u2019amico diventando un \u201cpianista della notte\u201d.\nNel 1950, dopo un\u2019esperienza con la Orquestra de Waldemar che segna l\u2019inizio della carriera da professionista, Mendon\u00e7a prosegu\u00ec al club Posto Cinco, nel quale due anni dopo fu assunto come pianista stabile in sostituzione di Jobim, ma non mancando di frequentare altri locali come il Casca e il French Can Can, e negli anni successivi suonando in diversi altri club di Rio fra i quali il Mandarim, dove fece la conoscenza di Johnny Alf. In quegli anni l\u2019artista aveva gi\u00e0 cominciato a comporre e a vedere i propri brani incisi: la sua prima creazione fu \"Voc\u00ea morreu pra mim\", composta assieme a Fernando Lobo e presente in un disco di Dora Lopes; nel 1953 \"Incerteza\", la prima produzione congiunta con Jobim; e nell\u2019anno seguente \"Samba de uma nota s\u00f3\". Ritornato nel 1955 nella Orquestra de Waldemar, conobbe la futura moglie e i brani composti in tandem con Jobim continuarono a essere incisi: \"Castigo\", registrata da Dalva de Oliveira, \"S\u00f3 saudade\" da Osny Silva e Cl\u00e1udia Morena, \"Foi a noite\", \"Luar e batucada\" da parte di Sylvia Telles. Nel frattempo la sua carriera di strumentista proseguiva nei locali del Beco das Garrafas, come veniva chiamata la zona di Rio de Janeiro in cui si concentravano i club musicali. Nel 1957 venne registrata da Jo\u00e3o Gilberto \"Desafinado\", la sua composizione creata assieme a Jobim, e nel 1959 \"Medita\u00e7\u00e3o\" e \"Discuss\u00e3o\", anch\u2019esse del tandem Mendon\u00e7a-Jobim. Nel 1960 tre delle sue pi\u00f9 popolari composizioni vennero riprese da Gilberto nel suo LP \"O amor, o sorriso e a flor\".\nMa Mendon\u00e7a, a differenza dell\u2019amico Jobim che gi\u00e0 cominciava a diventare molto popolare, a causa del carattere introverso non si mise mai in mostra risultando conosciuto solo nella cerchia ristretta dei musicisti di bossa nova. Accanito fumatore e forte bevitore, con l\u2019orgoglio ferito da una sottovalutazione dei propri meriti musicali, nel 1959 pat\u00ec un infarto che gli impose una degenza in ospedale di tre settimane e delle rigide prescrizioni mediche che per\u00f2 il musicista ignor\u00f2.\nDopo un anno, il 22 novembre del 1960, colpito da infarto acuto al miocardio Newton Mendon\u00e7a mor\u00ec lasciando inedite diverse sue composizioni: \"Adeus, Chico Viola\", \"Ana Maria\", \"Ela \u00e9 chave de cadeia\", \"Ipanema\", \"Nega maluca\", \"Not\u00edcia de jornal (Maria da Concei\u00e7\u00e3o) \", \"Palavras\", \"Recordando\", \"Vento frio\", \"Voc\u00ea \u00e9 ou n\u00e3o \u00e9\" e \"Voc\u00ea voltou tarde demais\"; e ancora \"Sem voc\u00ea\" e \"Tristeza\", queste due ultime composte assieme a Tom Jobim."}
{"id": "298410", "revid": "887364", "url": "https://it.wikipedia.org/wiki?curid=298410", "title": "Direttore tecnico (diritto)", "text": "Il direttore tecnico (in inglese: \"chief technology officer\" o \"chief technical officer\", in sigla CTO) \u00e8 un manager di primo livello e membro del direttivo di un'azienda la cui responsabilit\u00e0 principale \u00e8 monitorare, valutare, selezionare e suggerire al consiglio direttivo e all'amministratore delegato le tecnologie che possono essere applicate ai prodotti o ai servizi che una azienda produce.\nIl ruolo significativo della tecnologia nei prodotti di un'azienda ha creato la necessit\u00e0 di un manager che capisca e conosca le tecnologie e sappia identificarne le possibili applicazioni nei prodotti aziendali.\nMolte aziende hanno dato risposta a questo bisogno individuando la figura del direttore tecnico.\nFornire consigli strategici all'amministratore delegato e al consiglio direttivo aziendale richiede capacit\u00e0 che vanno oltre quelle puramente tecniche. Il direttore tecnico solitamente \u00e8 una persona di fiducia dell'amministratore delegato che ha guadagnato nei precedenti ruoli svolti in azienda il rispetto dei superiori e dei pari grado per quanto riguarda le abilit\u00e0 e le performance tecniche ma che ha anche capacit\u00e0 di gestione, di affari e finanziarie che gli permettono di cogliere globalmente gli aspetti strategici della societ\u00e0. Il direttore tecnico ha il compito diretto di migliorare la competitivit\u00e0 dell'azienda.\nPer includere gli aspetti tecnologici nella strategia aziendale \u00e8 necessario che il direttore tecnico sviluppi efficaci relazioni con le persone chiave dell'azienda, per esempio con i membri del consiglio direttivo, i responsabili di ricerca e laboratorio scientifico ed i responsabili del marketing.\nMolte aziende includono stabilmente il direttore tecnico nel consiglio direttivo aziendale assieme ad amministratore delegato (CEO), direttore operativo (COO), direttore finanziario (CFO) e direttore informatico (CIO): il 60% delle aziende americane, il 67% di quelle europee e il 91% di quelle giapponesi.\nResponsabilit\u00e0.\nLe responsabilit\u00e0 del direttore tecnico includono solitamente:\nIl ruolo del direttore tecnico non \u00e8 un'estensione del ruolo di responsabile di ricerca e sviluppo. Non ha il compito diretto di sviluppare nuovi progetti o nuove idee. Ha il compito di vedere e convertire le possibilit\u00e0 offerte dalla tecnologia in decisioni strategiche per l'azienda.\nSpesso il responsabile di ricerca e sviluppo e del laboratorio scientifico rispondono al direttore tecnico.\nStoria.\nNegli anni '50 e '60 molte grandi societ\u00e0 crearono dei laboratori di ricerca in posti distanti dalla sede principale e dagli impianti di produzione. L'obiettivo era coinvolgere dei brillanti scienziati e permetter loro di operare in un ambiente non contaminato dalla routine quotidiana dell'azienda. I responsabili di tali laboratori non partecipavano alle decisioni riguardanti la strategia aziendale. Il loro ruolo era principalmente esplorare e realizzare nuove idee, reclutare i migliori tecnici e scienziati e pubblicare stimati documenti di ricerca.\nAlla fine degli anni '80 le societ\u00e0 iniziarono a ribattezzare i responsabili di ricerca e sviluppo come Chief Technology Officer. La tecnologia stava divenendo una componente importante dei prodotti tanto che i consigli direttivi riconobbero la necessit\u00e0 di avere un manager che potesse capire le tecnologie e suggerire le opportune applicazioni. Tuttavia le agenzie e gli uffici di selezione del personale continuarono a suggerire per l'incarico di direttore tecnico le stesse persone proposte come responsabili di ricerca e sviluppo. Dopo diverse esperienze con questi candidati risult\u00f2 chiaro che le caratteristiche del direttore tecnico erano differenti da quelle di responsabile di ricerca e sviluppo. Come conseguenza grandi societ\u00e0 come General Electric, Allied Signal, Alcoa, ecc. crearono la figura di direttore tecnico con le caratteristiche attuali.\nNegli anni '90 il direttore tecnico ha svolto un ruolo molto importante nelle societ\u00e0 operanti nei settori relativi a computer e internet, tanto che attualmente il direttore tecnico viene spesso erroneamente considerato un manager presente soltanto in aziende informatiche o alle dipendenze del direttore informatico. \nCuriosit\u00e0.\nDurante un viaggio in aeroplano, Ed Zander, l'amministratore delegato della Motorola, e Padmasree Warrior, all'epoca direttore tecnico della Motorola, lavorarono insieme per identificare l'obiettivo tecnico principale della societ\u00e0: il risultato fu il \"seamless mobility\". Warrior evidenzi\u00f2 che le reti digitali ad ampia banda si sarebbero diffuse rapidamente e che il cellulare sarebbe stato lo strumento ideale per approfittare della cosa. Infatti attraverso il cellulare un cliente pu\u00f2 accedere a dati, musica, servizi voce ovunque e in ogni momento: da qui il nome \"seamless mobility\". Zander present\u00f2 l'argomento all'azienda e questo divenne il \"core business\" della Motorola."}
{"id": "298413", "revid": "22475", "url": "https://it.wikipedia.org/wiki?curid=298413", "title": "Cornus mas", "text": "Il corniolo (Cornus mas ) \u00e8 un albero da frutto, spontaneo, appartenente alla famiglia delle Cornaceae e al genere Cornus.\nDescrizione.\nI cornioli sono piante piccole, caducifoglie e latifoglie, alti fino a 5-6 metri e altrettanto estesi in larghezza. I rami sono di colore rosso-bruno e brevi, la corteccia \u00e8 screpolata.\nSono piante longeve, possono diventare plurisecolari e hanno una crescita molto lenta.\nLe foglie sono semplici, opposte, con un picciolo breve (5\u201310\u00a0mm) e peloso, la forma \u00e8 ovata o arrotondata, integra e un po' ondulata ai margini, acuminata all'apice; sono ricoperte parzialmente da peluria su entrambe le pagine, e presentano un colore verde (pi\u00f9 chiaro nella parte inferiore) e una nervatura al centro e 3-4 paia di nervature secondarie.\nI fiori sono ermafroditi (cio\u00e8 hanno organi per la riproduzione sia maschili sia femminili), si presentano in forma di ombrelle semplici e brevi, circondate alla base da un involucro di 4 brattee (foglia modificata che protegge il fiore) di colore verdognolo sfumato di rosso, che si sviluppano prima della fogliazione. La corolla \u00e8 a 4 petali acuti, glabri (privi di pelo), di colore giallo-dorato, odoroso. Fiorisce da febbraio ad aprile.\nIl frutto del corniolo \u00e8 una drupa (frutto carnoso) commestibile (perch\u00e9 edule), con la forma di una piccola oliva o ciliegia oblunga; ha un colore rosso-scarlatto, rosso corallo o anche giallo, dal sapore acidulo, contenente un unico seme osseo. I frutti maturano ad agosto.\nIl legno \u00e8 duro e compatto, con alta resistenza, molto usato nei secoli passati.\nDistribuzione e habitat.\nIl corniolo \u00e8 specie propria dell'Europa centro-orientale sino al Caucaso e all'Asia minore; in Italia si trova in tutta la penisola, ma \u00e8 pi\u00f9 frequente nelle regioni settentrionali.\n\u00c8 una specie che predilige i terreni calcarei, e vive in piccoli gruppi nelle radure dei boschi di latifoglie, tra gli arbusti e nelle siepi del piano sino a 1300 (anche 1530) metri.\nColtivazione.\nIl corniolo \u00e8 coltivato come pianta ornamentale in orti e giardini, e per i suoi frutti commestibili. \nAma terreni freschi e ombreggiati, calcarei, per cui \u00e8 facile trovarlo nei boschi d'alta collina o di montagna. Esistono diverse variet\u00e0 con frutti rossi o gialli, pi\u00f9 o meno grandi.\n\u00c8 un arbusto che non teme le gelate tardive, rustico e resistente agli attacchi di molte malattie.\nUtilizzi.\nI piccoli frutti rossi vengono lavorati, oltre che per la produzione di succhi di frutta e marmellate (ottime come accompagnamento al bollito di carne), anche per aromatizzare alcuni tipi di alcolici, come, ad esempio, la grappa. I prezzi di questi prodotti sono relativamente alti a causa della bassa fertilit\u00e0 e del piccolo contenuto di alcool.\nSi possono mangiare i frutti anche freschi, ma \u00e8 preferibile gustare quelli appena caduti o quelli che si staccano dallo stelo con un leggero tocco di mano, cio\u00e8 quando sono a piena maturazione.\nIl legno del corniolo \u00e8 di colore bruno-chiaro nelle parti interne (alburno), mentre nella corteccia \u00e8 rossastro, con anelli poco distinti. \u00c8 il pi\u00f9 duro presente in Europa, molto resistente, e viene utilizzato, tra l'altro, per la produzione di pipe. Nel passato era usato per la fabbricazione di pezzi di macchine soggetti a forte usura (per es. raggi e denti da ruota) e per lavori di tornio. La sarissa, picca usata dalla falange macedone, era in legno di corniolo.\nTutta la pianta ha propriet\u00e0 tintorie (in giallo). Il corniolo \u00e8 un'erba officinale.\nGalleria d'immagini.\nI frutti del corniolo e le foglie:"}
{"id": "298415", "revid": "6923", "url": "https://it.wikipedia.org/wiki?curid=298415", "title": "Via romana agli dei", "text": "La via romana agli d\u00e8i, altrimenti detta tradizione romano-italica, tradizionalismo romano-italico o gentilit\u00e0 romano-italica, \u00e8 la continuazione e riproposizione moderna e contemporanea della religione romana e italica attraverso pratiche tratte o adattate dalla documentazione storica dell'antica Roma. A volte \u00e8 qualificata, per molti suoi seguaci impropriamente, come neopaganesimo romano-italico.\n\u00c8 praticata in Italia in forma sia individuale che comunitaria, seppur non pubblica, da alcune centinaia di persone, raccolte in diverse associazioni. Gruppi minori esistono anche in altre nazioni europee e in Nord America.\nInquadramento.\nAlcuni studiosi delle religioni tendono ad associare la via romana agli d\u00e8i al gruppo di religioni appartenenti al neopaganesimo, mentre gran parte degli aderenti rifiutano sia tale associazione sia il concetto stesso di \"neo\"-paganesimo, come si \u00e8 venuto a sviluppare negli ultimi decenni del Novecento. Le principali associazioni aderiscono all'organizzazione delle religioni etniche europee dell'ECER (\"European Congress of Ethnic Religion\").\nCulto.\nLa via romana agli d\u00e8i \u00e8 una religione politeista. Tuttavia, a seconda delle sensibilit\u00e0 e come avviene anche in altre tradizioni, alcuni gruppi pongono l'accento sull'unit\u00e0 di fondo del divino, di cui la molteplicit\u00e0 sarebbe espressione.\n\u00c8 praticata esclusivamente in ambito privato (singoli, famiglie, comunit\u00e0), perch\u00e9, essendo l'antica religione di Roma una religione dello Stato, il culto pubblico appare impraticabile senza una restaurazione della \"Res Publica\", ovvero dello Stato romano antico. Il fondamento del culto pubblico \u00e8 la \"Pax Deorum (hominumque)\", cio\u00e8 il patto tra gli d\u00e8i e la comunit\u00e0 umana giuridicamente stabilito. Trasferito in ambito privato, designa il patto non scritto tra il/i praticante/i e le proprie divinit\u00e0, stabilito e mantenuto attraverso il culto che, seguendo l'antico calendario romano, ha liturgie prestabilite, pur con alcuni adattamenti all'et\u00e0 moderna. Tra i pi\u00f9 importanti, il sacrificio cruento di animali non \u00e8 praticato e gli d\u00e8i sono onorati con offerte di incenso, di candele, di profumi, di vegetali, di vino e vivande. Come nell'ellenismo e nella stregheria \u00e8 ammessa la gnosi personale non verificata, ossia, in mancanza di comunit\u00e0, adorare gli d\u00e8i in solitudine. L'etica si rif\u00e0 al conosci te stesso greco, alla filosofia ma soprattutto al \"mos maiorum\" romano.\nOgni individuo adulto \u00e8 sacerdote di s\u00e9 stesso e venera anzitutto il proprio Genio (o la propria Iuno, nel caso delle donne), i Lari familiari, divinit\u00e0 protettrici della propria casa, i Penati (divinit\u00e0 della Patria), gli dei Mani (spiriti degli antenati), in secondo luogo le divinit\u00e0, alle quali sono consacrate le festivit\u00e0 dell'anno calendariale. Tali d\u00e8i sono i dodici Olimpi coi nomi romani (Giove, Giunone, Minerva, Marte, Apollo, Diana, Venere, Bacco, Nettuno, Plutone, Cerere, Vulcano e Mercurio) e altre divinit\u00e0 come Vesta, Proserpina, Ercole, Giano, Saturno, Quirino (ossia Romolo divinizzato), Enea divinizzato, Esculapio, Sol Invictus, Mater Matuta, Anna Perenna, imperatori romani divinizzati come Cesare, Augusto, Traiano, Antonino Pio, Giuliano o Marco Aurelio, la dea Roma, Cibele, Bellona, Tellus, Bona Dea, ecc. e tutte quelle che considera protettrici di s\u00e9 o della propria famiglia e comunit\u00e0.\nLe occasioni rituali importanti, come i momenti di passaggio della vita (nascita, pubert\u00e0, matrimonio, morte), le ordinarie festivit\u00e0 annuali, i tre cardini del mese (Calende, none, Idi), i solstizi, gli equinozi e le fasi lunari sono spesso celebrati comunitariamente. In particolare, i riti legati alle fasi lunari, le calende, le none e le idi si basano sulla logica dell'evoluzione spirituale dell'individuo.\nDi importanza fondamentale \u00e8 la lettura dei testi antichi pervenuti. La tradizione gentile considera alcuni poemi epici come testi sacri, in particolare l\"Iliade\" e l\"Odissea \"di Omero (ambito greco), e l\"Eneide\" di Virgilio (ambito romano). Altrettanta valenza sacra conservano gli Inni omerici e quelli orfici. Nelle fonti antiche (sia epigrafiche sia letterarie) si rinvengono molte preghiere (Cicerone, Lucrezio, ecc.).\nStoria.\nTeorie della continuit\u00e0.\nDifferentemente da altre espressioni neopagane, come la wicca, nell'ambito della via romana agli d\u00e8i si afferma la sopravvivenza della religione pagana romana, tramandata attraverso i secoli in forma esoterica, ossia segreta e privata. In ogni caso, considerando gli d\u00e8i eterni e disponendo di fonti antiche sulla ritualit\u00e0 per l'officio del culto privato, non sarebbe comunque necessaria alcuna continuit\u00e0 storica.\nNonostante l'interruzione della \"Pax Deorum\", successiva all'abolizione del culto pubblico e le leggi di Teodosio (fine del IV secolo), che proibivano anche il culto privato, la tradizione cultuale romana non sarebbe venuta meno, ma si sarebbe conservata all'interno di alcune famiglie. Costoro l'avrebbero segretamente tramandata nel tempo, costituendo un centro sacrale occulto, che in periodi favorevoli della Storia avrebbe anche avuto visibilit\u00e0 e influenza nella realt\u00e0 socio-politica italiana, come esempio il sorgere a Roma, intorno alla met\u00e0 del Quattrocento, dell'Accademia Romana di Pomponio Leto, di cui \u00e8 nota la celebrazione rituale del Natale di Roma il 21 aprile, l'evidenza archeologica di alcune iscrizioni scoperte nell'Ottocento, la restaurazione del Pontificato Massimo, detenuto da Leto stesso. Tale Accademia fu sciolta da papa Paolo II nel 1468 e i suoi membri incarcerati o perseguitati.\nPrimo Novecento.\nTra l'Ottocento e il Novecento il tentativo di proporre l'adozione di alcune forme rituali pagano-romane al nuovo Stato nazionale italiano fu tentato dall'archeologo Giacomo Boni (\"ara graminea\" sul Palatino, \"ludus Troiae\", ecc.) e da ambienti esoterici della capitale.\nNel 1927 il filosofo ed esoterista Julius Evola, diede vita a Roma a una \"catena magica\", denominata Gruppo di Ur, e alla corrispondente rivista \"Ur\" (1927-1928); ne fece parte anche Arturo Reghini, discepolo del maestro pitagorico ed esponente di una catena iniziatica Amedeo Armentano. Nel 1928, Evola pubblic\u00f2 il saggio \"Imperialismo Pagano\", che pu\u00f2 essere considerato il manifesto novecentesco del paganesimo politico italiano, al fine di contrastare i Patti lateranensi tra Stato e Chiesa. Spezzatosi alla fine del 1928, continu\u00f2 nel 1929 la rivista \"Ur\" col nome \"Krur\".\nNel 1929 su \"Krur\" apparve un misterioso documento, proveniente da ambienti ermetici di Roma e firmato con lo ieronimo di Ekatlos, secondo i pi\u00f9 attribuito all'orientalista Leone Caetani. Esso conteneva l'esplicita affermazione che la vittoria italiana nella prima guerra mondiale e l'avvento successivo del fascismo sarebbero stati propiziati, se non determinati, da alcuni riti etrusco-romani, compiuti a seguito di un misterioso ritrovamento di antichi reperti magici.\nSecondo Novecento.\nIl richiamo pubblico alla spiritualit\u00e0 precristiana di Roma, negli anni successivi, fino alla fine del fascismo, fu opera pressoch\u00e9 unicamente di Julius Evola. Da ambienti giovanili ruotanti attorno al filosofo romano riemerse, alle soglie degli anni settanta, un interesse \"operativo\" per la romanit\u00e0 pagana e per la stessa esperienza del \"Gruppo di Ur\". Evola inser\u00ec nei suoi scritti anche concetti estranei alla religione classica romana (buddhismo, induismo, magia sessuale, nudit\u00e0 rituale privata).\nA seguito di ci\u00f2, a Roma, Napoli, Messina nacque e si svilupp\u00f2 il \"Gruppo dei Dioscuri\", del quale Evola stesso era a conoscenza, che pubblic\u00f2 una serie di quattro fascicoli dal titolo: \"L'Impeto della vera cultura\", \"Le due Razze\", \"Phersu maschera del Nume\" e \"Rivoluzione Tradizionale e Sovversione\", per poi far perdere le sue tracce. Erroneamente considerato disciolto da alcuni autori, in particolare Renato del Ponte, il \"Gruppo dei Dioscuri\" ha continuato le proprie attivit\u00e0 dal 1969, anche dopo la scomparsa del fondatore e guida spirituale, avvenuta nel 2000, manifestandosi in diverse regioni italiane. In Campania il reggente dei Dioscuri tenne la sua ultima e inconsueta apparizione pubblica in una conferenza intitolata \"Oltre ogni distruzione - la Tradizione vive\".\nUn vivo interesse per la religione prisca di Roma emerse anche nella rivista evoliana \"Arthos\", fondata a Genova nel 1972) e diretta da Renato del Ponte, autore di \"Dei e miti italici\" (1985) e \"La religione dei Romani\" (1993). Nel 1984, le esperienze dei \"Dioscuri\" messinesi furono riprese nel \"Gruppo Arx\" di Salvatore Ruta, gi\u00e0 componente del gruppo originario, e nella pubblicazione del trimestrale \"La Cittadella\".\nDal 1984 al 1986, tra Calabria e Sicilia, si rimanifest\u00f2 anche l\"'Associazione Pitagorica\", definita dai suoi portavoce come \u00ab\"lo stesso sodalizio fondato da Arturo Reghini nel dicembre del 1923\"\u00bb, che pubblicava la rivista \"Ygh\u00eceia\". L'associazione cess\u00f2 ufficialmente di esistere nel 1988 con la morte del suo presidente, Sebastiano Recupero.\nUno dei membri, Roberto Sestito, diede poi vita ad autonome attivit\u00e0 editoriali, dalla rivista \"Ignis\" (1990-1992), all'omonima casa editrice, al bollettino \"Il flauto di Pan \"(2000): il tema religioso e rituale pagano-romano per\u00f2, malgrado le dichiarazioni di principio, fu pressoch\u00e9 assente. Tra il 1979 e il 1989, la casa editrice genovese \"Il Basilisco\", pubblic\u00f2 una trentina di opere nella \"Collana di Studi Pagani\", tra le quali: Simmaco, \"Relazione sull'altare della Vittoria\"; Porfirio, \"Lettera ad Anebo\"; Giamblico, \"I Misteri\"; Proclo, \"Elementi di teologia\"; De Angelis, \"Il nome arcano di Roma;\" Giuliano Imperatore, \"Inno alla Madre degli D\u00e8i;\" Giandomenico Casalino, \"Il nome segreto di Roma\". Tra i collaboratori vi furono Renato del Ponte, Diego Meldi, Giandomenico Casalino e Glauco Berrettoni.\nIl tema della Tradizione Romana \u00e8 stato presente anche nella rivista dell'associazione \"Senatus\" di Piero Fenili e Marco Baistrocchi (quest'ultimo morto nel 1997): \"Politica Romana\" (1994-2004). Pubblicazione di elevato livello culturale, \u00e8 stata considerata da molti una rivista romano-pagana, pitagorica e \"reghiniana\".\nUn famoso attivista fu l'attore Roberto Corbiletto, morto misteriosamente in un incendio forse causato da un fulmine nel 1999.\nAnni Duemila.\nTra le realt\u00e0 pi\u00f9 significative della tradizione gentile romano-italica vi sono:"}
{"id": "298421", "revid": "729019", "url": "https://it.wikipedia.org/wiki?curid=298421", "title": "British Expeditionary Force", "text": "Il Corpo di spedizione britannico (inglese: British Expeditionary Force o BEF) era il contingente dell'esercito britannico inviato in Francia e in Belgio all'inizio della prima guerra mondiale in aiuto dell'esercito francese. Le truppe britanniche, progressivamente rafforzate durante la guerra, rimasero in combattimento fino alla vittoria nel novembre 1918.\nUn secondo corpo di spedizione, denominato ancora BEF, venne trasferito in Francia anche nel 1939, all'inizio della seconda guerra mondiale, ma venne costretto a reimbarcarsi e ritornare in patria dopo la sconfitta alleata nella campagna di Francia del 1940.\nPrima guerra mondiale.\nVenne istituito ufficialmente dal segretario di Stato per la guerra Richard Haldane durante le guerre boere, come forza di pronto intervento in caso di una eventuale partecipazione britannica ad un conflitto oltremare.\nPrima dello scoppio del conflitto, gli ambienti militari britannici si confrontarono aspramente circa la miglior strategia da adottare nel caso di un conflitto con la Germania. Anche se diversi piani vennero elaborati fin dal 1905, alcuni ambienti continuarono a sostenere l'opzione di uno scontro rigorosamente navale contro le forze tedesche, mentre i combattimenti terrestri dovevano essere ad esclusivo appannaggio delle truppe francesi. Tuttavia, alla fine, venne deciso che, in caso di guerra, il BEF sarebbe stato dislocato in Francia e in Belgio.\nAllo scoppio della prima guerra mondiale il BEF, composto inizialmente soltanto da quattro divisioni di fanteria, aumentate poi a sette divisioni di fanteria e tre di cavalleria, venne trasferito in Belgio agli ordini del generale sir John French. Prese parte alla prima battaglia di Mons, dove sub\u00ec pesanti perdite, e contribu\u00ec successivamente a bloccare l'avanzata tedesca nella prima battaglia della Marna.\nIl termine \"Corpo di spedizione britannico\" fa comunque riferimento soltanto alle forze britanniche presenti in Francia prima della prima battaglia di Ypres, del 22 novembre 1914. Al termine della battaglia le forze inglesi vennero riorganizzate e il BEF cess\u00f2 ufficialmente di esistere quando i suoi uomini vennero ripartiti tra le due nuove armate britanniche che si erano appena formate (e che salirono a cinque prima della fine della guerra). Tuttavia tale denominazione entr\u00f2 nel linguaggio comune per indicare le forze britanniche presenti in Francia e nelle Fiandre durante tutto il corso della prima guerra mondiale.\nSeconda guerra mondiale.\nIl 2 settembre 1939, il giorno successivo all'invasione della Polonia da parte della Germania nazista, che diede avvio alla seconda guerra mondiale, la Gran Bretagna invi\u00f2 in Francia una piccola avanguardia per via aerea e, poco tempo dopo, il corpo di spedizione britannico cominci\u00f2 ad attraversare il canale della Manica. Si rendeva necessario, infatti, potenziare le difese dei territori franco-belgi in vista dell'ormai inevitabile scontro armato con il vicino nazista.\nIl 27 settembre 152.031 soldati, 21.424 veicoli, tutti gli armamenti e gli approvvigionamenti necessari erano sbarcati sul continente. Venne istituito un comando generale ad Arras ed iniziava il dispiegamento delle truppe lungo la frontiera franco-belga, ad est di Lilla. Il corpo di spedizione venne posto sotto il comando del comandante in capo francese del settore nord-orientale, generale Joseph Georges, ma il comandante inglese, generale John Gort, si riservava il diritto di appellarsi al governo britannico qualora avesse ritenuto che un ordine impartitogli avesse potuto mettere in pericolo il Corpo di Spedizione.\nQuando il 10 maggio del 1940 inizi\u00f2 l'invasione tedesca, gli alleati poterono opporre una forza di 394.165 uomini, che, bench\u00e9 consistente, non fu in grado di contenere la rapida avanzata della Wehrmacht e, dopo due settimane, l'intero contingente venne respinto verso la costa della Manica.\nEbbe quindi inizio l'operazione Dynamo, ossia l'evacuazione di Dunkerque. Furono soprattutto gli sforzi francesi, nel corso della battaglia di Dunkerque, oltre all'ordine di Hitler di arrestare i panzer tedeschi appena fuori dell'abitato, a permettere l'evacuazione di 224.320 soldati inglesi (compresi 15.850 feriti) e di 141.842 francesi ed alleati. Nel corso degli scontri 3.475 soldati britannici persero la vita."}
{"id": "298423", "revid": "9", "url": "https://it.wikipedia.org/wiki?curid=298423", "title": "Evonne Goolagong Cawley", "text": ""}
{"id": "298425", "revid": "339392", "url": "https://it.wikipedia.org/wiki?curid=298425", "title": "Corpo di spedizione britannico", "text": ""}
{"id": "298428", "revid": "22475", "url": "https://it.wikipedia.org/wiki?curid=298428", "title": "\u039cClinux", "text": "\u03bcClinux \u00e8 un porting del kernel Linux su sistemi senza \"Memory management unit\" (MMU).\nLa lettera iniziale del nome \u00e8 la lettera greca \"mi\", con il significato di \"micro\", la lettera \"C\" sta per la parola inglese \"Controller\". \u00c8 conosciuto con la grafia alternativa \"uClinux\" con la lettera \"u\" a suggerire la forma della lettera greca a chi non legge il greco e contemporaneamente creando un gioco di parole: \"u C linux\" in lingua inglese si pronuncia come \"You see Linux\" (cio\u00e8 \"Tu vedi Linux\").\n\u03bcClinux \u00e8 in effetti il kernel Linux utilizzabile per microcontrollori."}
{"id": "298443", "revid": "147622", "url": "https://it.wikipedia.org/wiki?curid=298443", "title": "Chiesa dei Gesuiti (Vienna)", "text": "La Jesuitenkirche (chiesa dei gesuiti), nota anche come Universit\u00e4tskirche (chiesa dell'universit\u00e0) \u00e8 una chiesa ricchissima di decorazioni che si trova a Vienna, (Austria) in piazza Dr. Ignaz Seipel, immediatamente adiacente agli edifici della vecchia universit\u00e0 cittadina.\nStoria e descrizione.\nLa Jesuitenkirche fu costruita tra il 1623 e il 1627 al posto di un'antica cappella, al tempo in cui i gesuiti unirono il loro collegio con la facolt\u00e0 di filosofia e teologia dell'universit\u00e0 di Vienna. L'imperatore diede inizio ai lavori sia per la costruzione del collegio sia per quella della chiesa, quest'ultima dedicata ai santi Ignazio di Loyola e Francisco Xavier.\nNel 1703 il fratello gesuita Andrea Pozzo aggiunse due torri gemelle e rielabor\u00f2 la facciata in stile barocco. La chiesa fu poi ridedicata all'Assunzione di Maria. Nonostante il suo aspetto esteriore relativamente austero, l'interno \u00e8 straordinariamente lussuoso, con colonne di marmo surrogato, dorature, diversi affreschi allegorici e straordinarie cupole a soffitto in stile trompe-l'\u0153il.\nImmediatamente accanto si trova l'Aula, luogo che vide la prima dell'oratorio di Haydn \"Die Sch\u00f6pfung\" (\"La Creazione\") e della Settima Sinfonia di Beethoven."}
{"id": "298446", "revid": "1543377", "url": "https://it.wikipedia.org/wiki?curid=298446", "title": "Capital deepening", "text": "Per intensificazione del capitale (in inglese capital deepening) si intende quella relazione che intercorre tra lavoratore e capitale impiegato in impresa: quindi, si intende il capitale disponibile per ogni lavoratore, cio\u00e8 il numero di macchinari a disposizione per ogni lavoratore (coefficiente capitale/ora di lavoro).\nQuello della cd. \"base produttiva\" \u00e8 un argomento introdotto solo recentemente per dimostrare che non \u00e8 importante solo l'incremento di capitale o di lavoro in un'economia, ma ci deve essere un giusto aumento di macchinari e lavoro.\nL'aumento simmetrico capitale-lavoro porta a diseconomie (ampliamento del capitale), cos\u00ec come la rigidit\u00e0 nell'uso della forza lavoro incoraggia investimenti ad alta intensit\u00e0 di capitale.\nLa teoria del ciclo monetario puro.\nL'espressione \"capital deepening\" \u00e8 stata introdotta dall'economista britannico Hawtrey (\"Capital and Employment\", 2\u00aa ed. Londra: Longmans, Green &amp; Co., 1952), per distinguere l'intensificazione del capitale dall'ampliamento del capitale (\"capital widening\" in inglese), nell'ambito della teoria del ciclo monetario puro.\nHawtrey utilizza l'espressione per descrivere un'economia dove il capitale per operaio sta aumentando. L'investimento deve prendere la forma di capitale \"approfondito\" piuttosto che di capitale \"allargato\", in quanto:\nHawtrey ha concluso che una riduzione del tasso di interesse \"\u00e8 un segno che l'allargamento del capitale \u00e8 insufficiente per esaurire le risorse del mercato di investimento\".\nIl processo di intensificazione del capitale pu\u00f2 essere accompagnato in particolari industrie dall'ampliamento di capitale. Questo fatto \u00e8 implicato nell'analisi schematica di Hayek nei prezzi e produzione; l'intensificazione del capitale \u00e8 stata definita come riduzione dello nelle fasi successive (della produzione), concomitante con un ampliamento del capitale nelle fasi iniziali.\nConseguenze economiche.\nL'intensificazione del capitale ha trasformato alcune industrie. I dispositivi automatizzati hanno sostituito ad esempio la maggior parte dei centralinisti, le automobili sempre pi\u00f9 sono prodotte dai robot guidati da pochi operai piuttosto che dalle catene di montaggio; grazie al fai-da-te, ci sono meno addetti ma pi\u00f9 stazioni di servizio."}
{"id": "298451", "revid": "122881151", "url": "https://it.wikipedia.org/wiki?curid=298451", "title": "Ismailismo", "text": "L'Ismailismo \u00e8 una corrente dell'Islam sciita. I suoi membri sono chiamati \"ismailiti\" (Arabo \u0627\u0644\u0627\u0633\u0645\u0627\u0639\u064a\u0644\u064a\u0648\u0646, \"al-ism\u0101\u02bf\u012bliyy\u016bn\") e, talvolta, \"settimani\" ( \"sab\u02bfiyya\" ) per il fatto di riconoscere come legittima e non pi\u00f9 revocata o mutata successione quella del settimo Imam Ism\u0101\u02bf\u012bl, figlio di Ja'far al-Sadiq.\nCaratteristiche.\nGli ismailiti sono la seconda in ordine di grandezza tra le correnti in cui \u00e8 diviso l'islam sciita dopo i duodecimani. Il loro nome deriva dalla convinzione che il settimo imam fosse Ism\u0101\u02bf\u012bl ibn Ja\u02bffar e non il fratello minore M\u016bs\u0101 al-K\u0101\u1e93im la cui legittimit\u00e0 \u00e8 invece sostenuta dagli altri sciiti. Con l'avvento della dinastia dei Fatimidi in Egitto tra il decimo e il dodicesimo secolo l'Ismailismo divenne non solo la pi\u00f9 importante tra le correnti dello sciismo, ma giunse anche a mettere in discussione il primato dei sunniti.\nL'Ismailismo ha sempre dato grande rilevanza agli elementi esoterici della religione islamica: dai duodecimani li separano infatti, oltre alle ragioni politiche, anche una disquisizione sulla natura mistica della figura dell'Imam e del suo rapporto con Allah.\nGli ismailiti vivono perlopi\u00f9 in Siria, Arabia Saudita, Yemen, Cina, Tagikistan, Afghanistan, India e Africa Orientale ma in anni recenti numerosi sono emigrati in Europa e Stati Uniti d'America.\nMalgrado gli ismailiti si siano divisi in numerosi sottogruppi, il termine \u00e8 oggi generalmente usato per indicare i Nizariti, seguaci dell'Aga Khan, che sono la pi\u00f9 numerosa delle sette ismailite.\nRami oggi estinti degli ismailiti sono i Musta'liani (che per\u00f2 hanno originato i Dawudi Bohora) ed i Carmati.\nStoria.\nL'origine dell'Ismailismo risale alla morte, nel 765, del sesto Imam sciita e alle contese che seguirono circa la sua successione. Ja\u02bffar ibn Muhammad, detto \"al-\u1e62\u0101diq\" (Il Veridico), aveva designato a succedergli il proprio figlio maggiore, Ism\u0101\u02bf\u012bl, che per\u00f2 mor\u00ec alcuni anni prima di lui.\nGli Imam ismailiti.\nLa maggioranza della comunit\u00e0 sciita scelse come settimo Imam l'altro figlio designato da Ja\u02bffar, M\u016bs\u00e0 ibn Ja\u02bffar, detto \"al-K\u0101\u1e93im\" (il Silenzioso). Un'altra parte, minoritaria, respinse questa decisione e scelse come nuovo Imam il figlio di Ism\u0101\u02bf\u012bl, Mu\u1e25ammad ibn Ism\u0101\u02bf\u012bl, in realt\u00e0 gi\u00e0 precedentemente designato come Imam dal padre ma \"disconosciuto\" a causa di un comportamento apparentemente non conforme alle regole musulmane. Altri ancora - i futuri ismailiti, che non accettavano come vera la morte di Ism\u0101\u02bf\u012bl ibn Ja\u02bffar - diffusero la credenza che egli si fosse occultato al mondo e che sarebbe tornato a manifestarsi come il Mahd\u012b.\nBench\u00e9 perseguitati, gli ismailiti continuarono a venerare segretamente il loro Imam, svolgendo un proselitismo assai attivo, prima in Vicino (Siria) e Medio Oriente (Khor\u0101s\u0101n), poi in varie altre parti del mondo musulmano.\nSi stabilirono infine nel Maghreb, tra i Berberi, da dove si lanciarono alla conquista dapprima dell'Ifr\u012bqiya (l'antica \"Provincia Africa\" romana) e poi dell'Egitto, allora sotto la dinastia ikhshidide, fondandovi ai primi del X secolo una dinastia che prese il nome di \"fatimide\".\nAltri ismailiti, i Carmati, rimasero invece fedeli al credo iniziale e rifiutarono di sottomettersi ai califfi-imam fatimidi ritenendo che l'Imam rimanesse pur sempre quello nascosto, la cui epifania si sarebbe realizzata solo alla fine dei tempi per ricostituire il puro Islam delle origini e riuscirono a creare un loro Stato nel Bahrein, dalla forti connotazioni comunistiche, per le quali il giudizio del sunnismo e dello sciismo non poteva che essere fortemente negativo.\nDurante il califfato fatimide, alla morte dell'Im\u0101m al-Mustan\u1e63ir bi-ll\u0101h nel 1094, il gruppo fatimide si scisse di nuovo in due gruppi rivali: i Nizariti ( \"Niz\u0101r\u012b\" ) e i Musta'liani ( \"Musta\u02bfl\u012b\" ).\nFondamento della dottrina sciita \u00e8 la convinzione che il cugino e genero del profeta Maometto, \u02bfAl\u012b b. Ab\u012b \u1e6c\u0101lib, avesse il diritto alla guida sia politica che religiosa della comunit\u00e0 dei credenti. Tale potere pass\u00f2 ai figli, che erano nipoti di Maometto attraverso la figlia di lui F\u0101\u1e6dima al-Zahr\u0101\u02be.\nIl conflitto tra i partigiani di \u02bfAl\u012b e quelli che sostenevano il metodo dell'elezione del califfo chiamato a succedere al profeta rimase relativamente pacifico fino a quando \u02bfAl\u012b succedette al terzo califfo, \u02bfUthm\u0101n b. \u02bfAff\u0101n. Subito dopo, per\u00f2 la vedova di Maometto, \u02bf\u0100\u02beisha, assieme alla trib\u00f9 cui era appartenuto \u02bfOthm\u0101n, gli Omayyadi, accus\u00f2 \u02bfAl\u012b di aver ordito l'omicidio del suo predecessore. \u02bf\u0100\u02beisha suscit\u00f2 cos\u00ec una rivolta che venne per\u00f2 repressa nella battaglia del cammello, dopo la quale fu obbligata a condurre una vita ritirata.\nSubito dopo per\u00f2 il governatore omayyade della Siria, Mu\u02bf\u0101wiya ibn Ab\u012b Sufy\u0101n, si ribell\u00f2 facendo sue le rivendicazioni di \u02bf\u0100\u02beisha. La guerra and\u00f2 avanti fino a quando si decise di demandare la questione al giudizio del Corano e gli arbitri decisero a favore di \u02bfAl\u012b. Nonostante ci\u00f2 un'eterodossia radicale, i Kharigiti, che ritenevano il califfo colpevole di apostasia, riusc\u00ec poco dopo ad assassinare \u02bfAl\u012b a cui succedettero i figli al-\u1e24asan b. \u02bfAl\u012b e al-\u1e24usayn b. \u02bfAl\u012b, secondo gli ismailiti solo al-\u1e24usayn, ma il califfato politico fin\u00ec nelle mani di Mu\u02bf\u0101wiya, l'unico ad avere un esercito abbastanza potente da controllare l'impero.\nLa Battaglia di Kerbela\u02be.\nDopo la morte di al-\u1e24asan, al-\u1e24usayn e la sua famiglia vennero spaventati dal crescere delle persecuzioni religiose e politiche messe in atto dal figlio e successore di Mu\u02bf\u0101wiya, Yaz\u012bd. Al-\u1e24usayn decise allora di dirigersi con tutte le donne e i bambini della sua famiglia a Kufa, la cui popolazione gli era favorevole e da cui sperava di ottenere protezione, fu per\u00f2 fermato dall'armata di Yaz\u012bd a Kerbala, l'imam e i suoi compagni furono uccisi, le donne e i bambini fatti schiavi.\nL'inizio della da\u02bfwa.\nDopo essere stata liberata dal califfo Yaz\u012bd, Zaynab bt. \u02bfAl\u012b, figlia di F\u0101\u1e6dima e \u02bfAl\u012b e sorella di al-\u1e24usayn, cominci\u00f2 a narrare i fatti di Kerbel\u0101\u02be per tutto il mondo islamico. Questa fu la prima da\u02bfwah dell'Islam sciita e a questa gli ismailiti attribuiscono un grande significato spirituale.\nL'imamato dei discendenti di \u02bfAl\u012b sub\u00ec la prima crisi per la successione quando l'imam \u02bfAl\u012b ibn al-\u1e24usayn (detto \"Zayn al-\u02bf\u0100bid\u012bn\", \"Ornamento dei devoti\" o \"al-Sa\u01e7\u01e7\u0101d\" (che si prostra molto in preghiera\") venne avvelenato dal califfo omayyade \u02bfAbd al-Malik ibn Marw\u0101n nel 713 (secondo le tesi sciite), il nipote del quarto imam Zayd b. \u02bfAl\u012b proclam\u00f2 la sua legittimit\u00e0 rispetto al cugino Muhammad al-B\u0101qir, i seguaci del primo, gli Zaiditi si ribellarono al potere omayyade e costruirono un primo, effimero stato sciita in Iran e Iraq. Muhammad al-B\u0101qir invece, seguito dalla grande maggioranza degli sciiti, si dedic\u00f2 allo studio della dottrina islamica nella citt\u00e0 di Medina, questo stato di cose continu\u00f2 col figlio di lui, Ja\u02bffar al-\u1e62\u0101diq, che eredit\u00f2 l'imamato nel 743, il suo primogenito ed erede Ism\u0101\u02bf\u012bl ibn Ja\u02bffar per\u00f2 lo precedette nella tomba. Si verific\u00f2 cos\u00ec una seconda scissione, da una parte i duodecimani sostengono che l'imamato pass\u00f2 al secondogenito di Ja\u02bffar, M\u016bs\u0101 al-K\u0101\u1e93im, e dall'altra coloro che ritengono che la carica pass\u00f2 al figlio di Ism\u0101\u02bf\u012bl, Muhammad ibn Ism\u0101\u02bf\u012bl, ovvero gli ismailiti.\nL'epoca dei D\u0101\u02bfi.\nDa quel momento gli imam ismailiti vissero nascosti per proteggersi dall'ascesa della dinastia sunnita degli Abbasidi che si era sostituita nel 750 agli Omayyadi.\nCon il loro imam al sicuro i predicatori ismailiti, i D\u0101\u02bfi, cominciarono la loro opera di proselitismo dalle loro basi in Siria.\nI Carmati.\nMentre la gran massa degli ismailiti si accontentava dell'insegnamento dei \"Da\u02bfi\", un gruppo di persiani nazionalisti la cui fede ismailita era fortemente influenzata dallo zoroastrismo, i Carmati, si insediarono in Bahrain e proclamarono Mahdi un prigioniero persiano, da qui iniziarono una serie di sanguinose scorrerie che culminarono con il saccheggio della Mecca e il furto della Pietra Nera.\nL'impero dei Fatimidi.\nIl periodo ascetico degli imam ismailiti fin\u00ec quando l'imam \u02bfUbayd All\u0101h al-Mahd\u012b bi-ll\u0101h lev\u00f2 un esercito in nord-Africa e sconfisse gli Aghlabidi occupando il Maghreb e l'Egitto istituendo nel 910 il grande impero sciita detto dei Fatimidi, poich\u00e9 i suoi governanti si proclamavano discendenti della figlia di Maometto, F\u0101\u1e6dima.\nSotto i successivi imam l'impero, il cui centro era situato in Egitto, continu\u00f2 a espandersi, arrivando a comprendere all'apogeo anche la Sicilia, la Siria, lo Yemen e l'Hijaz.\nI Fatimidi perseguirono politiche molto moderne, come il dare maggiore importanza al merito rispetto alla genealogia e la tolleranza religiosa, sia l'Ebraismo, sia il Cristianesimo monofisita copto, ebbero un periodo di splendore sotto il loro potere.\nFu durante questo periodo per\u00f2 che l'Ismailismo si divise in tre rami. La prima scissione, quella dei Drusi, avvenne con l'imam al-H\u0101kim bi-amr All\u0101h (985-1021), questi era salito al potere all'et\u00e0 di undici anni e aveva sempre dato segni di eccentricit\u00e0 al punto di far dubitare della sua salute mentale, sotto il suo regno l'usualmente tollerante impero fatimide vide sanguinose persecuzioni, in particolare contro i sunniti. Quando il suo mulo, con il quale si era recato in solitudine nel deserto, ritorn\u00f2 ricoperto di sangue, il \"Da\u02bfi\" al-Darazi e i suoi seguaci si rifiutarono di riconoscere come imam il suo successore, Al-Hakim non era infatti morto ma, in quanto era il profetizzato Mahdi reincarnazione del profeta, si era celato agli occhi del mondo in attesa di tornare alla fine dei tempi per riportare l'islam alla purezza delle origini e l'umanit\u00e0 alla giustizia. \nLa seconda e pi\u00f9 grave divisione avvenne alla morte di Ma'ad al-Mustansir bi-llah nel 1094, i suoi due figli Nizar, il pi\u00f9 anziano, e il minore al-Musta'li incominciarono a lottare per il controllo politico e religioso del califfato. Nizar fu sconfitto e imprigionato, a stento suo figlio scapp\u00f2 ad Alam\u016bt dove gli ismailiti iraniani sostenevano le sue pretese.\nNel 1040 gli Ziridi, che erano i governatori fatimidi del nord-Africa, si resero indipendenti dall'impero e si convertirono all'islam ortodosso dei sunniti il che caus\u00f2 l'invio contro di loro da parte dell'imam della trib\u00f9 Araba dei Banu Hilal guidata da Abu Zayd al-Hilali, questa con durezza inaudita pose fine alla rivolta berbera contribuendo in maniera decisiva all'arabizzazione del Maghreb, tali vicende costituiscono il fondamento del poema epico Taghr\u012bbat Ban\u012b Hil\u0101l (lett. \"l'andata verso occidente dei Ban\u016b Hil\u0101l).\nDopo il 1070 persero anche la Siria e la Palestina a opera dei Turchi e dei crociati e il loro territorio si ridusse all'Egitto, dopo altri decenni di decadenza, nel 1160 il condottiero zengide N\u016br al-D\u012bn ibn Zank\u012b e il suo generale Saladino posero fine al loro potere fondando la dinastia Ayyubide il che caus\u00f2 anche la fine dell'Ismailismo dei seguaci di Musta\u02bfl\u012b.\nHassan-i-Sabbah fu un \"D\u0101\u02bfi\" ismailita attivo in Siria che diede un impulso fondamentale alla storia della setta. Nacque in una famiglia duodecimana della citt\u00e0 di Qom nel 1056, trasferitosi con la famiglia a Teheran studi\u00f2 a lungo le dottrine ismailite ma si convert\u00ec solo dopo una malattia che quasi lo port\u00f2 alla morte, era infatti stato terrorizzato dalla prospettiva di morire senza conoscere l'imam del suo tempo.\nNella contesa che scoppi\u00f2 alla morte al-Mustan\u1e63ir bi-ll\u0101h si schier\u00f2 dalla parte di Nizar poich\u00e9 sosteneva di aver avuto un colloquio con il vecchio imam durante il quale questi gli aveva ribadito la legittimit\u00e0 del primogenito. La sua opera di \"D\u0101\u02bfi\" raggiunse l'apice con la presa della roccaforte di Alam\u016bt, sul mar Caspio, da dove la sua opera di proselitismo incominci\u00f2 a diffondersi. Il suo piccolo territorio era per\u00f2 circondato da grandi e ostili stati sunniti, quali il califfato abbaside e il sultanato dei turchi Selgiuchidi, per questo motivo Hassan costitu\u00ec un corpo di seguaci fanatici, gli \"Hash\u012bshsh\u012bn\", la cui perizia nell'omicidio era pari allo sprezzo per la morte, ognuno di loro era infatti pronto al suicidio per portare a termine la propria missione, la paura di ritorsioni ismailite divenne quindi cos\u00ec grande tra i governanti sunniti che non osarono opporsi al crescere della potenza di quella che pass\u00f2 alla storia come la setta degli assassini.\nL'imamato dei Nizari.\nIl figlio di Nizar, al-H\u0101d\u012b, si rifugi\u00f2 quindi ad Alam\u016bt, sotto la protezione di Hassan-i-Sabbah, tuttavia ci\u00f2 non fu divulgato in pubblico e il lignaggio degli imam \"nizari\" rimase nascosto sino all'avvento di Hasan II. Questi e i suoi discendenti regnarono sui territori controllati dagli \"Assassini\" fino alla distruzione di Alam\u016bt da parte di Hulagu Khan, nuovo signore mongolo della Persia.\nTeologia.\nAlcuni ismailiti professano dottrine assai complesse, influenzate da temi neoplatonici, gnostici e manichei, e anche provenienti da altre confessioni.\nPer essi l'Islam si basa su due principi complementari, l'uno interiore (\"b\u0101tin\"), personificato dall'Imam e fondato su un'interpretazione mistica della Legge islamica (\"Shar\u012b\u02bfa\"), l'altro esteriore ( \"\u1e93\u0101hir\" ) ma dipendente dal primo - rappresentato dal Profeta e dalla Shar\u012b\u02bfa.\nGli ismailiti sono quindi convinti della necessit\u00e0 di un'interpretazione allegorica dei testi sacri, opportuna disvelata per successivi gradi d'iniziazione, che deve condurre i credenti alla conoscenza della Verit\u00e0 Suprema ( \"al-\u1e24aqq\" ).\nAd Alam\u016bt, i Nizariti riformarono l'Ismailismo, abbandonando progressivamente alcune prescrizioni rituali dell'Islam sunnita e sciita \"imamita\" o \"duodecimano\" (perch\u00e9 riconosce legittima una catena di 12 Imam) per focalizzarsi fondamentalmente sugli aspetti esoterici della propria fede.\nCorano\nGli ismailiti ritengono che il Corano abbia diversi piani interpretativi, uno esteriore ( \"\u1e93\u0101hir\" ), e uno interiore ( \"b\u0101\u1e6din\" ). Il fedele pu\u00f2 comprendere solo una parte di \"b\u0101tin\" ed \u00e8 l'imam solo a possedere una conoscenza completa del Corano e solamente lui pu\u00f2 interpretarlo alla luce dei tempi.\nReincarnazione\nLa reincarnazione \u00e8 presente sia nella variante drusa che in quella nizarita. I Drusi credono che solo i membri della loro comunit\u00e0 si reincarneranno in forma umana e pi\u00f9 precisamente nella forma di propri futuri discendenti.\nNumerologia\nGli ismailiti ritengono che i numeri abbiano una grande valenza religiosa. In particolare riveste grande importanza il numero sette, esistono infatti sette paradisi, sette profeti, sette continenti e cos\u00ec via.\nImamato\nL'Imam \u00e8 concepito attraverso la frase coranica \"il Volto di Allah\", \u00e8 solo attraverso di lui che il credente pu\u00f2 realmente giungere alla conoscenza della luce di Allah che \u00e8 l'unico vero desiderio dell'uomo.\nL'antica dottrina ismailita sostiene che la rivelazione divina \u00e8 stata data in sei periodi ( \"dawr\" ) da sei profeti, chiamati \"N\u0101\u1e6diq\", il cui ruolo era diffondere la religione e la legge nelle rispettive comunit\u00e0. Tuttavia questi insegnavano solo i riti e le manifestazioni esterne della fede il significato dei quali \u00e8 noto solo a un \"W\u0101\u1e63\u012b\" (rappresentante) che li riveler\u00e0 solo a un ristretto circolo di iniziati. Al \"N\u0101\u1e6diq\" e al \"W\u0101\u1e63\u012b\" succede per ogni periodo una linea di sette imam l'ultimo dei quali sar\u00e0 il \"N\u0101\u1e6diq\" del periodo successivo, l'ultimo imam del sesto periodo non introdurr\u00e0 una nuova religione ma porter\u00e0 alla perfezione quella precedente, abrogando la legge e restaurando il \"d\u012bn \u0100dam al-awwal \"(la prima religione di Adamo) praticata da Adamo e dagli angeli del paradiso prima della caduta, questa non necessiter\u00e0 di alcun culto o rito ma consister\u00e0 dalla semplice adorazione delle creature verso il proprio creatore che avviene tramite la profonda comprensione dell'unit\u00e0 del tutto.\nP\u012br e Da\u02bfwa\nGuida alla luce di Allah la cui fonte \u00e8 l'imam \u00e8 il \"D\u0101\u02bfi\". La relazione tra il maestro e il discepolo \u00e8 considerata sacra, il \"D\u0101\u02bfi\" trascende quindi la figura del normale missionario poich\u00e9 questi comunica la sacra e nascosta conoscenza dell'imam allo studente che la pu\u00f2 utilizzare per innalzare il proprio spirito. Lo studente impara per prima cosa ad amare il \"D\u0101\u02bfi\", da lui impara ad amare l'imam e imparando ad amare l'imam impara ad amare Allah. Per i Nizari il capo \"D\u0101\u02bfi\" \u00e8 chiamato \"P\u012br\" (lett. in persiano \"anziano\", quindi equivalente a \"shaykh\"), per i seguaci di Musta\u02bfl\u012b acquista un ruolo simile ma ancora pi\u00f9 importante, egli \u00e8 infatti l'unica fonte della luce dell'imam dopo l'occultamento di al-Q\u0101sim, ultimo Imam della linea di al-Musta\u02bfl\u012b.\n\u02bfAql\nCome gli altri sciiti, gli ismailiti ritengono che le anime del Profeta e degli imam siano nate dalla prima luce dell'universo, detta \"\u02bfAql\", che in arabo significa \"ragione\" o \"conoscenza\", quella conoscenza attraverso la quale tutti gli esseri viventi e non possono giungere ad All\u0101h e da cui tutta l'umanit\u00e0 \u00e8 unita.\nTaqiyya\nGli ismailiti credono nella Taqiyya, ovvero il nascondere le proprie convinzioni religiose. Ci\u00f2 ha permesso agli ismailiti di sopravvivere malgrado fossero solo un'esigua minoranza nei paesi dove abitavano.\nWal\u0101ya\nUn pilastro che denota \"amore e devozione ad Allah, ai profeti, all'Imam e ai \"D\u0101\u02bfi\"\".\nTah\u0101ra\nUn pilastro che significa \"purit\u00e0\", i Drusi non credono in questo pilastro e lo sostituiscono con la shahada.\n\u1e62al\u0101t\nPilastro tradotto con \"preghiera obbligatoria\". Al contrario dei sunniti, gli ismailiti non hanno un forte senso della preghiera e attribuiscono questo fatto alla genericit\u00e0 formale del Corano sulla questione. I Nizariti sostengono che spetta all'Imam stabilire lo stile e il modo della preghiera. I Drusi hanno invece completamente abbandonato la shar\u012b\u02bfa e attribuiscono un ruolo puramente metaforico alla \"\u1e62al\u0101t\". Il ramo musta\u02bfli ha invece mantenuto la preghiera nello stesso modo dei sunniti e dei duodecimani.\nZak\u0101t\nPilastro tradotto con \"carit\u00e0\", con l'eccezione dei Drusi tutti gli ismailiti si attengono a questo precetto con l'aggiunta del khums, una somma pari a 1/5 di quanto non \u00e8 stato speso alla fine dell'anno.\n\u1e24ajj\n\u00c8 il pilastro del pellegrinaggio a Mecca, per gli ismailiti ci\u00f2 corrisponde alla visita all'imam. Nizariti e Drusi non praticano il pellegrinaggio in senso fisico alla Mecca, mentre i Musta\u02bfli in genere vi si attengono.\nJih\u0101d\nIl \"sacro impegno\" obbligatorio (\"jih\u0101d\") \u00e8 inteso sia come lotta contro gli oppressori e i nemici, sia in senso spirituale come lotta contro i desideri fisici. I Nizariti, che sono pacifisti, praticano solo la seconda.\nL'Ismailismo oggi.\nGli ismailiti moderni sono talvolta definiti \"neo-ismailiti\". Si valuta che siano pi\u00f9 di 15 milioni, che vivono in maggioranza in India, Siria, Pakistan, Yemen.\nSi dividono in due grandi comunit\u00e0: i \"Bohra\", mustaliani, concentrati nello Yemen e in Pakistan, a loro volta distintisi in \"Da\u02be\u016bd\u012b\" e \"Sulaym\u0101n\u012b\", e i \"Khoja\", nizariti, il cui capo spirituale, l'Aga Khan, si era inizialmente stabilito in India.\nIn Siria e in Libano sono invece concentrati i Drusi, membri di una setta iniziatica eterodossa, derivata dall'Ismailismo fatimide, ma che non ha nulla a che vedere con l'Ismailismo.\nPur nata dall'Ismailismo, la fede dei Drusi da molti secoli non fa pi\u00f9 parte di esso."}
{"id": "298463", "revid": "4175", "url": "https://it.wikipedia.org/wiki?curid=298463", "title": "Henry Peach Robinson", "text": "Intraprese la professione di libraio e, influenzato dalle opere di William Turner, si interess\u00f2 di pittura. Nel 1850, guidato da Hugh Diamond, scopr\u00ec la fotografia a cui si appassion\u00f2 e nel 1857 abbandon\u00f2 la sua attivit\u00e0 per aprire un laboratorio fotografico.\nSi occup\u00f2 del ritocco fotografico dei ritratti, a cui applicava colori o correggeva imperfezioni direttamente sul positivo. Insoddisfatto della resa delle pellicole dell'epoca, utilizz\u00f2 estesamente la tecnica della doppia esposizione per rendere correttamente il paesaggio. Inoltre utilizz\u00f2 pi\u00f9 negativi per comporre un'unica fotografia, come nella famosa \"Fading Away\", dove l'immagine era composta da cinque negativi.\nSi spos\u00f2 nel 1859, affermando per\u00f2 che \"prima era la fotografia, poi la moglie\".\nNel 1864 dovette abbandonare la pratica di fotografo a causa dei problemi di salute causati dai materiali chimici utilizzati nel processo fotografico. Mantenne vivo il suo interesse pubblicando nel 1868 il saggio \"\u201cPictorial Effect in Photography, Being Hints on Composition and Chiaroscuro for Photographers\u201d\".\nNel 1891 finanzi\u00f2 la fondazione del circolo fotografico Linked Ring."}
{"id": "298469", "revid": "174925", "url": "https://it.wikipedia.org/wiki?curid=298469", "title": "Battaglia di Anghiari (Leonardo)", "text": "La Battaglia di Anghiari era una pittura murale di Leonardo da Vinci, databile al 1503-1504 e gi\u00e0 commissionata per il Salone dei Cinquecento (allora detto \"Sala del Gran Consiglio\") di Palazzo Vecchio a Firenze. A causa dell'inadeguatezza della tecnica, il dipinto sub\u00ec danni e non \u00e8 certo che i suoi resti fossero stati lasciati in loco, incompiuti e mutili; circa sessant'anni dopo, la decorazione del salone venne rifatta da Giorgio Vasari; non si conosce se all'epoca fossero ancora presenti i frammenti leonardiani o se l'architetto aretino li abbia distrutti. Alcuni sostengono che li abbia nascosti sotto un nuovo intonaco o una nuova parete: ricerche e 'saggi' finora condotti non hanno sciolto il mistero.\nNel mese di ottobre 2020, dopo anni di ricerche, viene reso noto che probabilmente Leonardo si ferm\u00f2 alla delicata fase preparatoria del muro, non portata a termine per motivi tecnici, senza mai iniziare la pittura vera e propria.\nStoria.\nNell'aprile del 1503 Pier Soderini, gonfaloniere a vita della rinata Repubblica fiorentina, affid\u00f2 a Leonardo, da qualche anno tornato in citt\u00e0 dopo il lungo e prolifico soggiorno milanese, l'incarico di decorare una delle grandi pareti del nuovo Salone dei Cinquecento in Palazzo Vecchio. Si trattava di un'opera grandiosa per dimensioni e per ambizione, a cui avrebbe atteso nei mesi successivi, e che l'avrebbe visto faccia a faccia con il suo collega e rivale Michelangelo, a cui era stato commissionato un affresco gemello su una parete vicina, la \"Battaglia di C\u00e0scina\" (29 luglio 1364, contro i Pisani).\nLa scena affidata a Leonardo invece era la battaglia di Anghiari, cio\u00e8 un episodio degli scontri tra esercito fiorentino e milanese del 29 giugno 1440; nel complesso la decorazione doveva quindi celebrare il concetto di \"libertas\" repubblicana, attraverso le vittorie contro nemici e tiranni.\nDopo un viaggio a Pisa nel luglio, Leonardo inizi\u00f2 infine a progettare il grande dipinto murale che, come per altre sue opere, non sarebbe stato un affresco, ma una tecnica che permettesse una gestazione pi\u00f9 lenta e riflessiva, compatibilmente col suo \"modus operandi\". Dalla \"Historia naturalis\" di Plinio il Vecchio recuper\u00f2 l'encausto, che adatt\u00f2 alle sue esigenze.\nPer ragioni diverse nessuna delle due pitture murali venne portata a termine, n\u00e9 si sono conservati i cartoni originali, anche se ne restano alcuni studi autografi e copie antiche di altri autori.\nLeonardo in particolare, dopo molti studi e tentativi, mise in opera il suo dipinto, ma come nel caso dell\"Ultima Cena\" anche questa scelta tecnica si rivel\u00f2 drammaticamente inadatta quando era ormai troppo tardi. Predispose due enormi pentoloni carichi di legna che ardeva, generando una temperatura altissima che avrebbe dovuto essiccare la superficie dipinta, puntandoveli direttamente (vi sono diversi studi descritti nei suoi manoscritti). La vastit\u00e0 dell'opera non permise per\u00f2 di raggiungere una temperatura sufficiente a far essiccare i colori, che colarono sull'intonaco, tendendo inoltre ad affievolirsi, se non a scomparire del tutto. Nel dicembre 1503 l'artista interruppe cos\u00ec il trasferimento del dipinto dal cartone alla parete, frustrato dall'insuccesso.\nPaolo Giovio vide i resti del dipinto e ne lasci\u00f2 una viva descrizione nella sua vita di Leonardo: \u00abNella sala del Consiglio della Signoria fiorentina rimane una battaglia e vittoria sui Pisani, magnifica ma sventuratamente incompiuta a causa di un difetto dell'intonaco che rigettava con singolare ostinazione i colori sciolti in olio di noce. Ma il rammarico per il danno inatteso sembra avere straordinariamente accresciuto il fascino dell'opera interrotta\u00bb.\nTra le migliori copie tratte dal cartone di Leonardo c'\u00e8 quella di Rubens, oggi al Louvre. Perduto anche il cartone, le ultime tracce dell'opera furono probabilmente coperte nel 1557 dagli affreschi del Vasari.\nLe copie.\nIn realt\u00e0, nonostante i disastri, l'opera era stata in gran parte completata, infatti Leonardo ci aveva lavorato per ben un anno con sei assistenti. Malgrado i danni nella parte alta, quindi, questa \"Battaglia di Anghiari\" rimase esposta a Palazzo Vecchio per diversi anni; molti la videro. Alcuni la riprodussero. Rubens, per\u00f2, interpret\u00f2 la parte centrale da una copia o forse dal cartone (sicuramente non dai resti del dipinto, essendo nato nel 1577, quando la profonda ristrutturazione di Giorgio Vasari era gi\u00e0 stata messa in opera). Il dipinto di Rubens offre un'idea abbastanza chiara di cosa fosse l'affresco di Leonardo.\nSulla eventuale sopravvivenza della pittura.\nIl Salone dei Cinquecento di Palazzo Vecchio, che allora era la Sala del Maggior Consiglio della Repubblica di Firenze, \u00e8 la pi\u00f9 grande sala per la gestione del potere mai realizzata in Italia. Oggi \u00e8 lunga 54 metri e alta 18, ma ai tempi di Leonardo era molto diversa: era pi\u00f9 spartana e meno decorata. Fu il Vasari a trasformarla su richiesta di Cosimo I de' Medici: per accentuare l'imponenza della sala, la raccorci\u00f2 e l'innalz\u00f2 di ben 7 metri, su consiglio dell'anziano Michelangelo. In alto fece realizzare il soffitto dorato a cassettoni su cui si scorge il trionfo di Cosimo, il nuovo sovrano di Firenze, e la sottomissione della citt\u00e0 e dei quartieri. Ai lati dipinse sei affreschi, simbolo della potenza dei Medici: da una parte la presa di Siena e dall'altra la sconfitta di Pisa.\nOvviamente tutte queste modifiche potrebbero aver distrutto il capolavoro di Leonardo, ma \u00e8 anche vero che il Vasari aveva una grande ammirazione per Leonardo e che forse non avrebbe osato distruggere una sua opera. Si pu\u00f2 citare il caso emblematico e per certi versi analogo della \"Trinit\u00e0\" di Masaccio in Santa Maria Novella: nonostante l'opera fosse da Vasari ampiamente lodata nelle \"Vite\", egli, chiamato ad aggiornare la decorazione della chiesa, non esit\u00f2 a coprire l'affresco con un altare moderno e una nuova pala; l'opera non fu per\u00f2 distrutta, infatti fu possibile recuperarla nel 1860.\nSi pu\u00f2, quindi, supporre che Vasari abbia tentato, in qualche modo, di mantenere il dipinto, forse ricoprendolo. Indagini termografiche hanno rivelato che sulla parete ovest, quella che rappresenta la sconfitta dei Pisani, un tempo dovevano esserci quattro enormi finestre, oggi murate: alcuni studiosi, quindi, ritengono che Leonardo non avesse potuto dipingere su questa parete, date le dimensioni, ma piuttosto sulla parte est dove, invece, le aperture erano solo due.\nIl Vasari \u00e8 molto chiaro nei suoi scritti: il lato sinistro della parete era riservato a Michelangelo, quello destro a Leonardo e, considerando tutte le modifiche che ha subito la sala, alcuni studiosi ritengono che il nucleo del dipinto probabilmente si trova nella zona sopra la porta di sud-est. Su questa zona della parete sono stati fatti dei saggi esplorativi ed \u00e8 emerso, al suo interno, un secondo muro. I sondaggi per\u00f2 non hanno ancora permesso di sapere se le due pareti sono appoggiate l'una all'altra oppure se \u00e8 stato lasciato un piccolo spazio vuoto, un'intercapedine, che tutelerebbe e proteggerebbe il dipinto leonardiano. I risultati di un'indagine compiuta da un'\u00e9quipe del National Geographic, guidata dall'ingegner Maurizio Seracini, direttore del \"Center of Interdisciplinary Science for Art, Architecture and Archaeology\" di San Diego, i cui risultati sono stati resi pubblici nel marzo 2012, sembrano aver rivelato tracce di pigmenti sottostanti l'affresco vasariano, compatibili con colori usati da Leonardo in altre opere. Tuttavia molti studiosi sono scettici a tale riguardo e ritengono che si debba procedere ad analisi pi\u00f9 approfondite. Ovviamente l'ipotesi, ma soprattutto il desiderio, che una cos\u00ec grande opera, anche se non riuscita, ma cos\u00ec carica di storia, ci sia ancora e che magari si trovi solo a poche decine di centimetri dall'osservatore, scatena le fantasie di molte persone.\nCerca Trova.\nUn ulteriore particolare che ha acceso diverse fantasie deriva proprio dall'affresco del Vasari dedicato alla \"Vittoria di Cosimo I a Marciano in val di Chiana\", nello stesso salone: fra le molte bandiere verdi dipinte ve n'\u00e8 una che reca una scritta in bianco \u00ab\u00bb. La scritta, che \u00e8 difficilmente leggibile da un osservatore perch\u00e9 si trova molto in alto, \u00e8 contemporanea al dipinto, e ci\u00f2 fa presupporre che sia stata apposta dallo stesso Vasari, e stranamente non segue le pieghe della bandiera. \nSuccessivamente due studiosi (A. Musci e A. Savorelli), ricostruendo il tema della fortuna e della \"damnatio\" della pi\u00f9 antica insegna fiorentina (\"Libertas\") nel ciclo pittorico ideato dal granduca Cosimo I de' Medici e da Vincenzo Borghini nel Salone dei Cinquecento, spiegano il \u00ab\u00bb come allusione a un verso dantesco [\u00abLibert\u00e0 va cercando, ch'\u00e8 s\u00ec cara come sa chi per lei vita rifiuta\" (Purgatorio, I, vv. 70-72)] presente su otto bandiere verdi portate in battaglia dai \"fuorusciti\" fiorentini.\nUn'altra ipotesi invece \u00e8 che il vessillo \u00e8, s\u00ec, nella parete su cui doveva essere la Battaglia di Anghiari ma, come \u00e8 stato recentemente dimostrato, si tratta del motto di un condottiero coinvolto nello scontro rappresentato dal Vasari.\nDescrizione e stile.\nA differenza delle precedenti rappresentazioni di battaglie, Leonardo compose i personaggi come un turbine vorticoso, che ricordava le rappresentazioni delle nubi in tempesta.\nL'affresco rappresentava cavalieri e cavalli animati in una zuffa serrata, contorti in torsioni ed eccitati da espressioni forti e drammatiche, tese a rappresentare lo sconvolgimento della \"pazzia bestialissima\" della guerra, come la chiamava l'artista. I personaggi della scena, infatti, lottano instancabilmente per ottenere il gonfalone, simbolo della citt\u00e0 di Firenze. Quattro cavalieri si stanno contendendo la massiccia asta: quello in primo piano la prende di schiena torcendosi animatamente, quelli centrali si scontrano direttamente sguainando le spade, mentre i loro cavalli sbattono il muso l'uno con l'altro; un ultimo si scorge appena in secondo piano, col cavallo che spalanca il morso come a strappare l'estremit\u00e0 dell'asta.\nTre fanti si trovano in terra, atterrati e colpiti dagli zoccoli dei cavalli: due al centro, uno sopra all'altro, e uno in primo piano, che cerca di coprirsi con uno scudo.\nLa scena riflette il pensiero dell'artista fondato su una visione pessimistica dell'uomo, che deve lottare per vincere le proprie paure. Shearman parla di \"un livello mai sognato di energia e violenza\" per la pittura storica.\nLa tecnica.\nSi legge, infatti, dal biografo Anonimo Gaddiano (\"Cod. Magliab. XVII, 17\", Biblioteca Nazionale Centrale di Firenze):\nLa tecnica dell'encausto richiede infatti una fonte di calore molto forte per fissare i colori sulla parete ma su un'opera di quelle dimensioni era molto difficile da utilizzare perch\u00e9 era praticamente necessario accendere degli enormi bracieri a poca distanza dal dipinto in modo da asciugare molto rapidamente la parete dipinta. Leonardo ci prov\u00f2, ma i suoi assistenti li accesero solo in corrispondenza della parte inferiore, con il risultato che i colori posti pi\u00f9 in alto si sciolsero immediatamente."}
{"id": "298475", "revid": "339392", "url": "https://it.wikipedia.org/wiki?curid=298475", "title": "Cavaliere del Lavoro", "text": ""}
{"id": "298479", "revid": "2056951", "url": "https://it.wikipedia.org/wiki?curid=298479", "title": "Cavalierato", "text": "Il cavalierato \u00e8 una onorificenza in uso in molti ordinamenti, con la quale si insignisce il destinatario del titolo onorifico di \"cavaliere\" (\"cav.\").\nNelle classi di benemerenza esso \u00e8 inferiore al titolo di ufficiale e costituisce il grado pi\u00f9 basso. In alcuni ordini ove la classe di Cavaliere sia l'unica presente, esso acquisisce invece il ruolo spettante regolarmente al Cavaliere di Gran Croce decorato di Gran Cordone.\nNel mondo.\nFrancia.\nIn Francia il titolo viene sovente indicato con l'appellativo di \"chevalier\" e costituisce anche in questo caso il grado pi\u00f9 basso di tutte le onorificenze.\nGermania.\nIn Germania il titolo di \"ritter\" \u00e8 alla base di tutte le onorificenze ed \u00e8 solitamente diviso in diversi gradi (cavaliere di I classe, cavaliere di II classe, cavaliere di III classe, cavaliere di IV classe). Alcuni ordini tedeschi ed austriaci hanno basato quasi esclusivamente le loro classi sul titolo di benemerenza di cavaliere.\nIn et\u00e0 pre-napoleonica i cavalieri avevano assunto un posto di rilievo nella classe nobiliare tedesca del Sacro Romano Impero, assumendo titoli feudali e prerogative talvolta sovrane nelle loro propriet\u00e0 terriere; costituirono un distinto collegio nobiliare composto da cavalieri e da baroni dell'impero.\nItalia.\nIn Italia, il titolo di cavaliere ha di norma un solo grado ed \u00e8 stato utilizzato come onorificenza di quinto grado in tutti gli ordini cavallereschi e di merito degli Stati preunitari della Penisola, del Regno d'Italia e della Repubblica.\nRegno Unito.\nNel Regno Unito e nelle nazioni del Commonwealth il titolo, non ereditario, di cavaliere \u00e8 conferito da diversi ordini. Il grado britannico di cavaliere \u00e8 pi\u00f9 alto del grado francese o italiano e conferisce in tutti i casi il prefisso \"Sir\" al nome o al nome e cognome (mai al cognome da solo) e le consorti sono definite \"Lady\", prefisso al cognome. Per esempio \"Sir Albert and Lady Smith\". Equivale per esempio in Francia al grado di \"Grand Officier\". I cavalieri femminili hanno il prefisso \"Dame\" al loro nome (\"Dame Judy Dench\").\nI baronetti, titolo ereditario, estraneo ad un qualsiasi ordine, hanno anche loro il diritto al prefisso \"sir\". Le consorti dei baronetti sono \"lady\" e non \"dame\".\nNell'ordine pi\u00f9 esclusivo britannico, la ventina dei Cavalieri dell'Ordine della Giarrettiera (\"Knight of the Garter\") sono quasi tutti esponenti di famiglie nobili, o politici.\nInsegne.\nGli insigniti di un titolo cavalleresco, generalmente indossano l'insegna sul petto (a destra o a sinistra a seconda dei casi).\n\u00c8 bene sottolineare che alcuni ordini cavallereschi prevedono altri formati, in base a tradizioni storiche e statuti rispettivi. Vi sono ordini cavallereschi che prevedono l'uso di un collare (Ordini di Collana, per es. Ordine Supremo della Santissima Annunziata, Illustrissimo Ordine di San Gennaro, Ordine dello Spirito Santo ecc.) ed ordini cavallereschi militari che prevedono una decorazione da collo anche per il cavalierato (per es. Ordine Equestre del Santo Sepolcro di Gerusalemme e Sovrano Militare Ordine di Malta)."}
{"id": "298481", "revid": "66138608", "url": "https://it.wikipedia.org/wiki?curid=298481", "title": "Miti della creazione", "text": ""}
{"id": "298487", "revid": "79968", "url": "https://it.wikipedia.org/wiki?curid=298487", "title": "End user computing", "text": "L'End user computing (Calcolo utente finale) \u00e8 un approccio alla gestione dei sistemi informativi aziendali. \nNasce alla fine degli anni settanta con l'avvento dei primi personal computer. \nL'elemento fondante dell e.u.c. \u00e8 che all'utente finale \u00e8 permesso di sviluppare singole applicazioni per il supporto delle sue specifiche esigenze e per adattare il sistema informativo alle proprie esigenze. \nI maggiori benefici di questo approccio li si ritrovano in una maggiore produttivit\u00e0, in una diminuzione degli arretrati di lavoro e in una migliorata soddisfazione dell'utente."}
{"id": "298489", "revid": "14214", "url": "https://it.wikipedia.org/wiki?curid=298489", "title": "Fiume Bacchiglione", "text": ""}
{"id": "298491", "revid": "2148085", "url": "https://it.wikipedia.org/wiki?curid=298491", "title": "Soddisfazione", "text": "In psicologia il termine soddisfazione \u00e8 sinonimo di gratificazione ed \u00e8 contrario del termine frustrazione. Viene solitamente utilizzato sia per designare un'esperienza soggettiva di piacere, costituita per lo pi\u00f9 dall'emozione che accompagna il raggiungimento di una meta, sia per indicare quel particolare accadimento metapsicologico costituito dalla scarica dell'energia pulsionale, che secondo Sigmund Freud sarebbe il vero motore di tutta la vita psichica.\nDescrizione.\nPervaso dall'eccitazione di origine pulsionale, l'apparato psichico tenderebbe a ripristinare a tutti i costi lo stato di quiete attraverso la soddisfazione della pulsione, che avverrebbe secondo il cosiddetto principio di piacere, che tende alla scarica energetica prescindendo dai dati della realt\u00e0, oppure con quello che viene chiamato principio di realt\u00e0 che dilaziona la scarica energetica ai momenti favorevoli in cui la realt\u00e0 consente e favorisce l'incontro del soggetto con la meta della pulsione stessa.\nAnche il godimento estetico dell'arte, per Freud, \u00e8 costituito dalla soddisfazione sostitutiva delle pi\u00f9 antiche rinunce imposte dalla civilt\u00e0. Per Melanie Klein, invece, la soddisfazione \u00e8, all'interno della \"relazione oggettuale\", quella realizzazione propria della posizione depressiva che \u00e8 costituita sia dal raggiungimento dell'oggetto (d'amore) intero, sia dai comportamenti diretti verso l'oggetto d'amore reale, comportamenti che consistono soprattutto in un interesse ed in una preoccupazione nei confronti dell'altro.\nPer Harry Stack Sullivan una spinta, ai fini dello sviluppo della personalit\u00e0, ancora pi\u00f9 potente della tensione verso la soddisfazione biologico-pulsionale, \u00e8 data dalla tensione verso la soddisfazione del bisogno di integrazione sociale, che passa attraverso la soddisfazione del bisogno."}
{"id": "298495", "revid": "125671739", "url": "https://it.wikipedia.org/wiki?curid=298495", "title": "Ilich Ram\u00edrez S\u00e1nchez", "text": "Aderente prima al leninismo, poi ad una versione estremista di socialismo islamico, lo pseudonimo \"Carlos\" \u00e8 il suo nome di battaglia, mentre la stampa gli ha attribuito il soprannome \"Lo Sciacallo\". \u00c8 noto soprattutto per l'incredibile assalto condotto al quartier generale dell'OPEC nel 1975, per il quale si guadagn\u00f2 il titolo di super-ricercato a livello internazionale per diversi anni. Carlos \u00e8 responsabile, come esecutore materiale, di cinque omicidi accertati, ma \u00e8 stato indagato per i suoi coinvolgimenti in molte attivit\u00e0 illegali e terroristiche, spesso a fianco di gruppi di estrema sinistra. In totale viene considerato responsabile di 11 morti e 150 feriti. In un'intervista al quotidiano venezuelano \"El Nacional\", ha ammesso di essere stato all'origine di un centinaio di attacchi che hanno provocato la morte di un numero compreso tra le 1.500 e le 2.000 persone, ma ha riconosciuto \u00abappena 200 vittime civili\u00bb, come \u00aberrori minori\u00bb. Tra essi l'attentato della stazione Saint-Charles di Marsiglia.\nCon il suo gruppo Separat (detto anche \"gruppo Carlos\"), composto in gran parte da terroristi tedeschi, come Thomas Kram (anche se Sanchez ha negato che Kram facesse parte della sua organizzazione) e parte dell'ORI (Organizzazione dei Rivoluzionari Internazionali), Carlos fu anche al servizio del Fronte Popolare per la Liberazione della Palestina (FPLP), e gli sono inoltre attribuiti rapporti con diversi servizi segreti mediorientali e arabi, come quelli della Libia di Mu\u02bfammar Gheddafi, oltre che con il KGB. Una famosa pista investigativa lo vuole coinvolto anche con la strage di Bologna, ufficialmente attribuita alla strategia della tensione, anche se mai indagato ufficialmente. Interrogato a proposito, Carlos si \u00e8 dichiarato pi\u00f9 volte innocente, accusando spesso non i neofascisti condannati, ma la CIA, l'organizzazione Gladio e il Mossad. L'ex Presidente della Repubblica Italiana Francesco Cossiga, inizialmente sostenitore della pista fascista, ha invece attribuito a Carlos e al FPLP (affermando che fosse stato \"un incidente della resistenza palestinese\") il sanguinoso attentato, costato 85 morti e pi\u00f9 di 200 feriti.\nBiografia.\nL'adesione al leninismo.\nRam\u00edrez S\u00e1nchez nasce a Michelena, Venezuela. Suo padre, un avvocato leninista, gli diede il nome Ilich traendolo dal patronimico di Lenin; i suoi fratelli si chiamano invece Vladimir e Lenin, le altre due componenti del nome completo del rivoluzionario sovietico. Studi\u00f2 a Caracas e in seguito partecip\u00f2 al movimento giovanile del Partido Comunista de Venezuela nel 1959. Oltre alla sua lingua, lo spagnolo, ha imparato l'arabo, il russo, il francese e l'inglese. Dopo la partecipazione con suo padre alla Terza Tricontinentale nel gennaio 1966, pass\u00f2 l'estate a Campo Matanzas, una scuola di guerriglia gestita dal governo cubano e tenuta nei pressi dell'Avana. Sempre nel 1966, dopo il divorzio dei genitori, lasci\u00f2 il Venezuela con la madre e il fratello e si trasfer\u00ec a Londra per continuare i suoi studi allo \"Stafford House Tutorial College\" di Kensington. Nel 1968 suo padre tent\u00f2 di fare entrare lui e suo fratello Lenin alla Sorbona, ma alla fine scelse la Patrice Lumumba University di Mosca. Ilich venne espulso dall'universit\u00e0 nel 1970.\nSi trasfer\u00ec in un campo di addestramento del Fronte Popolare per la Liberazione della Palestina (FPLP) a Amman, Giordania. L\u00ec adott\u00f2 lo pseudonimo di Carlos, in onore di Carlos Andr\u00e9s P\u00e9rez, il Presidente venezuelano che nazionalizz\u00f2 l'industria petrolifera e quella mineraria. In seguito dichiar\u00f2 di aver combattuto con l'FPLP contro l'espulsione decretata dal governo giordano. Quando lasci\u00f2 il medio oriente ritorn\u00f2 a Londra, dove segu\u00ec corsi di economia alla London School of Economics, pur continuando a lavorare per il FPLP.\nCarlos fu soprannominato \"Sciacallo\" dalla stampa quando una copia del romanzo \"Il giorno dello sciacallo\" di Frederick Forsyth fu trovata tra i suoi beni personali. Sebbene il libro non fosse suo, il nome gli rimase.\nLa guerriglia filo palestinese.\nNel 1973 Carlos commise la sua prima azione per il Fronte Popolare per la Liberazione della Palestina (FPLP), un tentativo di assassinio nei confronti dell'affarista ebreo Joseph Sieff in seguito all'assassinio a Parigi di Mohamed Boudia, un direttore di teatro accusato di essere uno degli organizzatori del FPLP, da parte del Mossad. Ram\u00edrez S\u00e1nchez ha ammesso di essere stato responsabile di una bomba in una banca di Londra e di aver messo delle autobombe presso le sedi di tre giornali francesi accusati di sentimenti filo-israeliani. Carlos ha confessato anche di aver lanciato una granata in un ristorante di Parigi, uccidendo due persone e ferendone trenta.\nHa anche dichiarato di aver in seguito partecipato a due attacchi, falliti, ad aerei di linea nell'aeroporto di Orly, presso Parigi, il 13 e il 17 gennaio 1975.\nIl 27 giugno 1975 il contatto libanese di \"Carlos\", Michel Moukharbal, venne catturato e interrogato: quando tre poliziotti si presentarono alla casa parigina di Ram\u00edrez S\u00e1nchez durante una festa, spar\u00f2 a due di loro e fugg\u00ec passando per Bruxelles e Beirut. \nDa Beirut Carlos partecip\u00f2 alla pianificazione dell'attacco al quartier generale dell'OPEC a Vienna. Il 21 dicembre 1975 condusse un commando di sei persone nell'edificio e cattur\u00f2 60 ostaggi. Il 22 dicembre ottenne la disponibilit\u00e0 di un aereo DC-9, e con i suoi uomini e 42 ostaggi vol\u00f2 ad Algeri, dove liber\u00f2 30 prigionieri; quindi vol\u00f2 a Tripoli, dove liber\u00f2 altri ostaggi e lasci\u00f2 andare gli ultimi solo dopo essere ritornato ad Algeri e aver ricevuto asilo politico. Ram\u00edrez S\u00e1nchez in seguito si rec\u00f2 in Libia, dove dovette giustificarsi davanti agli ufficiali anziani del FPLP per aver fallito nell'assassinio di due alti membri dell'OPEC, il ministro per il petrolio iraniano e quello saudita, oltre a non aver ottenuto alcun riscatto. In seguito al fallimento, venne espulso dal FPLP.\nIl suo gruppo terrorista.\nNel settembre 1976 Ram\u00edrez S\u00e1nchez venne arrestato in Jugoslavia, dalla quale per\u00f2 riusc\u00ec a uscire e a tornare a Baghdad. Da l\u00ec si spost\u00f2 a Aden, dove si stabil\u00ec e cominci\u00f2 a formare un suo gruppo, l\"Organizzazione Araba per la Lotta Armata\", composta da ribelli siriani, libanesi e tedeschi, e riusc\u00ec a costruire una rete di rapporti con la Stasi della Germania Est.\nI servizi segreti della Romania lo assoldarono per assassinare alcuni dissidenti nascosti in Francia e distruggere gli uffici di Radio Free Europe a Monaco di Baviera. Con l'aiuto del regime iracheno e il cambiamento ai vertici del FPLP, Carlos ritorn\u00f2 al servizio dei palestinesi.\nFino al 1982 il gruppo rimase inattivo, finch\u00e9 tent\u00f2 un attacco a una centrale nucleare. In seguito all'azione fallita, Magdalena Kopp, moglie di Carlos, e un altro membro furono arrestati a Parigi: il gruppo per vendetta piazz\u00f2 una serie di bombe contro bersagli francesi.\nNel 1983 attacc\u00f2 la \"Maison de France\" di Berlino ad agosto e mise due bombe su un TGV a dicembre: nell'attentato doppio alla stazione di Marsiglia e al treno TGV in arrivo persero la vita 5 persone e altre 50 rimasero ferite.\nQuesti attacchi fecero perdere a Ram\u00edrez S\u00e1nchez il supporto delle nazioni compiacenti. Fu espulso dall'Ungheria nel 1985 e venne disconosciuto dall'Iraq, dalla Libia e da Cuba, riuscendo a trovare accoglienza (seppur poco amichevole) in Siria, a Damasco, dove si stabil\u00ec con la moglie e la figlia Elba Rosa.\nIl governo siriano costrinse Ram\u00edrez S\u00e1nchez a rimanere inattivo. Nel 1990 il governo iracheno di Saddam Hussein lo contatt\u00f2, causando l'espulsione dalla Siria nel settembre 1991. Dopo aver alloggiato in Giordania si spost\u00f2 in Sudan, a Khartoum.\nSecondo quanto affermato da Carlos stesso, il terrorista venezuelano ha la cittadinanza onoraria palestinese, concessagli da Yasser Arafat.\nArresto e processo.\nI servizi segreti francesi e americani collaborarono con quelli sudanesi per la cattura del terrorista, offrendo a questi numerosi vantaggi in cambio della sua cattura.\nIl governo sudanese, disturbato dagli atteggiamenti libertini di Carlos, lo consegn\u00f2 agli agenti francesi nel 1994: questi lo portarono a Parigi, dove fu accusato dell'omicidio di due poliziotti e di Moukharbal (ucciso nel 1975).\nVenne incarcerato in attesa del processo, che cominci\u00f2 il 2 dicembre 1997 e fin\u00ec il 23: venne riconosciuto colpevole e condannato all'ergastolo.\nCarlos \u00e8 noto anche per aver avuto durante la detenzione una corrispondenza privata con il presidente venezuelano Hugo Ch\u00e1vez Fr\u00edas, che in un'intervista afferm\u00f2 egli non fosse un terrorista bens\u00ec un combattente rivoluzionario.\nDurante la sua carriera, svolta principalmente durante la Guerra Fredda, venne accusato in occidente di essere un agente del KGB. Oggi \u00e8 chiaro che non ebbe parte nel Massacro di Monaco (l'attacco agli atleti israeliani a Monaco nel 1972) o nel dirottamento del 1976 al volo Air France 193 a Entebbe. Altri attentati di matrice sconosciuta furono attribuiti a lui, ma anche le sue deposizioni relative a operazioni inesistenti e non confermate rendono difficile sapere la verit\u00e0 sulla sua storia di terrorista.\nNel giugno 2003, Ram\u00edrez S\u00e1nchez pubblic\u00f2 una collezione di scritti dal carcere, col titolo di \"Islam Rivoluzionario\", dove cerc\u00f2 di spiegare e difendere le sue attivit\u00e0 come parte di un conflitto di classe. Nel libro dichiara la sua ammirazione per Osama bin Laden e per i suoi attacchi agli Stati Uniti, e la sua ammirazione per l'opposizione di Saddam Hussein alle operazioni americane: il dittatore \u00e8 definito \"l'ultimo cavaliere arabo\".\nRam\u00edrez S\u00e1nchez si \u00e8 sposato, con rito islamico, nel 2001, con la sua legale, Isabelle Coutant-Peyre, che \u00e8 dunque la sua terza moglie.\nDichiarazioni alla stampa italiana.\nCarlos, nel giugno 2008, rilasci\u00f2 alcune dichiarazioni all'agenzia di stampa ANSA riguardanti direttamente la storia e la politica italiana.\nEgli sostenne che, nonostante il divieto del governo, i servizi segreti italiani trattarono il rilascio di Aldo Moro con esponenti delle Brigate Rosse, in cambio della scarcerazione di alcuni brigatisti. La trattativa fall\u00ec nella notte precedente al giorno dell'omicidio del leader politico democristiano.\nIl 2 agosto 2010, Carlos rilasci\u00f2 un'intervista al quotidiano online AgoraVox riguardo alla strage della stazione di Bologna del 2 agosto 1980: scagionando i neofascisti, egli dichiar\u00f2 la responsabilit\u00e0 statunitense. Secondo la ricostruzione, \"yankee, sionisti e strutture della Gladio\" fecero brillare un ordigno al fine di distruggere un carico di armi trasportato da palestinesi o da esponenti dell'FPLP; lo scopo era quello di far ricadere su questi ultimi la responsabilit\u00e0 dell'attentato. Nel 2012 si dichiar\u00f2 disposto a collaborare con la magistratura italiana al fine di fare luce sulla strage di Bologna.\nIl 26 gennaio 2012, sua moglie Isabelle Coutant-Peyre rilasci\u00f2 una intervista esclusiva per \"Agoravox Italia\", nella quale vennero discusse con il cronista le motivazioni che alimentarono i processi a carico del marito."}
{"id": "298498", "revid": "33689", "url": "https://it.wikipedia.org/wiki?curid=298498", "title": "Romanismo", "text": ""}
{"id": "298500", "revid": "1347902", "url": "https://it.wikipedia.org/wiki?curid=298500", "title": "Sem\u00ebn Konstantinovi\u010d Timo\u0161enko", "text": "Fu un comandante militare sovietico, era un ufficiale superiore di professione dell'Armata Rossa all'inizio dell'invasione nazista dell'Unione Sovietica nel 1941.\nBiografia.\nTimo\u0161enko era nato da una famiglia di contadini a Furmanivka, vicino ad Odessa, nell'Ucraina meridionale, fu coscritto nell'esercito dell'Impero russo nel 1915. Prest\u00f2 servizio in cavalleria sul fronte occidentale durante la prima guerra mondiale e allo scoppio della rivoluzione russa nel 1917 parteggi\u00f2 per i rivoluzionari, unendosi all'Armata Rossa nel 1918 e al partito bolscevico nel 1919.\nDurante la guerra civile russa Timo\u0161enko combatt\u00e9 su vari fronti, fra cui Caricyn (pi\u00f9 tardi rinominata Stalingrado), dove incontr\u00f2 Stalin di cui divent\u00f2 amico e sostenitore, che gli assicur\u00f2 un rapido avanzamento di carriera. Nel 1920-21 era nella 1\u00aa armata di cavalleria agli ordini di Sem\u00ebn Bud\u00ebnnyj.\nDopo la guerra civile e quella polacco-sovietica, Timo\u0161enko divenne il comandante delle forze di cavalleria dell'Armata Rossa, quindi comandante in Bielorussia (1933), a Kiev (1935), nel Caucaso settentrionale (1937) a Charkiv (1937), e nuovamente a Kiev (1938). Nel 1939 divent\u00f2 il comandante di tutta la regione occidentale di confine e guid\u00f2 il fronte ucraino durante l'invasione sovietica della Polonia orientale, durante la campagna di Polonia. Nello stesso periodo divent\u00f2 membro del Comitato esecutivo centrale del partito comunista.\nNegli stessi anni furono compiute le grandi purghe staliniane, durante le quali furono giustiziati tre dei cinque marescialli dell'Unione Sovietica: Michail Tucha\u010devskij, Aleksandr Egorov, e Vasilij Bljucher. Dato che i due marescialli rimasti, Bud\u00ebnnyj e Kliment Voro\u0161ilov erano amici di Stalin senza grandi abilit\u00e0 militari, Timo\u0161enko divent\u00f2 l'alto ufficiale di professione dell'Armata Rossa con pi\u00f9 esperienza.\nNel gennaio del 1940 Timo\u0161enko prese il comando delle armate sovietiche che stavano combattendo in Finlandia nella guerra d'inverno, che era iniziata a novembre dell'anno precedente ed era stata sino ad ora condotta disastrosamente da Voro\u0161ilov. Sotto la guida di Timo\u0161enko i sovietici sfondarono la linea Mannerheim che proteggeva l'istmo di Carelia. A marzo la Finlandia firm\u00f2 la pace con l'URSS. Tale successo fece crescere la reputazione di Timo\u0161enko e, nel maggio del 1940 fu nominato commissario del popolo per la Difesa e divenne maresciallo dell'Unione Sovietica.\nTymo\u0161enko era un comandante competente che sosteneva l'urgente necessit\u00e0 di modernizzare l'Armata Rossa in vista dell'imminente scontro con la Germania nazista. Riusc\u00ec a vincere l'opposizione dei pi\u00f9 conservatori e intraprese la meccanizzazione dell'esercito e l'incremento della produzione di carri armati. Reintrodusse anche la tradizionale severa disciplina dell'esercito russo zarista.\nQuando i tedeschi invasero l'Unione Sovietica nel giugno del 1941, Stalin prese il posto di commissario della Difesa e invi\u00f2 Timo\u0161enko al fronte centrale, dove combatt\u00e9 ritirandosi dalla frontiera fino a Smolensk, soffrendo pesanti perdite ma riuscendo a salvare comunque il grosso delle sue truppe per la difesa di Mosca. A settembre, fu trasferito in Ucraina, dove l'Armata Rossa aveva subito 1,5 milioni di perdite nei grandi accerchiamenti di Uman' e Kiev; qui riusc\u00ec a stabilizzare il fronte.\nNel maggio del 1942 Timo\u0161enko, con 640.000 uomini, lanci\u00f2 una controffensiva a Charkiv, il primo tentativo sovietico di riprendere iniziativa. Dopo un iniziale successo sovietico i tedeschi respinsero colpendo il fianco meridionale che era esposto; l'offensiva fu bloccata e i sovietici riportarono 200.000 perdite. Nonostante l'offensiva avesse rallentato l'avanzata tedesca a Stalingrado, Timo\u0161enko dovette riconoscere le proprie responsabilit\u00e0 per il fallimento.\nIl successo del generale Georgij \u017dukov nella difesa di Mosca nel dicembre 1941 persuase Stalin che \u017dukov era un comandante migliore di Timo\u0161enko. Nel 1942 Stalin rimosse Timo\u0161enko dal comando in prima linea e gli diede incarichi secondari di comando a Stalingrado (giugno 1942), sul fronte nordorientale (ottobre 1942), a Leningrado (giugno 1943), nel Caucaso (giugno 1944), e nella regione baltica (agosto 1944).\nDopo la guerra Timo\u0161enko fu comandante dell'esercito sovietico in Bielorussia (marzo 1946), negli Urali meridionali (giugno 1946), e nuovamente in Bielorussia (marzo 1949). Nel 1960 fu nominato ispettore generale del ministero della Difesa, una carica in gran parte onorifica, e dal 1961 presiedette il Comitato di Stato per i veterani di guerra. Mor\u00ec a Mosca nel 1970.\nFu due volte Eroe dell'Unione Sovietica (marzo 1940 e 1965), fu insignito di numerose altre decorazioni tra le quali, il prestigioso Ordine della Vittoria (1945), cinque volte dell'Ordine di Lenin, Ordine della Rivoluzione di Ottobre, cinque volte dell'Ordine della Bandiera Rossa e tre volte dell'Ordine di Suvorov."}
{"id": "298501", "revid": "125913516", "url": "https://it.wikipedia.org/wiki?curid=298501", "title": "Basilica Palladiana", "text": "La Basilica Palladiana (origin. Basilica) \u00e8 un edificio pubblico che affaccia su Piazza dei Signori a Vicenza. Il suo nome \u00e8 indissolubilmente legato all'architetto rinascimentale Andrea Palladio, che riprogett\u00f2 il Palazzo della Ragione aggiungendo alla preesistente costruzione gotica le celebri logge in marmo bianco a serliane.\nUn tempo sede delle magistrature pubbliche di Vicenza, oggi la Basilica Palladiana, dotata di tre spazi espositivi indipendenti, \u00e8 teatro di mostre d'architettura e d'arte.\nDal 1994 \u00e8, con le altre architetture di Palladio a Vicenza, nella lista dei patrimoni dell'umanit\u00e0 dell'UNESCO. Dal 2014 il prestigioso edificio riceve gli onori e la promozione a monumento nazionale dalla Camera e dal Senato della Repubblica.\nStoria.\nL'edificio su cui in seguito sarebbe intervenuto Palladio era il Palazzo della Ragione, realizzato secondo il progetto di Domenico da Venezia, che inglobava a sua volta due edifici pubblici preesistenti, un'importante strada di comunicazione tra il centro, il Borgo di Berga e Campo Marzo. Alla sinistra dell'edificio sorge tuttora la torre detta \"dei Bissari\" (XII secolo), alta 82 m, il cui pinnacolo \u00e8 del 1444.\nRealizzato in forme gotiche verso la met\u00e0 del Quattrocento, il Palazzo della Ragione nel suo piano superiore \u00e8 interamente occupato da un enorme salone senza supporti intermedi, il salone del Consiglio dei Quattrocento. L'ambiziosa copertura a carena di nave rovesciata, ricoperta da lastre di rame, in parte sollevata da grandi archivolti, era ispirata a quella realizzata nel 1306 per il Palazzo della Ragione di Padova. Il rivestimento della facciata gotica fu realizzato a rombi in marmo rosso e gialletto di Verona, ed \u00e8 tuttora visibile dietro l'aggiunta palladiana. Il motivo a rombi \u00e8 lo stesso delle facciate di Palazzo Ducale a Venezia. L'edificio era sede delle Magistrature pubbliche di Vicenza e, al piano terreno, di un attivo gruppo di botteghe.\nDal 1481 al 1494 Tommaso Formenton circonda di un doppio ordine di logge l'antico palazzo. Due anni dopo la fine del cantiere crolla l'angolo sud-ovest e per oltre quarant'anni i vicentini dibatteranno sulle modalit\u00e0 della ricostruzione. Nel corso dei decenni vengono investiti del problema i pi\u00f9 quotati architetti operanti nella regione: Antonio Rizzo e Giorgio Spavento nel 1496, Antonio Scarpagnino nel 1525 e quindi Jacopo Sansovino nel 1538, Sebastiano Serlio nel 1539, Michele Sanmicheli nel 1541, e da ultimo Giulio Romano (1542) che elabora la singolare proposta di innalzare piazza delle Erbe e isolare l'edificio al centro di una grande piazza simmetrica.\nNonostante pareri tanto illustri, nel marzo del 1546 il Consiglio cittadino approva il progetto di un architetto locale di trentotto anni, allora decisamente poco conosciuto: Andrea Palladio. L'incarico al proprio protetto fu senza dubbio una delle migliori vittorie di Giangiorgio Trissino (il mentore di Palladio), capace di coagulare intorno al suo nome la maggioranza dei consensi. Anche se accanto al giovane architetto, quasi a garantirne l'operato, figurava l'esperto e affidabile Giovanni da Pedemuro, per dissipare ogni dubbio il Consiglio chiede la costruzione di un modello ligneo di una delle nuove arcate da sottoporre al giudizio dei vicentini. Dopo altri tre anni di discussioni, che rimettono in gioco i progetti Rizzo-Spavento e Giulio Romano, nel maggio del 1549 viene definitivamente approvato il progetto di Andrea Palladio per il quale si esprimono con forza i nobili Gerolamo Chiericati e Alvise Valmarana, che negli anni successivi saranno committenti di Palladio per i propri palazzi di famiglia (Palazzo Chiericati e Palazzo Valmarana).\nSi sono conservati diversi disegni autografi che documentano il precisarsi dell'idea progettuale dalla primitiva versione del 1546 alla struttura poi realizzata. La soluzione proposta da Palladio \u00e8 una struttura per cos\u00ec dire elastica, in grado di tener conto dei necessari allineamenti con le aperture e i varchi del preesistente palazzo quattrocentesco. Il sistema si basa sull'iterazione della cosiddetta \u201cserliana\u201d, vale a dire una struttura composta da un arco a luce costante affiancato da due aperture laterali rettangolari architravate, di larghezza variabile e quindi in grado di assorbire le differenze di ampiezza delle campate. Il funzionamento \u00e8 evidente nelle arcate angolari, dove le aperture architravate sono ridotte quasi a zero, ma \u00e8 presente in tutte le campate, la cui larghezza varia sempre, seppure di poco.\nLa serliana (che Sebastiano Serlio pubblica nel IV Libro del suo trattato, edito a Venezia nel 1537) \u00e8 in realt\u00e0 una traduzione in linguaggio classico della polifora gotica, utilizzata per la prima volta da Donato Bramante in Santa Maria del Popolo a Roma e gi\u00e0 impiegata nel Veneto da Jacopo Sansovino nella Libreria Marciana nel 1537. Tuttavia, il referente diretto dell'idea palladiana per Vicenza si ritrova nell'interno della chiesa del monastero di San Benedetto in Polirone, ristrutturato a partire dal 1540 da Giulio Romano, dove le serliane vengono utilizzate per assorbire le differenze di larghezza delle campate quattrocentesche della vecchia chiesa. Le logge del piano inferiore sono realizzate nell'ordine dorico, con la relativa trabeazione nel cui fregio si alternano metope (decorate con dischi e bucrani) e triglifi. Le logge del piano superiore sono invece in ordine ionico con la relativa trabeazione a fregio continuo.\nCon una certa enfasi retorica, lo stesso Palladio definisce \"basilica\" il Palazzo della Ragione circondato dalle nuove logge in pietra, in omaggio alle strutture della Roma antica, dove nella basilica si discuteva di politica e si trattavano affari. Per la carriera di Palladio il cantiere delle logge costituisce un punto di svolta definitivo. Con questo egli diviene ufficialmente l'architetto della citt\u00e0 di Vicenza, responsabile di un'opera grandiosa (interamente in pietra e che a consuntivo coster\u00e0 la notevole somma di 60.000 ducati) senza eguali nel Cinquecento veneto: per ottenere un altro incarico di tale portata dovr\u00e0 attendere gli anni 1560, con il cantiere della chiesa di San Giorgio Maggiore a Venezia. Al tempo stesso, il salario di 5 ducati al mese costituir\u00e0 per Palladio e la sua famiglia una indispensabile fonte costante di reddito, cui non rinuncer\u00e0 per tutta la vita. Il cantiere proceder\u00e0 a rilento: il primo ordine di arcate settentrionali e occidentali sar\u00e0 concluso nel 1561, il secondo livello, avviato nel 1564, sar\u00e0 completato nel 1597 (diciassette anni dopo la morte di Palladio), il prospetto su piazza delle Erbe nel 1614.\nLa balaustra venne adornata con statue di Giovanni Battista Albanese, Grazioli, Lorenzo Rubini.\nIl palazzo cos\u00ec trasformato rimase quindi ricordato come Basilica Palladiana dal nome del suo architetto e conserva, a seguito di numerosi restauri, l'aspetto dell'opera cinquecentesca progettata dal Palladio. Sotto la Repubblica di Venezia costituiva il fulcro di attivit\u00e0 non solo politiche (consiglio cittadino, tribunale) ma anche economiche. All'interno del salone fu ospitato per un certo periodo il \"teatro all'antica\", uno degli spazi scenici in legno ad uso temporaneo progettati da Palladio (1561, 1562) prima del Teatro Olimpico.\nNel corso della seconda guerra mondiale, il 18 marzo 1945, la Basilica fu gravemente danneggiata durante un bombardamento, assieme alla Torre Bissara, malgrado fossero stati inseriti dagli angloamericani tra i monumenti che non dovevano essere colpiti durante gli attacchi aerei. Una bomba incendiaria distrusse la copertura originale della Basilica, la quale venne ricostruita nell'immediato dopoguerra nelle forme originali. L'Altopiano dei Sette Comuni don\u00f2 il legno necessario.\nIl salone della basilica ha un'altezza di 24 m, una base di 52 x 22 m e una superficie di 1.144 m\u00b2.\nNel 1994 la Basilica, assieme agli altri monumenti di Vicenza \"citt\u00e0 del Palladio\", \u00e8 entrata nella lista dei Patrimoni dell'umanit\u00e0 dell'UNESCO.\nRestauro del 2007-2012.\nDall'inizio del 2007 hanno avuto inizio importanti lavori di restauro del monumento: la copertura \u00e8 stata sezionata per rimuovere gli arconi portanti in cemento armato della ricostruzione postbellica e sostituirli con pi\u00f9 leggeri archi in legno lamellare. Si \u00e8 intervenuti inoltre per ripulire e consolidare tutte le facciate, dotando l'edificio di una nuova illuminazione. Il termine dei lavori di ristrutturazione \u00e8 slittato fino alla met\u00e0 del 2012, pertanto i lavori sono proseguiti per tutto il 2008, proprio l'anno in cui si \u00e8 celebrato il cinquecentesimo anniversario della nascita Palladio, con varie polemiche, anche se l'edificio non \u00e8 mai stato interamente celato dalle armature. Nel corso degli ultimi mesi le parti restaurate sono state progressivamente svelate e sono state promosse iniziative che hanno consentito di vivere il cantiere, come ad esempio, \"Una volta ogni 450 anni\", ovvero la visita al cantiere stesso (con record di presenze), l'installazione sull'impalcatura di un maxi schermo dove venivano proiettati video sulla citt\u00e0 e sulle sue bellezze (denominata \"Palladio Infinito\"). Il restauro \u00e8 ufficialmente terminato il 6 ottobre 2012, in concomitanza con la riapertura della Basilica in occasione della mostra \"Raffaello verso Picasso\". In seguito al restauro \u00e8 stato nuovamente resa agibile la terrazza superiore, che ospita un bar ed \u00e8 stata definitivamente aperta al pubblico nel 2014 (con ingresso a pagamento).\nIl costo complessivo di 15 milioni di euro per il restauro \u00e8 stato interamente finanziato dalla Fondazione cassa di risparmio di Verona, Vicenza, Belluno e Ancona.\nAl restauro della Basilica Palladiana \u00e8 stato assegnato il \"Premio dell'Unione Europea per il Patrimonio culturale - Concorso Europa Nostra 2014\u201d per la conservazione del patrimonio culturale."}
{"id": "298511", "revid": "15756", "url": "https://it.wikipedia.org/wiki?curid=298511", "title": "Aldo Masciotta", "text": "Nato da famiglia agiata, dopo le scuole elementari frequent\u00f2 il liceo presso il Collegio Militare di Roma dove nacque in lui la passione per la scherma. Frequent\u00f2 l'universit\u00e0 prima a Firenze poi a Napoli, dove consegu\u00ec la laurea in medicina e chirurgia a pieni voti.\nSi rec\u00f2 poi a Torino per acquisire l'abilitazione all'esercizio professionale; nel capoluogo piemontese consegu\u00ec le specializzazioni e si ferm\u00f2 per il resto della sua vita.\nA Torino venne a contatto con le persone e con l'ambiente che gli consentirono di affinare e mostrare le sue qualit\u00e0 di schermidore. Dal 1934 al 1948 fu per 64 volte componente della squadra nazionale italiana. Prese parte a cinque campionati europei, vincendo un titolo continentale nella sciabola; altri piazzamenti furono un secondo posto nella gara a squadre, un quarto e un sesto posto individuali. Vinse il concorso individuale ai campionati mondiali universitari di Torino del 1934, il torneo internazionale di Roma del 1935, l'argento a squadre alle Olimpiadi di Berlino del 1936, la medaglia d'oro a squadre e l'argento individuale ai campionati mondiali a Piestiany del 1938, nonch\u00e9 il torneo internazionale di Innsbruck sempre nel 1938.\nDurante la Seconda guerra mondiale fu ufficiale medico sul fronte italo-francese, dove venne decorato con la medaglia di bronzo al valor militare.\nNel 1946 vinse il titolo italiano individuale. Abbandonato l'agonismo, dal 1957 al 1968 resse la presidenze del Club di Scherma di Torino; negli undici anni della sua presidenza, il sodalizio torinese conquist\u00f2 10 titoli italiani di societ\u00e0. Nello stesso periodo ricevette, inoltre, la \"Medaglia d'Oro al Valore Atletico\" e la \"Stella d'oro al Merito Sportivo\". Queste onorificenze sono concesse solo agli sportivi che si sono particolarmente distinti prima come atleti, e quindi come dirigenti sportivi.\nNella vita professionale fu apprezzato specialista in ostetricia e ginecologia, nonch\u00e9 docente universitario di medicina interna e del lavoro. Ebbe anche l'incarico di direttore del centro ginecologico e di colposcopia dell'ospedale \"Maria Vittoria\" di Torino.\nPer i tipi dell'editore Licinio Cappelli, usc\u00ec nel 1954 il volume dal titolo \"La colposcopia nella lotta contro il cancro e nella diagnosi ginecologica\" con prefazione di Hans Hinselmann (il padre della colposcopia). Questo libro, rappresenta una pietra miliare per la colposcopia in Italia, in quanto fu il primo libro sull'argomento scritto da un italiano. Aldo Masciotta fu tra i pionieri della colposcopia italiana e tra i primi a diffondere la metodiche di screening e di diagnosi precoce del tumore del collo dell'utero. Il primo volume pubblicato in Italia sulla colposcopia fu la traduzione ad opera del Prof. Piero Cattaneo, su incarico dell'omonimo Prof L. Cattaneo - Direttore dell'Universit\u00e0 di Roma - del libro di Hans Hinselmann \u00ab\"Introduzione alla Colposcopia\"\u00bb stampato a Pavia presso la Tipografia del Libro nel 1940.\nMor\u00ec nel 1996, a 87 anni, a Torino, ma venne sepolto nel paese natale di Casacalenda, in provincia di Campobasso. Sulla lastra tombale un semplice epitaffio: \"ALDO MASCIOTTA - Olimpionico - 1909-1996\"."}
{"id": "298514", "revid": "125304811", "url": "https://it.wikipedia.org/wiki?curid=298514", "title": "Pizzo Tamborello", "text": "Il Pizzo Tamborello \u00e8 una montagna delle Alpi alta 2.858\u00a0. Appartiene al gruppo del Pizzo Tamb\u00f2, sulla cresta orientale che sale dal Passo dello Spluga verso la sommit\u00e0 dello stesso, sul confine italo-svizzero tra il Canton Grigioni e la Lombardia.\nDescrizione.\nFacilmente salibile sulle sue brevi creste est e ovest, non presenta alcun interesse alpinistico ma semmai solo geografico \"pratico\", come riferimento sulla via di salita \"normale\" (sia italiana che svizzera) verso la vetta del sovrastante e ben pi\u00f9 celebre Tamb\u00f2, rappresentando per questa, nel caso di condizioni avverse, una meta di ripiego.\nCollegamenti esterni.\nIl Pizzo Tamborello (Lattenhorn) su geofinder.ch"}
{"id": "298515", "revid": "1543377", "url": "https://it.wikipedia.org/wiki?curid=298515", "title": "Metodo sperimentale", "text": "Il metodo sperimentale \u00e8 un procedimento di formazione e controllo della conoscenza scientifica basato sullo svolgimento di esperimenti. L'esperimento che definisce il metodo sperimentale \u00e8 l'osservazione, spesso ripetuta nel tempo, fatta in condizioni particolari, artificialmente create e particolarmente adatte a far cogliere allo sperimentatore un aspetto non evidente di ci\u00f2 che \u00e8 sottoposto a indagine. Sebbene lo svolgimento di esperimenti per confermare o falsificare una teoria scientifica non fosse ignoto al mondo antico e medievale, e lo ritroviamo ad esempio in Tolomeo, in Galeno e nel primo grande scienziato sperimentale, Ibn al-Haytham (Alhazen), la diffusione e generalizzazione del metodo sperimentale sono comunemente individuate come la causa determinante della rivoluzione scientifica dell'et\u00e0 moderna: a differenza della scienza naturale degli antichi, la scienza dei moderni sistematicamente manipola la natura per svolgere esperimenti. Gli scienziati non si limitano, cio\u00e8, a raccogliere osservazioni empiriche per formulare enunciati osservativi da porre in una qualche relazione con le teorie, ma intervengono attivamente nel modo, impiegando varie tecniche e procedure per raccogliere in modo accurato informazioni circa i fenomeni che essi sono interessati a conoscere.\nDescrizione.\nIl metodo sperimentale, inteso come specifica tecnica di indagine sulla realt\u00e0, consiste nella predisposizione e manipolazione intenzionale di variabili nel tentativo di derivare relazioni causali. Esso si distingue dai metodi non-sperimentali perch\u00e9 introduce nel set up sperimentale una specifica manipolazione o trattamento allo scopo di misurarne gli effetti. \nIl fattore che viene modificato dallo sperimentatore \u00e8 chiamato \"variabile indipendente\"; i fattori che possono essere influenzati dalle modificazioni della variabile indipendente sono le \"variabili dipendenti\"; le \"costanti\" sono i fattori che non devono cambiare e che sono intenzionalmente mantenuti fissi affinch\u00e9 i risultati dell'esperimento siano probanti. Per garantire l'accuratezza dei risultati dell\u2019esperimento il metodo sperimentale usa un \"gruppo di controllo\", nel quale la manipolazione non avviene e che viene posto a confronto con gli effetti osservati nel gruppo sperimentale a seguito della manipolazione. La presenza di un controllo riduce la plausibilit\u00e0 di spiegazioni alternative rispetto all'ipotesi che si intende testare. Un \"vero esperimento\" distribuir\u00e0 i partecipanti tra gruppo sperimentale e gruppo di controllo in modo casuale, per evitare la distorsione da selezione. Eventualmente, ad esempio nella ricerca medica e psicologica, i partecipanti all'esperimento e/o lo sperimentatore saranno all'oscuro del gruppo al quale i partecipanti sono assegnati (esperimento \"in cieco\" o \"in doppio cieco\"). Infine, un esperimento ha la caratteristica di essere replicabile: i risultati dell'esperimento possono essere confermati, o la loro accuratezza pu\u00f2 essere messa in discussione, ricreando il set up e ripetendo la procedura sperimentale, con o senza variazioni. \nNaturalmente l'esperimento non \u00e8 fine a se stesso, ma \u00e8 diretto a confermare o falsificare una ipotesi di ricerca, che \u00e8 la spiegazione plausibile ma incerta di un fenomeno. Tale spiegazione, che giustifica una previsione dell'esito dell'esperimento, pu\u00f2 essere una supposizione ragionevole oppure pu\u00f2 basarsi su un sistema formale. Se confermata, la previsione pu\u00f2 corroborare la teoria scientifica di partenza; se smentita, pu\u00f2 falsificare la teoria (Popper) e condurre al suo abbandono (\"esperimento cruciale\"), o pu\u00f2 condurre alla formulazione di ipotesi di ricerca ulteriori per sviluppare la teoria e renderla coerente con l'esperimento (Lakatos). \nLimiti del metodo sperimentale.\nLa costruzione di una procedura di verifica delle ipotesi scientifiche dotata di tutte queste caratteristiche (ipotesi di ricerca, variabili dipendenti e indipendenti, costanti, vincoli, gruppi di controllo e tentativi ripetuti) non sempre \u00e8 possibile. Molte scienze, come ad esempio le scienze della terra (geologia, meteorologia, climatologia, idrologia, ecc.) e l'astronomia, spesso non possono controllare le condizioni dell\u2019esperimento \u2013 per valutare gli effetti di un fertilizzante su una produzione agricola, ad esempio, \u00e8 impossibile mantenere costanti la temperatura e le precipitazioni. Si parla allora di studi \"quasi-sperimentali\" o di \"indagini\" (\"investigation\"), anzich\u00e9 di esperimenti, quando la ricerca si svolge mediante l\u2019osservazione, la raccolta di dati, eventualmente la manipolazione di variabili, ma non include il controllo, o l'assegnazione casuale al gruppo sperimentale o al gruppo di controllo. \nQuando il soddisfacimentro dei criteri sperimentali \u00e8 empiricamente impossibile, di fatto non praticabile o contrario all'etica, si parla di studi \"non sperimentali\". Negli studi non sperimentali il ricercatore non manipola la realt\u00e0, modificando una variabile per registrare gli effetti del suo intervento, ma si limita a ricavare informazioni mediante l'osservazione e, nelle scienze umane, mediante sondaggi, interviste, questionari, inchieste campionarie, ecc.\nIl metodo osservazionale (o \"descrittivo\"), che nell'ambito delle scienze empiriche si contrappone al metodo sperimentale, \u00e8 diffusissimo e ineliminabile. L'adozione del metodo sperimentale ha rappresentato una svolta nello sviiluppo della scienza moderna, ma non tutte le scienze \u2013 e nemmeno tutte le scienze naturali \u2013 sono scienze sperimentali in senso stretto, perch\u00e9 non sempre \u00e8 possibile includere gli elementi del metodo sperimentale. Gli astronomi non possono compiere esperimenti nei cieli, ma devono accontentarsi di osservarli nel modo pi\u00f9 accurato possibile, e lo stesso vale per molte scienze sociali. \nD'altra parte, il fatto che le ricerche non-sperimentali non controllino le variabili per determinare relazioni causali non significa che esse non possano formulare predizioni suscettibili di essere falsificate o confermate empiricamente, o che non possano utilizzare metodi quantitativi e statistici per svolgere studi di correlazione o studi epidemiologici, o che non possano sviluppare e utilizzare potenti dispositivi tecnologici per raccogliere osservazioni accurate di fenomeni altrimenti non rilevabili dalla percezione umana: il fatto che le ricerche siano non-sperimentali non implica, insomma, che esse non siano scientifiche, sia secondo gli usi comuni della parola \"scienza\" sia secondo gli standard pi\u00f9 o meno esigenti discussi dalla filosofia della scienza. \nIn particolare, l'applicazione del metodo sperimentale incontra gravi limiti nelle scienze naturali cosiddette \"storiche\", come la paleontologia, l\u2019archeologia, la biologia evolutiva e certi ambiti della geologia, dell'astronomia, della planetologia e dell'astrofisica. Due esempi significativi sono l'ipotesi dell'asteroide all'origine dell'estinzione dei dinosauri e la teoria del \"big bang\" all'origine dell'universo: sembra improbabile che ipotesi e teorie del genere possano essere verificate o falsificate mediante la conduzione di esperimenti. Le scienze naturali storiche possono occasionalmente fare esperimenti, ma il metodo sperimentale \u00e8 solo una possibilit\u00e0 e non un elemento essenziale del loro statuto scientifico. \nNelle scienze storico-sociali e psicologiche, la posizione del metodo sperimentale varia a seconda degli ambiti e degli approcci, ma \u00e8 comunque pi\u00f9 marginale e controversa che nelle scienze naturali. Virtualmente assente nelle scienze storiche \u2013 sebbene l'esperimento a volte si affacci, liberamente reinterpretato, in alcune teorie e metodologie della storia sociale di Marc Bloch e altri \u2013 nelle scienze sociali e in psicologia il metodo sperimentale occupa una posizione pi\u00f9 o meno rilevante a seconda degli autori, delle scuole, delle teorie di riferimento e degli obiettivi conoscitivi della ricerca. L'uso del metodo sperimentale \u00e8 a volte significativo negli studi sociali che adottano metodi quantitativi, nelle ricerche di psicologia cognitiva e di psicologia sociale, ma tende a scomparire nella teoria critica, nella teoria dei sistemi, nella psicoanalisi, negli studi culturali e in generale negli studi che adottano metodi qualitativi, come l'interazionismo simbolico e la grounded theory.\nAltri significati.\nL'espressione \"metodo sperimentale\" \u00e8 a volte usata in senso ampio per riferirsi al metodo scientifico proprio delle scienze empiriche, essendo l'approccio empirico alla conoscenza basato sull'osservazione, diretta o indiretta, dei fenomeni, cio\u00e8 sull'esperienza. In questa accezione lata, che include ma non si riferisce solo allo svolgimento di esperimenti, l'espressione si diffonde nel XVII secolo per indicare i nuovi orientamenti metodologici delle scienze naturali alla base della rivoluzione scientifica, a volte espressi con locuzioni come \"filosofia sperimentale\" o anche \"filosofia meccanica\". Qui il concetto di esperimento si identifica ancora con quello pi\u00f9 ampio di esperienza: l'\u00abesperienza sensata\u00bb di Galileo, o l'esperienza deliberatamente ricercata (\"experimentum\"), che Bacone distingue dall'esperienza casuale del mondo (\"experientia mera\"). Nel latino classico, medievale e della prima et\u00e0 moderna, infatti, \"esperienza\" (\"experientia\") ed \"esperimento\" (\"experimentum\") sono grossomodo sinonimi, e questa originaria indistinzione, che ancora sopravvive nel francese \"exp\u00e9rience\" e nel portoghese \"experi\u00eancia\", si riflette negli usi moderni e contemporanei di \"metodo sperimentale\" come sinonimo di metodo empirico-induttivo.\nLe scienze sperimentali, come le scienze naturali e alcune scienze umane (o sociali), possono allora essere distinte sia dalle scienze formali, come la matematica, la geometria e la logica, sia dalle scienze umane che non seguono il metodo empirico, come in genere le discipline umanistiche (storia, filosofia, ecc.). Inoltre, l'adozione di un approccio empirico pu\u00f2 distinguere la scienza dalle forme di conoscenza che non sono scientifiche ma pretendono di esserlo (cosiddette pseudoscienze), o che non sono n\u00e9 pretendono di essere scientifiche (metafisica, religione, ecc.). Pertanto, il metodo sperimentale inteso genericamente come metodo scientifico basato sull'esperienza svolge una funzione di demarcazione, che distingue sia la scienza da ci\u00f2 che scienza non \u00e8, sia le scienze empiriche dalle scienze formali e dalle scienze umane non-empiriche."}
{"id": "298516", "revid": "34041", "url": "https://it.wikipedia.org/wiki?curid=298516", "title": "Tamborello", "text": ""}
{"id": "298521", "revid": "6923", "url": "https://it.wikipedia.org/wiki?curid=298521", "title": "World Series by Renault", "text": "Le World Series by Renault, gi\u00e0 conosciute come World Series by Nissan dal 1998 al 2004, sono un campionato motoristico. La serie consiste in tre categorie: la Formula Renault 3.5 (spesso chiamata essa stessa \"World Series by Renault\" o \"WSR\") la Eurocup Formula Renault 2.0 e l'Eurocup M\u00e9gane Trophy.\nStoria.\nLa serie ebbe origine dal campionato spagnolo di Formula Renault, che si disput\u00f2 tra il 1991 e il 1997. La serie mondiale nacque nel 1998 col nome di \"Open Fortuna by Nissan\", basandosi proprio sul campionato spagnolo. L'organizzazione fu della \"RPM Comunicacion\". Il campionato mut\u00f2 denominazione nel corso delle stagioni, al fine di adeguarsi a quello dello sponsor principale, anche se ad adesso vi si riferiva come \"Formula Nissan\". In queste stagioni la vettura era costruita dalla Coloni Motorsport, dotata di un propulsore da \u00a0cm\u00b3, denominato Nissan SR20. Il valore della categoria poteva essere posto come intermedio tra la Formula 3 e la Formula 3000. Dal 2002 al 2004 la vettura fu invece la Dallara T02 e il motore adottato fu del tipo Nissan VQ30 da \u00a0cm\u00b3.\nNel frattempo, nel 2003, la Renault fece nascere la \"Formula Renault V6 Eurocup\", quale supporto ai Super Racing Weekend di Eurosport, che comprendevano gare del Campionato Europeo Turismo e del Campionato FIA GT. La serie si basava su telai della Tatuus e motori Nissan V6 da \u00a0cm\u00b3.\nNel 2005, Renault decise di abbandonare il \"Super Racing Weekend\" e di creare la World Series by Renault e la Formula Renault 3.5 Series, fondendo di fatto la \"World Series by Nissan\" con la \"Formula Renault V6 Eurocup\"; nello stesso anno l'Eurocup Formula Renault 2.0 e l'Eurocup M\u00e9gane Trophy vennero designati quali campionati di supporto alla Formula 3.5. Nel 2010 venne aggiunta anche la F4 Eurocup 1.6, che per\u00f2 non venne riproposta nel 2011.\nPer quanto riguarda la Formula Renault 3.5, le vetture sono sempre costruite dalla Dallara, modelli T05 (2005-2007), T08 (2008-2011) e T12 (2012-), e montano un motore V6 da \u00a0cm\u00b3 sviluppato dalla Renault in collaborazione con l'azienda Solution F sul monoblocco della Nissan 350Z. Gli pneumatici sono Michelin, i freni in carbonio, il cambio sequenziale a 6 rapporti e altre soluzioni tecniche ricordano esplicitamente la Formula 1. La serie si pone come campionato promozionale per giovani piloti che vogliono aspirare alla F1, quindi a un livello tecnico simile alla GP2 Series e alla Formula Nippon."}
{"id": "298522", "revid": "2528", "url": "https://it.wikipedia.org/wiki?curid=298522", "title": "World Series by Nissan", "text": ""}
{"id": "298523", "revid": "1699816", "url": "https://it.wikipedia.org/wiki?curid=298523", "title": "Vertical Limit", "text": "Vertical Limit \u00e8 un film del 2000 diretto da Martin Campbell, con Chris O'Donnell e Bill Paxton.\nTrama.\nStati Uniti. L'alpinista Boyce Garrett tenta l'impresa di scalare un torrione di roccia nella Monument Valley, assieme ai figli Peter e Annie. Improvvisamente i tre vengono travolti da due alpinisti inesperti poco sopra di loro e rischiano di precipitare. Nonostante questi due si schiantino al suolo quasi subito, l'impatto ha irrimediabilmente compromesso la stabilit\u00e0 di Boyce e dei figli: poich\u00e9 l'unico friend che ancora li sorregge rischia di staccarsi per il troppo peso, Boyce ordina a Peter di tagliare la corda. Dopo momenti tragici, Peter esegue l'ordine, facendo precipitare il padre.\nTre anni dopo Annie \u00e8 divenuta un'esperta alpinista e tenta l'impresa di scalare il K2. Per questo viene assunta come guida da una spedizione sponsorizzata da una nuova compagnia aerea, la \"Majestic Air\", con la quale l'imprenditore e alpinista Elliott Vaughn spera di rilanciare i propri affari. La spedizione \u00e8 guidata da Tom McLaren.\nPeter, che dal giorno della tragedia ha abbandonato l'alpinismo e lavora come fotografo per \"National Geographic\", si trova in quel periodo proprio in Pakistan e, in seguito all'infortunio di un collega, soccorso dall'esercito pakistano, raggiunge il campo base degli alpinisti. L'indomani la spedizione della Majestic Air si inerpica sulle pendici del K2, alla testa di Tom, Elliott e Annie con la guida locale Aziz. Le previsioni assicurano bel tempo, ma un'improvvisa tormenta spazza via la spedizione. Si salvano solo Tom, Elliot e Annie, caduti in un crepaccio. Le loro condizioni sono per\u00f2 disperate: Tom \u00e8 gravemente ferito, e sia lui che Annie ed Elliott rischiano seriamente un edema polmonare.\nNonostante l'opposizione degli altri al campo base, Peter decide di organizzare una missione di soccorso. Anzitutto si rivolge all'esercito pakistano, facendosi elargire contenitori di nitroglicerina da far brillare per spazzare via la neve e liberare l'uscita del crepaccio. Si decide di affrontare il monte in tre cordate di due membri ciascuna: per questo Peter viene seguito da Monique Aubertine, dalla guida locale Kareem Nazir e dai bizzarri fratelli australiani Cyril e Malcolm Bench. Come sesto uomo, a capo della spedizione di salvataggio, la scelta cade su alpinista di grande esperienza, che conosce bene il K2: \u00e8 Montgomery Wick, ex-guida che vive da anni sulla montagna in cerca del corpo della moglie. Questa, anni prima, stava guidando una spedizione quando una valanga travolse la comitiva: mai ritrovata, si sa solo che \u00e8 morta di edema. Wick \u00e8 intenzionato a farla pagare a Elliot, che prendeva parte a quella spedizione e che, secondo Wick, per salvarsi aveva sottratto tutto il Desa (il medicinale contro gli edemi) alla donna.\nSu ordine di Wick, i sei si dividono in tre coppie: Wick con Peter, Cyril con Monique e Malcolm con Aziz. La spedizione di salvataggio si rivela subito un suicidio: la coppia Malcolm-Aziz viene spazzata via dallo scoppio del proprio contenitore di nitroglicerina, poich\u00e9, quest'ultima, investita dai raggi del sole diventa instabile ed esplode, mentre Cyril muore travolto da una valanga. Monique si salva per miracolo e si ricongiunge con Peter e Wick. Questi, nel tragitto, ritrova il cadavere ibernato della moglie, ritrovando il contenitore delle dosi del Desametasone, effettivamente vuoto, a conferma dei sospetti sulla colpevolezza di Elliot. Quindi i tre si accampano per la notte.\nNel frattempo, in fondo al crepaccio, Elliott, in preda alla disperazione e al suo egoismo, uccide Tom perch\u00e9 ritiene che consumi per niente le poche razioni di Desa rimaste. Annie, invece, si mette in contatto con il fratello via radio, cercando inutilmente di convincerlo a tornare indietro e a salvarsi la vita.\nAnche tra i tre soccorritori superstiti non corre buon sangue: per impedire che Wick dia luogo alla sua vendetta, magari mettendo a repentaglio la vita di Annie, Peter e Monique decidono di prevenirlo, rimettendosi in cammino prima dell'alba. I due giungono a breve al crepaccio, ma le operazioni di salvataggio non sono facili: Annie non riesce a muoversi e deve essere estratta a bordo di una barella, ma la piccozza utilizzata come sostegno da Peter e Monique rischia di staccarsi dalla neve. Quando ormai la piccozza sta per saltare, Wick giunge sul posto e la rinsalda sulla neve: quindi si cala nel crepaccio, per aiutare il gruppo a mettersi in salvo. I cinque sono per\u00f2 troppo pesanti e la piccozza rischia nuovamente di staccarsi: Wick, allora, per salvare Annie, Monique e Peter e per compiere la sua vendetta nei confronti di Elliott taglia la corda, facendo cadere (e morire) entrambi in fondo al crepaccio.\nMonique e Peter riescono a riportare Annie all'elicottero, che li riconduce al campo base. Ai tre vengono prestate le cure necessarie, mentre le immagini di Wick, Aziz, Tom, Cyril e Malcolm sono aggiunte al memoriale degli alpinisti caduti sul K2.\nCritiche.\nIl film fu molto criticato negli ambienti alpinistici a causa della sua inverosimiglianza e dell'idea del tutto lontana dalla realt\u00e0 che dava della pratica alpinistica."}
{"id": "298526", "revid": "899609", "url": "https://it.wikipedia.org/wiki?curid=298526", "title": "Lettura rapida", "text": "Per lettura rapida si intendono quelle tecniche che consentono di leggere velocemente un testo. Tali metodi possono basarsi sia sull'assimilazione con una sola occhiata di diverse parole e frasi, sia sulla \"lettura orientativa\", ovvero lo scorrere rapidamente il testo cercando indizi che aiutino a farsi un'idea sommaria dei contenuti.\nLa tecnica.\nLa lettura rapida rafforza la capacit\u00e0 di osservazione sviluppando i muscoli oculari e contemporaneamente approfondisce la capacit\u00e0 di comprensione tramite l'allenamento delle facolt\u00e0 mentali che servono ad interpretare i segni e i significati di quanto i nostri occhi percepiscono.\nDurante la lettura sembra che il nostro occhio scorra senza mai fermarsi, ma in realt\u00e0 esso si ferma e, quando lo fa, crea un punto di fissit\u00e0, percependo una piccola porzione di testo chiamata campo di percezione. La lettura rapida permette di prendere in una sola \u201cfotografia\u201d tutta la frase, non pi\u00f9 solamente le singole parole, e pertanto risulta essere un'evoluzione di metodo.\nQuesta tecnica, abbassando i tempi di lettura e aumentando il livello di concentrazione, riesce ad estrapolare i concetti fondamentali all'interno di una grande quantit\u00e0 di materiale mantenendo sempre un buon livello di concentrazione e rendimento, ma ci\u00f2 richiede molta pratica. Per migliorare la velocit\u00e0 di lettura, oltre all'esercizio, \u00e8 necessario adottare uno stile che si adatti al tipo di testo e alla finalit\u00e0 che vogliamo conseguire: uno dei maggiori vantaggi offerti dalla lettura rapida \u00e8 proprio la possibilit\u00e0 di diversificare il metodo in relazione alla struttura del testo (romanzo, giornale, ecc.), alla finalit\u00e0 che ci si propone (svago, studio, ecc.), al livello di comprensione che vogliamo ottenere (approfondito o superficiale).\nLa lettura rapida come processo selettivo.\nPer processo selettivo si intende una serie di operazioni tecniche attraverso le quali viene svolta un'attivit\u00e0 produttiva, in questo caso una selezione; vengono scelti cos\u00ec, all'interno di un insieme omogeneo, gli elementi migliori o pi\u00f9 adatti a certe finalit\u00e0.\nNella lettura rapida, esso risulta essere una percezione selettiva, in quanto il cervello, esplorando un testo, sceglie solo le parti fondamentali.\nLa percezione della lettura pu\u00f2 inoltre essere discontinua quando, esplorando un testo, se ne colgono soltanto frammenti e guidata quando il cervello, sempre esplorando un testo, ne programma in maniera intelligente la scelta delle parti basandosi su tutti gli elementi conoscitivi gi\u00e0 posseduti.\nL'assorbimento del sapere con la lettura rapida.\nTony Buzan \u00e8 stato uno dei pi\u00f9 prolifici autori in questo campo. A lui si deve l'ideazione delle cosiddette mappe mentali, una rappresentazione grafica visiva della conoscenza, attraverso la quale, secondo Buzan, \u00e8 possibile cogliere in un sol colpo d'occhio la struttura, l'organizzazione e i collegamenti che formano i pensieri.\nLa creazione di una mappa \u00e8 intesa come aiuto per incrementare le prestazioni mnemoniche o per fornire una visione chiara di quanto ci si trova a fronteggiare.\nLe origini della lettura rapida.\nLe origini della lettura rapida risalgono al periodo della prima guerra mondiale quando l'aviazione Britannica si trov\u00f2 ad affrontare un problema tattico segnalato da svariati piloti. Essi infatti trovavano parecchie difficolt\u00e0 nel riconoscimento della nazione di appartenenza di altri aerei avvistati a distanza e nella situazione di vita o di morte durante le missioni di combattimento, rischiavano perci\u00f2 di colpire i colleghi, al posto del nemico.\nI tattici svilupparono cos\u00ec un macchinario chiamato tachistoscopio, in grado di proiettare immagini su un ampio schermo per intervalli di tempo variabili.\nA quel punto inizi\u00f2 l'addestramento dei piloti: vennero come detto proiettate immagini piuttosto grandi di aerei amici e nemici per intervalli di tempo relativamente lunghi (circa un secondo); poi vennero ridotti progressivamente il tempo in cui l'immagine rimaneva visibile, nonch\u00e9 le dimensioni e l'angolatura della proiezione.\nCon grande sorpresa venne scoperto che una persona media, allenandosi, poteva essere in grado di distinguere immagini di diversi aerei, grandi quasi quanto un puntino, proiettati sullo schermo per solo un cinquecentesimo di secondo.\nI creatori di questo esperimento, dopo questi stupefacenti risultati, vollero trasferire le ricerche anche nel campo della lettura cercando inizialmente di raddoppiarne la velocit\u00e0: usarono ovviamente parole al posto di immagini.\nLa velocit\u00e0 di lettura.\nLa velocit\u00e0 di lettura viene misurata in parole al minuto (PAM). La lettura rapida \u00e8 un processo selettivo, durante il quale il lettore cerca di aumentare il numero di parole lette in un minuto, e cerca allo stesso tempo di conservare il pi\u00f9 possibile il livello di comprensione del testo. La lettura veloce \u00e8 una pratica faticosa (e a volte inefficace, se mal applicata), ma se ben completata consente di migliorare comprensione e velocit\u00e0.\nIl primo passo per riuscire a leggere pi\u00f9 velocemente consiste nel ridurre al minimo i punti di fissit\u00e0 che sono tante piccole pause, fermate che i nostri occhi effettuano sulle parole in quanto non leggono in movimento; hanno quindi bisogno di fermarsi per comprendere il contenuto. Quando l'occhio si ferma (punto di fissit\u00e0) percepisce una porzione di testo e ci\u00f2 viene chiamato campo di percezione.\nIl secondo passo poi \u00e8 quello di aumentare la velocit\u00e0 dell'occhio e il campo di percezione (e di conseguenza della visione periferica).\nIl compito finale, allora, \u00e8 di aumentare la velocit\u00e0 di spostamento da un punto di fissit\u00e0 all'altro, riducendo drasticamente il numero di questi ultimi.\nRicerca scientifica sulla lettura rapida.\nAlcune ricerche sulla lettura indicano che quando si va oltre le 400 parole al minuto, limite che solitamente non viene superato quando si fa una normale lettura per capire il testo, il livello di comprensione crolla al di sotto del 50%, quantit\u00e0 considerata inaccettabile. Questi risultati sono stati misurati usando test standard di lettura (Cunningham et al 1990).\nTest empirici hanno dimostrato che, quando il lettore legge testi di argomenti su cui \u00e8 competente, la velocit\u00e0 di lettura ottimale per la comprensione \u00e8 sempre tra le 200 e le 350 parole al minuto (Homa 1983). Ricerche condotte sui corsi di lettura rapida hanno mostrato che in questi viene in realt\u00e0 insegnata una tipologia limitata di \"lettura orientativa\" (Carver 1992). Le tecniche di lettura orientativa consistono nello scorrere il testo per trovarvi particolari informazioni, piuttosto che cercare di comprenderlo, e possono essere apprese facilmente senza bisogno di corsi costosi (Carver 1992). Non \u00e8 invece appropriato utilizzare questo approccio come abituale per leggere articoli di giornali, libri di testo e romanzi, dato che fornisce un livello di comprensione insufficiente (Allyn &amp; Bacon, 1987).\nLa ricerca sulla \"lettura sottovoce\" (o, meglio, \"lettura endofasica\", o \"parlato interiore\", durante il quale il lettore immagina il suono delle parole lette e lo mima lievemente con la bocca), mostra che si tratta di un processo naturale che favorisce la comprensione, e che pu\u00f2 essere incoraggiato, specialmente per la lettura di prosa di alta qualit\u00e0 (Carver, 1990). Questa pratica rallenta la lettura solo quando \u00e8 anche accompagnata da vistosi movimenti della bocca, della mascella o della gola.\nLe ricerche condotte su \"esperti di lettura rapida\" che sostenevano di essere in grado di leggere oltre 1000 parole al minuto con piena comprensione del testo, hanno mostrato che tali dichiarazioni non rispondevano a verit\u00e0 (Homa, 1983). A velocit\u00e0 comprese tra le 1000 e le 2000 parole al minuto, si sono sempre verificati livelli di comprensione vicini al 50% o inferiori. Inoltre, in un particolare test veniva proposto un testo costruito componendo due paragrafi di argomenti in alcun modo correlati; tuttavia gli esperti di lettura rapida, non sapendo come era stato costruito il testo, hanno affermato di averlo compreso (Allyn &amp; Bacon, 1987).\nUn altro risultato della ricerca sulla lettura rapida ha mostrato che coloro i quali la utilizzano abitualmente, tendono a perdere la capacit\u00e0 di valutare adeguatamente il proprio livello di comprensione, anche rispetto a dei normali lettori, istruiti solamente su tecniche di lettura orientativa (Allyn &amp; Bacon, 1987); questi ultimi hanno inoltre mostrato di essere pi\u00f9 abili nell'estrarre dettagli da un testo rispetto ai \"lettori veloci\". Ci\u00f2 si potrebbe spiegare riferendosi proprio al fatto che queste pratiche di lettura rapida indeboliscono la capacit\u00e0 di valutare la comprensione (Allyn &amp; Bacon, 1987), e portano il lettore a fraintendimenti nei confronti della lettura (Harris and Sipay 1990). \nIl consiglio generale che danno i ricercatori sulla velocit\u00e0 di lettura, \u00e8 di iscriversi ai corsi di lettura rapida (Carver 1992; Perfetti 1995); indicano come preferibile l'insegnamento delle tecniche di lettura orientativa, in quanto richiedono poco tempo e sono accessibili in corsi post-liceali per poco prezzo o gratuitamente (Carver 1992). Ottimi risultati possono invece essere raggiunti attraverso la lettura a velocit\u00e0 adeguata ai contenuti, un ampio repertorio di strategie di apprendimento e un giudizio accurato della propria comprensione (Harris and Sipay 1990).\nA fronte di un'abbondante letteratura anglosassone che spesso mitizza le risorse della mnemotecnica, oggi si tende invece a rivalutare la lettura come processo unitario e dinamico, senza sottovalutare peraltro l'importanza delle tecniche, purch\u00e9 impiegate in misura ragionevole. D'altronde, anche tra coloro che apprezzano i tecnicismi avanzati della lettura rapida, qualcuno come Owen Webster (1985) sconsiglia di rincorrere ad ogni costo al traguardo delle 1500 parole al minuto, perdendo cos\u00ec inevitabilmente di vista quello fondamentale della comprensione del testo."}
{"id": "298528", "revid": "190578", "url": "https://it.wikipedia.org/wiki?curid=298528", "title": "Giovanni Cerri (poeta)", "text": "Biografia.\nGran parte della sua vasta produzione poetica \u00e8 ancora inedita, poich\u00e9 egli in vita ha pubblicato soltanto \"I Guaie\", una raccolta di liriche in dialetto edita nel 1959 e ripubblicata postuma nel 1978. Compare anche in due raccolte antologiche di poeti molisani.\nHa scritto, inoltre, i testi di numerose canzoni popolari in dialetto (musicate in gran parte dal suo grande amico, Adolfo Polisena) che hanno riscosso discreto successo. In particolare, insieme al musicista Lino Tabasso ha scritto \"L'amore \u00e8 bell' a 'ff\u00e0\", un brano inserito nel documentario \"Nasce una speranza\", realizzato dall'Istituto Luce. Successivamente, una sua canzone \u00e8 stata scelta per la colonna sonora del film \"Il prezzo dell'onore\" e il medesimo brano, arrangiato dall'orchestra della RAI diretta da Piero Umiliani \u00e8 stato a lungo la sigla del \"Gazzettino regionale\" del Molise.\nA lui ed altri intellettuali molisani \u00e8 stata intitolata la scuola \"Caradonio-Di Blasio e Giovanni Cerri\", ricostruita a Casacalenda dopo il terremoto che ha colpito la zona nel 2002."}
{"id": "298529", "revid": "547034", "url": "https://it.wikipedia.org/wiki?curid=298529", "title": "Vedretta della Spianata", "text": "La vedretta della Spianata \u00e8 un ghiacciaio che occupa il circo sommitale del versante Sud-orientale del pizzo Tamb\u00f2, del quale cinge su quel lato la vetta. \n\u00c8 cos\u00ec denominata perch\u00e9, incontrandola nella parte finale della via normale di salita alla vetta del Tamb\u00f2, se ne attraversa la sua parte superiore, pressoch\u00e9 pianeggiante. \nIl bacino della vedretta \u00e8 posto tra una quota media di circa 3.000 metri del limite superiore, e la fronte posta attorno ai 2.740 metri; quest'ultima risulta sospesa sullo zoccolo roccioso che interrompe il versante Sud-orientale sopra la val Loga e il bacino di Montespluga, e ne scaturisce sovente una copiosa cascata.\nIl ghiacciaio \u00e8 da tempo in regresso, sfavorito anche dalla sua esposizione in parte meridionale, e solo limitatamente protetto dalla mole sommitale del pizzo Tamb\u00f2."}
{"id": "298535", "revid": "92723", "url": "https://it.wikipedia.org/wiki?curid=298535", "title": "Musica albanese", "text": "La musica albanese ha origini antiche, infatti veniva tramandata da padre in figlio solo per tradizione orale cio\u00e8 non vi erano spartiti dai quali i giovani potevano attingere per la formazione musicale.\nCi sono vari tipi di generi musicali, che mostrano le numerose influenze; la musica tradizionale del folklore si differenzia rispetto alle regione con maggiori differenze stilistiche tra le musiche dei Gheg nel nord e i Toschi nel sud. La musica \"popolare\" cittadina si \u00e8 sviluppata intorno alle citt\u00e0 di Coriza, Scutari e Tirana. Uno dei festival pi\u00f9 importanti per l'esibizione di musica tradizionale albanese \u00e8 il Festival Nazionale del Folclore di Argirocastro che si tiene ogni 5 anni. Dal 1920 \u00e8 nata la musica classica albanese. Importante spazio hanno anche le \"k\u00ebnge t\u00eb lehta\" cio\u00e8 canzoni leggere.\nCaratteristiche.\nLe dominazioni politiche, militari e culturali dell'Albania da elementi esteri hanno contribuito alla moderna scena musicale del paese. La musica albanese \u00e8 una fusione di musiche del Sudest Europa, specialmente quelle dell'Impero Ottomano, che ha governato l'Albania per pi\u00f9 di 500 anni. Comunque, il popolo albanese ha mantenuto la vasta identit\u00e0 culturale lontano dal dominatore, anche vivendo in montagne e zone rurali e continuando a tramandare di generazione in generazione le diverse caratteristiche della propria musica.\nMusica Folk.\nLa musica folcloristica albanese si pu\u00f2 dividere in tre gruppi stilistici, con altre aree musicali importanti e in qualche modo peculiari intorno alle citt\u00e0 di Scutari, Tirana e Coriza; i gruppi sono i Gheg del nord e i meridionali Lab e Toschi. Le tradizioni contrastano nei toni \"eroici e rudi\" del nord e quelli \"rilassati e raffinati\" del sud. Questi stili disparati sono uniti \"dall'intensit\u00e0 che entrambi danno alla loro musica come un mezzo di espressione patriottica e un veicolo portatore della narrativa della storia orale\" e da certe caratteristiche come l'uso di ritmi quali i 3/8, 5/8 e 10/8. La prima raccolta di musica folcloristica albanese fu fatta da Pjet\u00ebr Dungu nel 1940.\nLe canzoni del folclore albanese si possono dividere in grandi gruppi, le epiche eroiche del nord, le dolci melodie delle ninna nanne, le canzoni d'amore, la musica da matrimonio, le canzoni da lavoro e altri tipi. La musica dei vari festival e festivit\u00e0 \u00e8 anche un'importante parte, specialmente quelli che celebrano il Giorno dell'Estate, (Dita e Veres) per inaugurare la primavera. Le ninna nanne e i lamenti sono generalmente cantati da una donna. Gli strumenti folcloristici usati sono:la gajda e la \u00e7iftelia.\nTra le cantanti albanesi si possono ricordare Olta Boka, vincitrice del Festivali i K\u00ebng\u00ebs 2007, e la cantautrice Elvana Gjata."}
{"id": "298540", "revid": "436907", "url": "https://it.wikipedia.org/wiki?curid=298540", "title": "Pauli Rantasalmi", "text": "Carriera.\nPauli ha cominciato a suonare all'et\u00e0 di 5 anni. Oltre a suonare con i The Rasmus produce band di successo quali i Killer e i Kwan.\nNel 1999 ha avuto una parte nel film \"Pitk\u00e4 Kuma Kesa\".\nIl 9 gennaio 2022 il chitarrista ha annunciato il proprio addio dalla formazione pur rimanendo in ottimi rapporti con i restanti componenti del gruppo. Al suo posto \u00e8 entrata Emilia \"Emppu\" Suhonen, annunciata il 12 dello stesso mese."}
{"id": "298543", "revid": "120371959", "url": "https://it.wikipedia.org/wiki?curid=298543", "title": "Phoenix dactylifera", "text": "La palma da datteri (Phoenix dactylifera ) \u00e8 una pianta appartenente alla famiglia Arecaceae.\nFu nota sin dall'antichit\u00e0 tra gli Egizi, i Cartaginesi, i Greci, i Romani, i Berberi per i suoi frutti eduli chiamati datteri.\nLe conoscenze, abilit\u00e0, tradizioni e pratiche associate alla palma da dattero sono iscritte nell'elenco dei patrimoni orali e immateriali dell'umanit\u00e0 da dicembre 2019.\nDescrizione.\nIl tronco, pi\u00f9 slanciato della congenere \"Phoenix canariensis\", pu\u00f2 essere alto fino a 30\u00a0m, ma di solito non supera i 15\u201320\u00a0m. Spesso molti tronchi si generano da un unico sistema radicale, ma si possono avere anche esemplari isolati. Le foglie sono pennate, rigide, di colore verde-grigio, lunghe 3\u20135\u00a0m con picciolo spinoso e circa 150 foglioline lineari-acuminate, lunghe 30\u00a0cm e larghe 2\u00a0cm, glauche nella parte inferiore. La chioma pu\u00f2 raggiungere un diametro di 10\u00a0m.\nLa palma da datteri \u00e8 dioica: le piante maschili e femminili hanno entrambe piccoli fiori di colore chiaro raggruppati in grosse infiorescenze a forma di grappolo. L'impollinazione in natura avviene per mezzo del vento ma per le piante coltivate a scopo commerciale viene generalmente praticata artificialmente. Il frutto, il dattero, \u00e8 una bacca di forma cilindrica lunga 3\u20137\u00a0cm e larga 2\u20133\u00a0cm, che, quando \u00e8 matura, assume un colore scuro; dalla polpa molto zuccherina e carnosa. La bacca contiene un unico seme, lungo circa 2-2,5\u00a0cm e spesso 6\u20138\u00a0mm. Dalla linfa fermentata dell'albero si pu\u00f2 anche ricavare il legmi, una bevanda alcolica.\nDistribuzione e habitat.\nA causa dell'antichit\u00e0 delle coltivazioni, il suo areale originario non pu\u00f2 essere determinato con certezza, basti pensare che era gi\u00e0 coltivata nel 4000 a.C. a Babilonia: \u00e8 plausibile comunque che si tratti dell'Africa settentrionale o dell'Asia sudoccidentale. Oggi \u00e8 coltivata in tutto il Maghreb, in Egitto, Arabia, nel Golfo Persico, nelle Canarie, nella zona mediterranea meridionale e nel sud degli Stati Uniti. Anche in Sicilia la palma da datteri \u00e8 diffusissima (in particolar modo nei giardini della citt\u00e0 di Palermo), ci\u00f2 nonostante non \u00e8 sfruttata o coltivata a scopi commerciali. \u00c8 menzionata ben diciassette volte nel Corano.\nLe cultivar pi\u00f9 diffuse sono 'Medjool', 'Deklet noor', 'Ameri', 'Deri', 'Halawi' e 'Zahidi', 'Berhi', 'Hiann'.\nTra le variet\u00e0 di dattero c'\u00e8 quella definita \"da amido\", dalla quale si ricava il cosiddetto \"pane del deserto\", che rappresenta uno degli alimenti fondamentali dei beduini.\nColtivazione.\nLa pianta pur sopravvivendo a climi pi\u00f9 freschi necessita di temperature prossime ai 40\u00a0\u00b0C per una opportuna maturazione dei frutti. Ha una elevata esigenza idrica, che spesso \u00e8 soddisfatta per irrigazione.\nLe variet\u00e0 coltivate si raggruppano in tre categorie: \nLe variet\u00e0 a frutto morbido hanno forti esigenze colturali, una minore produttivit\u00e0, i frutti sono consumati freschi, ed hanno il costo pi\u00f9 elevato.\nLe variet\u00e0 a frutto duro sono le pi\u00f9 resistenti ad ambienti ostili (siccit\u00e0, suoli poveri), hanno una eccellente produttivit\u00e0, i loro frutti a basso costo di norma non sono usati come frutta, ma per produrre farine alimentari, per dolci o cibi tradizionali dei paesi di origine, o anche per alimentazione animale.\nLe variet\u00e0 a frutto semiduro, sono di norma essiccati per migliorare la conservazione, hanno condizioni di coltivazione e prezzi intermedi; costituiscono la gran parte (oltre il 95%) dei \"datteri\" diffusi commercialmente come frutta secca.\nLa suddivisione in variet\u00e0 cos\u00ec diverse rende ovvia la complicazione della riproduzione per seme, che di per s\u00e9 non ha particolari problemi; in sintesi la selezione di variet\u00e0 effettuata nei millenni ha indotto l'attuale moltiplicazione delle piante per pollone, sia delle femmine (per la tipologia di frutto) che dei maschi (per l'abbondante produzione di polline).\nAvversit\u00e0.\nUno dei pi\u00f9 temibili parassiti di questa pianta \u00e8 il \"Rhynchophorus ferrugineus\", noto come punteruolo rosso delle palme. Si tratta di un coleottero curculionide originario dell'Asia, recentemente propagatosi in Medio Oriente e successivamente a tutto il bacino del Mediterraneo, rivelatosi resistente a tutti i mezzi di controllo convenzionali."}
{"id": "298544", "revid": "2194416", "url": "https://it.wikipedia.org/wiki?curid=298544", "title": "Diritto positivo", "text": "Il diritto positivo (\"ius in civitate positum\") \u00e8 il diritto vigente in un determinato ambito politico-territoriale e spazio di tempo, creato ed imposto da uno Stato sovrano mediante norme giuridiche e volto a regolamentare il comportamento dei propri cittadini.\nStoria.\nNelle societ\u00e0 antecedenti alla formazione dello Stato moderno (dunque fino agli inizi del XIX secolo) le fonti di produzione giuridica erano plurime e non esistendo un preciso sistema delle fonti, una controversia, a tutto scapito del principio di certezza del diritto, poteva essere indifferentemente giudicata a seconda delle disposizioni del diritto romano, del diritto canonico, del diritto feudale, della \"lex mercatorum\", degli Statuti locali, delle leggi, delle consuetudini, della giurisprudenza e dell'equit\u00e0. \nIn tale assetto, il giudice, spesso, non era ancora un vero e proprio funzionario dello Stato, ma un professionista assunto a svolgere le sue funzioni dalla Citt\u00e0 o dalla specifica corporazione. Con il formarsi dello Stato moderno, il giudice diviene un vero e proprio dipendente dello Stato che, a seguito delle riforme dell'assetto giuridico di modello napoleonico, giunge ad arrogare a s\u00e9 il ruolo di unica fonte del diritto, o almeno di quella dotata di maggiore effettivit\u00e0 e, quindi, di posizione gerarchicamente predominante rispetto a tutte le altre.\nCaratteristiche.\nLa spinta verso la preminenza dell'attivit\u00e0 di legislazione (e cio\u00e8 la produzione di leggi) rispetto a quella data dalla normazione di natura \"amministrativa\" \u00e8 un movimento storico universale ed irreversibile, legato immediatamente alla formazione dello \"Stato di diritto\" che, appunto, viene a sancire la preminenza della legge (formata dal Parlamento), rispetto agli atti emanati dal Potere esecutivo. \nQuesta spinta nasce dall'esigenza di:"}
{"id": "298547", "revid": "1632387", "url": "https://it.wikipedia.org/wiki?curid=298547", "title": "Entombed (gruppo musicale)", "text": "Gli Entombed sono un gruppo musicale death metal svedese che venne formato nel 1989 dopo lo scioglimento dei Nihilist.\nFurono fra i pionieri del death metal svedese e contribuirono a creare agli inizi degli anni novanta il death 'n' roll, aggiungendo al loro sound influenze hardcore punk e rock and roll.\nStoria.\nGli esordi.\nA partire dal 1987 i Nihilist pubblicarono alcune demo. La band si sciolse nel 1989 quando Johnny Hedlund abbandon\u00f2 il gruppo per formare gli Unleashed. I Nihilist non hanno mai registrato un album completo, ma una raccolta delle loro demo \u00e8 stata pubblicata nel 2005. Il chitarrista Leif Cuzner \u00e8 morto nel giugno 2006.\nLa formazione del gruppo era:\nIl nome Nihilist viene cambiato, causa omonimia con un altro gruppo, in Entombed. Sar\u00e0 il loro primo album ufficiale del 1990, \"Left Hand Path\" (\"Il Sentiero della Mano Sinistra\"), edito da Earache Records, ad influenzare il sound e gli schemi del death metal mondiale. \u00c8 il suono delle chitarre a fare la parte del leone: profondissimo e corposo. Sar\u00e0 il marchio di riconoscimento loro e di tutta la scena death metal svedese, di cui fanno parte band come: Dismember, Grave e Unleashed. Le composizioni sono una pi\u00f9 sorprendente dell'altra, mostrando un'attitudine compositiva molto varia e mai ripetitiva. Si va dalle sfuriate che sfociano in melodie tremende della title-track, alle venature pi\u00f9 prettamente punk hardcore di \"Revel in Flesh\", dal death metal senza sosta di \"But Life Goes On\" alle intenzioni pi\u00f9 calcolate di \"Bitter Loss\". L'et\u00e0 media del quintetto \u00e8 diciotto anni.\nLa fama.\nSegue un tour europeo, ma alle prime glorie seguono i primi dissapori: dato che, il cantante Lars-G\u00f6ran Petrov spiazza tutti e lascia la band. Verr\u00e0 sostituito inizialmente da Orvar S\u00e4fstr\u00f6m, con cui registrano l'EP \"Crawl\", in cui fa l'ingresso il bassista Lars Rosenberg. Bench\u00e9 venga assoldato un altro vocalist (Johnny Dordevic), sar\u00e0 il batterista Nicke Andersson a cantare sul secondo disco pubblicato nel 1991: \"Clandestine\". Quest'album segue la strada del predecessore con alcune accortezze tecniche in pi\u00f9 (si parla anche di 10-12 riff per canzone) e brani pi\u00f9 cadenzati, che dal vivo scuotono il pubblico.\nIl successo.\nMa il vero cambiamento ed il grande successo arrivano con il terzo disco: \"Wolverine Blues\" del 1993. Il suono perde la componente \"cadaverica\", ma ne guadagna in ruvidezza ed impatto, grazie anche alle rocciose pentatoniche di Ulf \"Uffe\" Cederlund ed Alex Hellid. La velocit\u00e0 non \u00e8 quella dei lavori precedenti, ma l'intensit\u00e0 di ogni singolo pezzo \u00e8 davvero coinvolgente. Il lavoro alla voce di L-G Petrov, tornato nella band gi\u00e0 a met\u00e0 del precedente tour, \u00e8 di grande spessore. Il cambiamento stilistico degli Entombed prende il nome di death and roll. Il disco per\u00f2 divise fortemente la critica musicale, tanto che Claudio Sorge in un articolo su Rumore si scaglia contro una certa \"becero-critica\" inglese (cos\u00ec definita mutuando una definizione di Klaus Byron), ed in particolare quelli di Kerrang che avevano stroncato il disco, che per lui rappresentava invece una buona conferma della band ed un tentativo di riattualizzazione delle intuizioni avute dai Discharge 10 anni prima\nNel 1994 pubblicarono poi l'EP \"Out of Hand\" che conteneva due nuovi inediti.\nSuccessivamente, nel 1995, lascer\u00e0 la band Lars Rosenberg. Il bassista fino al 2004 sar\u00e0 J\u00f6rgen Sandstr\u00f6m.\nNel 1997 verr\u00e0 pubblicato \"\", che vede l'ultima apparizione nella band di Nicke Andersson che, d'ora in poi si dedicher\u00e0 esclusivamente ai suoi Hellacopters. Il suo posto verr\u00e0 preso da Peter Stj\u00e4rnvind, con cui verr\u00e0 pubblicato il quinto disco \"Same Difference\". Sempre pi\u00f9 lontano dai suoni delle origini della band.\nLa crisi.\nIl 2000 vedr\u00e0 la luce \"Uprising\" e, nell'anno successivo \"Morning Star\": in cui ricompaiono parziali soluzioni gi\u00e0 sentite in passato. Poi, sar\u00e0 la volta di \"Inferno\" (2003) e, nel 2007 \"Serpent Saints - The Ten Amendments\" con una formazione in parte rinnovata. Due anni prima aveva abbandonato la band lo storico chitarrista \"Uffe\" Cederlund e, su questo album suonano un nuovo bassista (Nico Elgstrand) e Olle Dahlstedt alla batteria.\nNel 2010 entra in formazione Victor Brandt e Elgstrand passa all'altra chitarra.\nTempi recenti.\nNel settembre del 2013 firmano per la Century Media Records, con cui verr\u00e0 pubblicato il decimo album dal titolo \"Back to the Front\", inizialmente posticipato all'anno successivo. Ma, ad un certo punto, il chitarrista Alex Hellid lascia riunendosi con i vecchi compagni di band Ulf \"Uffe\" Cederlund e Nicke Andersson, con quest'ultimo non suonava dal 1997. In questa parziale reunion senza L. G. Petrov, questi Entombed proporranno l'album \"Clandestine\" con l'accompagnamento di un'orchestra solo due anni dopo.\nNel gennaio del 2014 lo storico cantante \u00e8 costretto a chiamare la band in cui ha fino ad allora militato Entombed A.D., comprendendo i membri dell'ultima formazione (eccetto Hellid), con questa verr\u00e0 pubblicato l'album preannunciato con il vecchio nome nell'agosto successivo.\nI \"nuovi\" Entombed suonano per la prima volta insieme il 27 ottobre del 2016 durante la crociera \"Close-Up B\u00e5ten\", con loro diversi esponenti della storica scena death metal svedese. Oltre a Nicke, \"Uffe\" e Alex la formazione viene accompagnata da Robert Andersson alla voce e da Edvin Aftonfalk al basso, entrambi provenienti dai Morbus Chron. Inoltre, nel corso della stessa serata ha fatto la sua comparsa sul palco anche Orvar S\u00e4fstr\u00f6m dei Nirvana 2002, con cui era stato registrato l'EP Crawl del 1991."}
{"id": "298554", "revid": "122111829", "url": "https://it.wikipedia.org/wiki?curid=298554", "title": "Sferisterio", "text": " \nLo sferisterio (dal latino \"sphaeristerium\" e questo dal greco \u03c3\u03c6\u03b1\u03b9\u03c1\u03b9\u03c3\u03c4\u03ae\u03c1\u03b9\u03bf\u03bd, \"sphairisterion\") o sferodromo (dal greco \u03c3\u03c6\u03b1\u03bf\u03c2, \"sferos\", \"palla\", e \u03b4\u03c1\u03cc\u03bc\u03bf\u03c2, \"dromos\", \"corsa\") \u00e8 un impianto sportivo per le varie specialit\u00e0 del gioco del pallone, da non confondersi con il calcio. Nelle tante nazioni dove si praticano sport sferistici, le definizioni di sferisterio cambiano ma il significato del termine si riferisce sempre all'impianto dove si disputano partite di giochi sferistici: in Spagna la parola \"front\u00f3n\" indica il luogo dove si pratica la pelota basca e in valenciano la parola \"trinquet\" indica il luogo dove si pratica la pilota valenciana.\nStruttura.\nIl campo di gioco \u00e8 costituito da un terreno piano rettangolare di 16 metri per 86 nel pallone col bracciale oppure 18 metri per 90 nella pallapugno, delimitato su uno dei lati lunghi da un muro d'appoggio, sormontato da una rete. Lo sferisterio pu\u00f2 esser costruito in luogo al coperto cos\u00ec come all'aperto. Fino al 1996, in Italia negli sferisteri era consentito scommettere sulle partite perci\u00f2 negli impianti erano stabiliti totalizzatori. Successivamente quest'attivit\u00e0 divenne illegale al contrario di altre nazioni, dove scommettere sulle partite \u00e8 ancora legale: il volume finanziario delle scommesse negli sferisteri supera spesso quello delle agenzie nelle quali si scommette su altri sport.\nStoria.\nAnticamente lo sferisterio era un locale annesso ai ginnasi greci (come quelli di Delfi ed Efeso) o alle terme romane, dove veniva usato per giochi come il \"follis\". Sferisteri erano presenti anche in moltissime citt\u00e0 precolombiane della Mesoamerica, nella forma di costruzioni rettangolari delimitata da due muri paralleli (tra questi lo sferisterio di Chich\u00e9n Itz\u00e1 nello Yucat\u00e1n).\nUno sferisterio \u00e8 documentato alla met\u00e0 del 1700 a Poggibonsi; indicato in una pianta dell'epoca come \"Giuoco del Pallone\", tale spazio, non pi\u00f9 utilizzato per questo gioco, \u00e8 tuttora presente. Nel XIX secolo in Italia vennero costruiti sferisteri di notevole capienza che ospitavano molte migliaia di spettatori del gioco di pallone col bracciale e, successivamente, pallapugno, discipline descritte anche da Giacomo Leopardi nella sua Ode a un vincitore nel pallone e da Edmondo De Amicis, amico personale di alcuni campioni. Tra gli sferisteri pi\u00f9 famosi sono da citare lo sferisterio delle Cascine a Firenze, l'antico sferisterio di Porta Montanara a Faenza, lo storico sferisterio Alessandro Mermet di Alba, lo sferisterio di Macerata, oggi adibito a teatro all'aperto, nonch\u00e9 il moderno sferisterio Edmondo De Amicis d'Imperia. Lo Sferisterio di Torino, inaugurato nel 1895 e dedicato a Edmondo De Amicis nel 1920, fu demolito nel 1967 ma \u00e8 ancora ricordato dagli appassionati poich\u00e9 fu sede di molti importanti tornei e numerose finali dei campionati nazionali. Famoso \u00e8 inoltre lo sferisterio di Macerata, inaugurato nel 1829 e, al tempo, tra i pi\u00f9 grandi d'Italia, anche perch\u00e9, proprio nel luglio di quell'anno, il celebre campione Carlo Didimi vi stabil\u00ec un nuovo primato nel lancio della palla: il legame tra il gioco del pallone praticato nello sferisterio e Forl\u00ec \u00e8 tanto forte che, tra le statue del Foro Italico, la provincia di Forl\u00ec \u00e8 rappresentata proprio da questo sport."}
{"id": "298557", "revid": "889014", "url": "https://it.wikipedia.org/wiki?curid=298557", "title": "Crontab", "text": "Nei sistemi operativi Unix e Unix-like, il comando codice_1 consente la pianificazione di comandi, ovvero consente la registrazione di questi presso il sistema per essere poi mandati in esecuzione periodicamente in maniera automatica dal sistema stesso. Lo stesso nome \u00abcrontab\u00bb si riferisce anche ai file utilizzati dal comando crontab come \u00abregistri\u00bb dei comandi pianificati.\nGeneralmente, codice_2 usa un demone, chiamato codice_3, che in quanto tale \u00e8 costantemente in esecuzione in background e, una volta al minuto, legge i contenuti del registro dei comandi pianificati ed esegue quelli per cui si \u00e8 esaurito il periodo di attesa. Un comando mandato in esecuzione da codice_2 viene chiamato cronjob.\nI file crontab.\nI file crontab contengono la lista dei \"job\" e altre istruzioni per il demone di cron. Gli utenti possono avere dei file crontab individuali e spesso ci sono dei file crontab a livello di sistema (solitamente in codice_5 o in una sottodirectory di codice_5) che possono essere utilizzati, ma modificati solo dagli amministratori di sistema.\nOgni linea di un file crontab segue un formato particolare, composta da una serie di campi separati da spazi o tabulazioni. I campi possono avere un solo valore o una serie di valori.\nOperatori.\nEsistono diversi modi per specificare valori multipli in un campo:\nEsiste anche un operatore supportato da alcune versioni estese del codice_1, l'operatore barra codice_14, che pu\u00f2 essere usato per saltare un certo numero di valori. Ad esempio, codice_15 nel campo dell'ora equivale a codice_16; l'operatore codice_12 specifica \u00abogni ora\u00bb, ma il codice_18 indica che solo il primo, quarto, settimo e cos\u00ec via dei valori restituiti da codice_12 vengano usati.\nCampi.\nI primi cinque campi su ogni riga specificano con che frequenza e quando eseguire un comando.\n # .---------------- [m]inute: minuto (0 - 59) \n # | .------------- [h]our: ora (0 - 23)\n # | | .---------- [d]ay of month: giorno del mese (1 - 31)\n # | | | .------- [mon]th: mese (1 - 12) OPPURE jan,feb,mar,apr... \n # | | | | .---- [w]eek day: giorno della settimana (0 - 6) (domenica=0 o 7)\n # | | | | | OPPURE sun,mon,tue,wed,thu,fri,sat \n # * * * * * comando da eseguire\nNote:\nIl sesto campo e i successivi (ossia, il resto della linea) specificano il comando da eseguire.\nEsempi.\nCrontab per utente adm su un sistema AIX.\n GENERAZIONE RAPPORTI ATTIVITA' DI SISTEMA\n Tra le 8 e le 17 un rapporto ogni 20 minuti nei giorni feriali.\n Un rapporto ogni ora di sabato e domenica.\n Tra le 18 e le 7 un rapporto ogni ora nei giorni feriali.\n Genera un riassunto alle 18:05 di ogni giorno feriale.\n \n 0,20,40 8-17 * * 1-5 /usr/lib/sa/sa1 1200 3 &amp;\n 0 * * * 0,6 /usr/lib/sa/sa1 &amp;\n 0 18-7 * * 1-5 /usr/lib/sa/sa1 &amp;\n 5 18 * * 1-5 /usr/lib/sa/sa2 -s 8:00 -e 18:01 -i 3600 -ubcwyaq\nErrori ricorrenti.\n #Preparazione al cambio d'ora legale/solare\n 59 1 1-7 4 0 /root/shift_my_times.sh\nAd una prima occhiata si potrebbe pensare che questa linea di configurazione prepari il lancio dello script codice_20 alle 01:59 della prima domenica di aprile. Questo, tuttavia, non \u00e8 corretto.\nDiversamente dagli altri campi, il terzo e il quinto vengono valutati con un'operazione OR se nel terzo sono presenti valori numerici espliciti - mentre con un'operazione AND se sono presenti solo operatori codice_12, codice_14 e codice_7. Di conseguenza lo script sar\u00e0 eseguito alle 01:59 ogni giorno dal 1\u00ba aprile al 7 aprile e in aggiunta ogni altra domenica di aprile.\nIl codice corretto sarebbe:\n #Preparazione al cambio d'ora legale/solare\n 59 1 1-7 4/12 ? /root/shift_my_times.sh\nUn altro errore comune \u00e8 quello di inserire caratteri codice_24 nel comando da eseguire: devono essere scritti con il relativo escape, in quanto il carattere codice_24 in denota una nuova linea.\n #Errore\n 1 2 3 4 5 touch ~/errore_`date \"+%Y%m%d\"`.txt\n Corretto\n 1 2 3 4 5 touch ~/corretto_`date +\\%Y\\%m\\%d`.txt\nIn questo esempio il carattere codice_24 denota l'inizio del STDIN per il comando cat:\nUn altro errore ancora \u00e8 di non andare a capo dopo l'ultima riga (\"carriage return\"). In questo caso l'ultima riga non viene considerata.\nValori non standard.\nMolti sviluppatori tendono a pianificare delle operazioni di notte, tempo in cui i sistemi ovviamente sono meno usati. In quanto umani per\u00f2 non distribuiscono uniformemente le operazioni nel tempo disponibile, quindi molte operazioni iniziano contemporaneamente, rendendo meno efficiente lo sfruttamento del sistema. Infatti, si tende spesso ad usare orari \"tondi\" (minuto 0: le 23:00, mezzanotte ecc.), mezze ore (minuto: 30) o generalizzando, multipli del quarto d'ora o di 10 minuti; raramente si pensa di avviare un'operazione alle 04:08.\nPer ovviare a ci\u00f2, l'implementazione di cron del sistema Jenkins permette di usare il simbolo speciale \"H\" che permette di delegare alla macchina la decisione del valore numerico, per meglio distribuire nel tempo le operazioni. Si pu\u00f2 anche specificare un intervallo, ad esempio:\n # H H(1-4) * * * comando da eseguire \nesegui ogni giorno in un minuto qualsiasi tra l'una e le quattro. .\nDisabilitare l'Email di notifica.\nSe i comandi eseguiti da crontab producono output, normalmente il demone codice_1 invia una mail al relativo utente contenente quell'output.\n &gt;/dev/null 2&gt;&amp;1\n MAILTO=\"\""}
{"id": "298560", "revid": "830939", "url": "https://it.wikipedia.org/wiki?curid=298560", "title": "Pii fratres", "text": ""}
{"id": "298567", "revid": "11497", "url": "https://it.wikipedia.org/wiki?curid=298567", "title": "Kali yuga", "text": ""}
{"id": "298570", "revid": "785863", "url": "https://it.wikipedia.org/wiki?curid=298570", "title": "Cinici Cinque", "text": ""}
{"id": "298572", "revid": "709565", "url": "https://it.wikipedia.org/wiki?curid=298572", "title": "Deus caritas est", "text": "Deus caritas est (in italiano Dio \u00e8 amore) \u00e8 la prima lettera enciclica pubblicata da papa Benedetto XVI.\nAnnunciata durante l'udienza generale del 18 gennaio 2006, la pubblicazione \u00e8 avvenuta il 25 gennaio successivo. L'enciclica porta la data del 25 dicembre 2005, giorno in cui \u00e8 stata firmata.\nContenuti.\nDalle parole del Papa:\nSempre dalle parole dello stesso papa Benedetto XVI, scopo dell'enciclica \u00e8 mostrare i vari aspetti del concetto cristiano di amore, ossia dell'equivalenza per un cristiano di \"amore\" e \"carit\u00e0\", e della sostanziale differenza dall\"eros\", ossia l'amore tra uomo e donna, che pure deriva dalla bont\u00e0 del Creatore, e ancora dell'amore di chi rinuncia a se stesso in favore dell'altro. L\"eros\" si trasforma in \"agape\" nella misura in cui i due si amano realmente e uno non cerca pi\u00f9 se stesso, ma cerca soprattutto il bene dell'altro. Cos\u00ec l\"eros \" ricade all'interno della carit\u00e0 e la famiglia vera e propria si amplia nella famiglia della societ\u00e0, della chiesa e del mondo.\nL'enfatizzazione della distanza tra caritas e eros viene per\u00f2 ridimensionata con un approccio che pu\u00f2 essere fatto risalire ai padri della Chiesa. Benedetto XVI fa notare come anche la \"caritas\" necessita di essere integrata dall\"'eros\".\n\u00c8 quindi da Ges\u00f9 che il cristiano trova la sua fonte di amore per poter amare in modo agapico.\nAltro punto saliente \u00e8 che la Chiesa deve amare in modo istituzionale, in quanto atto d'amore di Dio. Cos\u00ec la \"Caritas\", intesa stavolta come organo della Chiesa, si differenzia dalle altre organizzazioni filantropiche, in quanto considerata necessaria espressione dell'amore personale con cui Dio ha creato l'uomo.\nTitolo.\nIl titolo dell'enciclica \u00e8 tratto dalle prime parole del testo latino, che costituiscono una citazione dalla Prima lettera di Giovanni, capitolo 4, versetto 16: \u00abDio \u00e8 amore; chi sta nell'amore dimora in Dio e Dio dimora in lui\u00bb. Il titolo \u00e8 tradotto dall'originale in lingua greca, \"\" (\"ho the\u00f2s ag\u00e1pe est\u00edn\").\nCopyright.\nIl decreto firmato il 31 maggio 2006 dal Segretario di Stato vaticano, cardinale Angelo Sodano, affida alla Libreria Editrice Vaticana i diritti d'autore su tutte le parole del Papa. Quindi, a partire da questa enciclica, qualsiasi testo che ha come autore il Papa (encicliche, Angelus, catechesi e allocuzioni) o un qualsiasi dicastero della Santa Sede \u00e8 protetto da diritti di copyright e pu\u00f2 essere pubblicato solo dalla Libreria editrice vaticana. Nessuna casa editrice potr\u00e0 pi\u00f9 pubblicare il testo di un'enciclica e di un discorso papale senza previo contratto con la LEV.\nReazioni e commenti.\nIl filosofo cattolico Giovanni Reale ha commentato in modo positivo i contenuti dell'enciclica, affermando che \u00abla novit\u00e0 filosofica del testo di Papa Ratzinger \u00e8 che ha riscritto un nuovo paradigma che include \"eros\" e \"agape\", superandoli. Tu non puoi donare, se prima non acquisisci. Non puoi amare, se non sei amato. Insomma, come ha scritto Benedetto XVI nell'enciclica, dobbiamo dare l'amore agli altri, ma acquisendolo prima da Dio\u00bb."}
{"id": "298574", "revid": "92920", "url": "https://it.wikipedia.org/wiki?curid=298574", "title": "Creedence Clearwater Revival", "text": "I Creedence Clearwater Revival, noti semplicemente come Creedence o CCR, sono stati un gruppo rock statunitense, attivo dal 1967 al 1972. La formazione era guidata da John Fogerty, chitarrista, cantante e, in pi\u00f9 occasioni, poliedrico strumentista, oltre che principale compositore del gruppo. Alla chitarra ritmica lo accompagn\u00f2 fino al dicembre 1970 suo fratello Tom; Stu Cook (bassista) e Doug Clifford (batterista) completavano il quartetto. Il loro stile musicale, influenzato da country, blues e rock 'n roll, fu a pi\u00f9 riprese definito swamp rock, letteralmente \"rock della palude\"; tuttavia, i continui richiami al Sud che \u00e8 possibile incontrare nei loro testi originali hanno fatto s\u00ec che i Creedence Clearwater Revival siano stati spesso inquadrati, negli anni, nel sottogenere del Southern rock.\nGli album dei CCR hanno venduto 28 milioni di copie nei soli Stati Uniti d'America. Inseriti nella Rock and Roll Hall of Fame nel 1993, i Creedence sono 82esimi nella classifica della rivista \"Rolling Stone\" dei 100 pi\u00f9 grandi artisti o gruppi di tutti i tempi.\nStoria.\n1959-1964: The Blue Velvets.\nLa storia dei Creedence Clearwater Revival inizi\u00f2 alla fine degli anni Cinquanta, a El Cerrito, una cittadina nella parte orientale della San Francisco Bay Area, in California. Tre compagni di scuola, nati nel 1945, fondarono The Blue Velvets, band composta da John Fogerty alla chitarra, Stu Cook al pianoforte e Doug Clifford alla batteria. Nel primissimo periodo di attivit\u00e0, questi tre giovanissimi musicisti si dedicavano a \"cover\" prettamente strumentali di genere blues (il cosiddetto revival).\nAll'inizio degli anni Sessanta, alla chitarra di John si aggiunse quella del fratello Tom, di quattro anni pi\u00f9 grande. Tom Fogerty, negli anni precedenti, era divenuto un personaggio abbastanza famoso sulla scena musicale locale, grazie a diverse esperienze come cantante e \"frontman\" di vari gruppi della Baia di San Francisco. The Blue Velvets pubblicarono alcuni brani per la \"Oakland Orchestra Records\" ma, nel pieno della British invasion, non ebbero risultati particolarmente incoraggianti.\nI quattro decisero, cos\u00ec, di variare leggermente la formazione: Stuart 'Stu' Cook pass\u00f2 dal pianoforte al basso. La ricerca di un nuovo \"sound\" da parte dei ragazzi di El Cerrito era appena cominciata.\n1964-1967: The Golliwogs e la \"Fantasy Records\".\nNel 1964 la formazione inizi\u00f2 una collaborazione con la \"Fantasy Records\" di San Francisco, una casa discografica che aveva appena lanciato sulla scena nazionale il jazzista californiano Vince Guaraldi. Il nome scelto dalla band per la sua nuova avventura musicale avrebbe dovuto essere The Visions; tuttavia, al momento di pubblicare i primi singoli, il nome cambi\u00f2 in The Golliwogs, prendendo spunto da Golliwogg, un pupazzo protagonista di una serie di libri per bambini del tardo Ottocento.\nSotto il nuovo nome, i quattro ragazzi di El Cerrito realizzarono sette singoli. In questo periodo, John (il minore dei Fogerty) cominci\u00f2 a prendere sempre pi\u00f9 in pugno le redini del gruppo, diventandone l'anima, il compositore pressoch\u00e9 esclusivo e la prima voce, a scapito del fratello Tom. La totale differenza di stile tra i due fratelli (evidente tanto nel canto, quanto nella composizione e negli arrangiamenti), avrebbe giocato un ruolo cruciale nei piani di ricerca musicale e nella scalata al successo del gruppo californiano.\n1968: il cambio di nome e l'esordio di \"Creedence Clearwater Revival\".\nAlla fine del 1967, The Golliwogs cambiarono per la terza volta nome, divenendo definitivamente Creedence Clearwater Revival.\nNell'estate dell'anno successivo, il gruppo pubblic\u00f2 il suo primo lavoro, intitolato proprio \"Creedence Clearwater Revival\". Il disco riscosse un buon successo (500.000 le copie vendute). Si trattava di un album ampiamente influenzato dal blues e dalla psichedelia tipica di quegli anni; al suo interno, primeggiavano le reinterpretazioni di classici degli anni Quaranta e Cinquanta, tra cui la \"cover\" di \"I Put a Spell on You\" e l'omaggio a Wilson Pickett con \"Ninety-nine and a Half (Won't Do)\". Il carattere revival del gruppo era esaltato da molti dettagli, tra cui la scelta del primo singolo: i Creedence esordirono, infatti, con una \"cover\" (divenuta poi molto conosciuta) di \"Susie Q\", brano di Dale Hawkins, interpretato dai CCR con un piglio rock sull'impronta di Jimi Hendrix. Oltre ai brani \"revival\", l'album includeva varie tracce originali, firmate per la quasi totalit\u00e0 da John Fogerty. Rispetto alle sonorit\u00e0 dei Golliwogs, per\u00f2, la musica dei Creedence era pi\u00f9 dura, caratterizzata da ripetuti squilli di chitarra e lunghi \"riff\"; tra i brani-ponte, capaci di segnare una netta linea di demarcazione tra passato e futuro della band, possono essere individuati \"Walk on the Water\" (firmato dai due fratelli Fogerty ai tempi dei Golliwogs e poi fortemente modificato negli arrangiamenti) e \"Porterville\", l'ultimo singolo pubblicato sotto il precedente nome, nel novembre 1967. L'album si attest\u00f2 al 52\u00ba posto nella classifica Billboard.\n1969: il successo nazionale di \"Bayou Country\", \"Green River\" e \"Willy and The Poor Boys\".\nL'affrancamento dei CCR dal blues e della psichedelia degli anni Sessanta pass\u00f2 anzitutto per \"Bayou Country\", il loro secondo lavoro: le sonorit\u00e0 del gruppo californiano cominciarono ad ammorbidirsi, tingendosi di venature country e southern. Allo stesso tempo, restavano intatti i segni distintivi del gruppo: l'inconfondibile linea ritmica e i caratteristici \"riff\" di chitarra. Da questo disco in avanti, peraltro, John Fogerty divenne cantante e compositore esclusivo dei CCR (il fratello Tom aveva, infatti, cantato una strofa di \"Susie Q\" e co-firmato \"Walk on the Water\" nel precedente album). Il brano \"Born on the Bayou\" esemplificava la nuova sensibilit\u00e0 musicale di John Fogerty.\nL'album, piazzatosi al settimo posto nella classifica Billboard, sarebbe divenuto famoso soprattutto per aver trainato il primo grande successo della band, \"Proud Mary\"; il brano, secondo nella classifica dei singoli curata da Billboard e proiettato ormai sulle strade del country-rock, fu addirittura considerato il pezzo pi\u00f9 bello del decennio da parte di Bob Dylan. In un album nel quale John Fogerty gettava le basi per una sua futura carriera da cantautore, il \"revival\" si ridusse giocoforza ad un solo brano: un'interpretazione in stile acid rock del classico di Little Richard, \"Good Golly Miss Molly\".\nIl grande successo di \"Bayou Country\" permise ai CCR di imporsi definitivamente sulla scena nazionale. Su questa scia, furono invitati in tutti i principali festival che stavano fiorendo in varie zone degli Stati Uniti d'America: sbocciava, infatti, l'era dei grandi raduni. Il 21 giugno, i quattro furono in concerto a Northridge, sobborgo di Los Angeles, ospiti, per la seconda edizione di fila, della manifestazione \"Newport '69\". Sul palco, dinanzi a 150.000 spettatori, i Creedence divisero il palco con Jimi Hendrix, un giovanissimo Joe Cocker, Ike &amp; Tina Turner, Steppenwolf, Jethro Tull, Byrds, Johnny Winter e Booker T. &amp; the M.G.'s. Qualche giorno pi\u00f9 tardi, si esibirono alla chiusura della seconda serata del Pop Festival di Denver; prima di loro, si era esibita sul palco la formazione Experience di Hendrix (alla sua ultima esibizione dal vivo), oltre a Joe Cocker, Johnny Winter, The Mothers of Invention, Tim Buckley, Poco, e Iron Butterfly. Il 15 agosto, i CCR parteciparono alla prima serata del Festival di Woodstock. La loro \"performance,\" tuttavia, non trov\u00f2 spazio nel film/documentario pubblicato a ricordo della tre giorni di rock pi\u00f9 importante di quel periodo: gli stessi CCR, poco convinti della loro esibizione, non ne autorizzarono la riproduzione.\nNella stessa estate, i Creedence pubblicarono un nuovo disco, dal titolo \"Green River\". Se nei primi due album i fili conduttori erano stati rispettivamente blues e country, nel terzo lavoro i CCR incontrarono il rock. L'album (primo nella classifica di Billboard) vantava brani come \"Green River\" (entrato nella Top10 Billboard, al secondo posto), \"Commotion\" e \"Tombstone Shadow\", che ben rappresentavano l'avvenuta commistione tra le sonorit\u00e0 dei primi due lavori; al contrario, brani come \"Bad Moon Rising\" (grande successo, secondo nella classifica singoli di Billboard) si orientavano verso un \"sound\" pi\u00f9 morbido e orecchiabile, a mezza strada tra country e rock.\nI Creedence avrebbero poi completato il 1969, il loro anno pi\u00f9 prolifico, con il concept album \"Willy and the Poor Boys\" (terzo in classifica e 1.000.000 di copie vendute); in questo disco, i CCR sposarono il pi\u00f9 autentico \"swamp-rock\". I brani pi\u00f9 famosi estratti dall'album sarebbero diventati \"Down on the Corner\" (canzone spensierata, basata proprio sul tema portante dell'album, la musica \"on the road\") e \"Fortunate Son\" (brano che, dietro l'impalcatura rock, lanciava dure critiche contro la guerra in Vietnam). Fedeli al \"revival\", i CCR disseminarono nell'album diverse \"cover\"; su tutte, una versione di \"The Midnight Special\" rimasta poi famosa negli anni. Inoltre, ritornarono ai brani strumentali tipici dell\"'on the road\", come testimoniato sia da \"Poorboy Shuffle\", sia dal blues graffiante di \"Side o' the Road\".\n1970: il successo internazionale di \"Cosmo's Factory\" e \"Pendulum\".\nDopo aver sfornato tre album in meno di un anno (un milione di copie vendute a testa), i CCR realizzarono una tourn\u00e9e europea di cui sarebbero rimaste famose le date con tutto esaurito alla Royal Albert Hall di Londra. Cos\u00ec, alle soglie degli anni settanta, i quattro ragazzi di El Cerrito si erano ormai consacrati a livello internazionale. A capitalizzare il loro momento magico, arriv\u00f2 il quinto disco, intitolato \"Cosmo's Factory\". Si trattava di un album infarcito di successi: sarebbero stati addirittura sei i singoli ad entrare nella Top5 di Billboard. I numeri del disco (3.000.000 di copie vendute), ancora una volta testimoniano ad oggi l'alto gradimento del pubblico per brani che sarebbero poi divenuti classici del genere, quali \"Up Around the Bend\", \"Who'll Stop the Rain\" e \"Lookin' out My Back Door\". Per la prima volta, per\u00f2, i Creedence spaziarono molto tra i diversi stili musicali: nell'album non mancavano, infatti, pezzi puramente soul (\"Long as I Can See the Light\", con un inedito John Fogerty al sax tenore) o rock 'n roll (\"Travelin' Band\" \u00e8 un chiaro omaggio al \"sound\" di Little Richard, che, peraltro, sarebbe costato a John Fogerty anche una causa per plagio da mezzo milione di dollari) o addirittura rock (\u00e8 il caso della pacifista \"Run Through the Jungle\"). A quest'album, peraltro, appartiene anche la \"cover\" di \"I Heard It Through the Grapevine\", brano reso famoso da Marvin Gaye un paio di anni prima e trasformato in un lunghissimo pezzo da jam session.\nIl tentativo di sposare tutti questi generi cos\u00ec diversi e complessi fu portato alle estreme conseguenze nel successivo album \"Pendulum\", edito alla fine del 1970. L'album si ricorda anzitutto per \"Have You Ever Seen the Rain?\", che sarebbe diventato un classico nel repertorio di tantissimi altri artisti posteriori, ma non solo: per la prima volta nella storia del gruppo, infatti, spar\u00ec dai loro dischi l'elemento del \"revival.\" Cos\u00ec, i dieci pezzi dell'album esaltarono esclusivamente il genio musicale di John Fogerty. L'eclettismo e la variet\u00e0 di generi (ben rappresentata dal \"funky\" di \"Born to Move\", o dal \"rhythm'n'blues\" di \"Chamaleon\" o dalle pose \"progressive\" evidenti in molti altri brani dell'album) si sarebbero rivelati, per\u00f2, armi a doppio taglio: il successo del pubblico fu assicurato anche per questo sesto titolo dei CCR, ma la critica non grad\u00ec.\nIl 16 dicembre, i Creedence ricevettero dieci dischi d'oro, per le vendite di cinque singoli editi nel 1970 e dei primi cinque album prodotti dalla formazione; due giorni pi\u00f9 tardi, fu la volta di un nuovo disco d'oro, per le vendite di \"Pendulum\". Si trattava del canto del cigno poich\u00e9 il gruppo era ormai dilaniato da incomprensioni interne. Cos\u00ec, con i CCR in partenza per un tour mondiale (il cui prodotto fu l'album \"Live in Europe\" del 1973), Tom Fogerty decise di abbandonare, in cerca di fortuna da solista.\n1972: \"Mardi Gras\".\nA quel punto, John Fogerty si convinse che la formazione necessitava di una maggiore equit\u00e0 e democrazia, cos\u00ec decise di attuare i suoi propositi in vista della registrazione del successivo album, \"Mardi Gras\": dei dieci brani che compongono il disco, tre furono scritti e interpretati da ognuno dei componenti superstiti e un decimo sarebbe stato un pezzo di \"revival\" (si tratta della reinterpretazione del classico \"Hello Mary Lou\"). I buoni propositi, per\u00f2, si rivelarono fallimentari: l'album fu definito dalla critica come il peggior disco mai prodotto da una \"major-band\" americana. I CCR, infatti, specialmente nei brani composti e cantati da Stu Cook e Doug Clifford, sembravano ritornati al \"sound\" dei Golliwogs, accantonato anni prima proprio perch\u00e9 troppo fuori mercato e non accattivante. Lo stesso John Fogerty, autore degli ultimi due discreti successi (\"Someday Never Comes\" e \"Sweet Hitch-Hiker\"), si sarebbe rivelato di l\u00ec a poco profondamente prosciugato nella brillantezza e nelle idee. I CCR ricevettero il disco d'oro il 12 giugno 1972, a riprova dell'impatto di mercato comunque discreto di \"Mardi Gras\".\nScioglimento e postumi.\nIl 16 ottobre 1972, con un ambiguo comunicato stampa, i Creedence annunciarono lo scioglimento. La \"Fantasy Records\" avrebbe editato molte raccolte a vario titolo, cominciando proprio da una raccolta di loro canzoni, pubblicate sotto il nome \"The Golliwogs\", prima del 1968. La band si sarebbe ricomposta in una sola occasione: nel 1980, per la ricorrenza del matrimonio di Tom Fogerty.\nDi tutti i componenti, soltanto John Fogerty, seppur dopo un inizio zoppicante, sarebbe riuscito a sfondare come solista, dopo lo scioglimento del suo gruppo. Tom, infatti, produsse ben sei album da solista e tre a capo del gruppo \"Ruby\", senza per\u00f2 mai riuscire a collocarsi nella scena musicale; mor\u00ec il 6 settembre 1990 a causa dell'AIDS, contratto a causa di una trasfusione di sangue infetto.\nSia Tom Fogerty che Doug Clifford cercarono di sfruttare, in seguito, l'ondata \"revival\": Tom fond\u00f2 i \"Creedence Clearwater Revived\" e Doug (con Stu Cook) cre\u00f2 il gruppo Creedence Clearwater Revisited. John Fogerty non vi ader\u00ec mai.\nStile musicale.\nNati nell'epoca in cui era esploso il fenomeno hippie, e quando in California si diffondeva, spinta dai Jefferson Airplane e dai Grateful Dead, la tendenza musicale all'acid rock e alla psichedelia, i Creedence Clearwater Revival seppero sottrarsi a questi influssi riprendendo motivi appartenuti al country e rielaborandoli in chiave rock, e divenendo nel 1970 il maggior gruppo americano di rock and roll.\nNegli anni e lungo il corso della produzione discografica, la formazione di Fogerty attinse alle tante espressioni sonore che facevano parte del loro retroterra culturale e musicale, talvolta amalgamandole \u2013 come nel caso di rockabilly, rhythm and blues e country \u2013, altre volte trattandole nella loro peculiarit\u00e0 stilistica. Con eclettismo, i Creedence Clearwater Revival disseminarono nei loro dischi elementi caratteristici di stili diversi, alternando garage blues, soul blues, folk rock, hard rock, country rock, rock progressivo, funk, acid-rock, blues rock, Delta blues, gospel, rock and roll; inoltre, utilizzarono in pi\u00f9 casi spunti tratti, tra gli altri, da Bob Dylan, James Brown, Carl Perkins, Howlin' Wolf, Neil Young.\nIntitolazioni.\nAl gruppo \u00e8 stato intitolato l'asteroide 19398 Creedence, scoperto il 2 marzo 1998 all'osservatorio astronomico di Sormano."}
{"id": "298579", "revid": "76963", "url": "https://it.wikipedia.org/wiki?curid=298579", "title": "Derek Bourgeois", "text": "Ha studiato all'Universit\u00e0 di Cambridge (laurea e dottorato), \u00e8 stato due anni al Royal College of Music studiando composizione con Herbert Howells e sotto la supervisione di Sir Adrian Boult.\nDal 1970 al 1984 fu professore di musica alla Bristol University. Divenne direttore del St Paul's Girls School (UK) di Londra. Ha diretto numerose orchestre. Viveva a Maiorca dal 2002, dove si concentrava esclusivamente sulla composizione.\nHa scritto 24 sinfonie, 14 concerti, 7 lavori per coro ed orchestra, 2 opere, un musical, e musica per la televisione. Bourgeois \u00e8 anche conosciuto per le composizioni per la brass band e wind band, molte delle quali vengono adoperate come testi guida per le gare tra band.\nCuriosit\u00e0.\nDerek Bourgeois scrisse tutta la musica per il suo matrimonio. L'ultimo pezzo, in origine chiamato \"Wedding March\" ma pubblicato come \"Serenade\", fu scritto adoperando un metro irregolare, proprio per assicurarsi che gli ospiti non cominciassero a marciare uscendo fuori dalla chiesa."}
{"id": "298582", "revid": "2045615", "url": "https://it.wikipedia.org/wiki?curid=298582", "title": "Trascrizione (diritto)", "text": "La trascrizione \u00e8 un mezzo di pubblicit\u00e0 legale, prevista dagli artt. 2643 e seguenti del Codice civile italiano, consistente nell'annotazione di determinati atti giuridici in appositi registri pubblici.\nTassativit\u00e0 delle ipotesi di trascrizione.\nSecondo l'orientamento tradizionale, le ipotesi di trascrizione sarebbero unicamente quelle tassativamente previste da precise disposizioni di legge. Di recente questo orientamento \u00e8 stato sottoposto a revisione critica, sostenendosi l'ammissibilit\u00e0 di interpretazione estensiva, analogica, sistematica e adeguatrice, al fine di ammettere alla trascrizione anche fattispecie non espressamente previste, purch\u00e9 tipicamente rientranti nell'ambito della pubblicit\u00e0 immobiliare, in quanto opponibili ai terzi in base al diritto sostanziale.\nFunzione della trascrizione.\nIl legislatore (italiano e non solo) ritiene che le vicende giuridiche di determinate categorie di beni debbano essere sottoposte a forme legali di pubblicit\u00e0; ci\u00f2 al duplice scopo di:\nNel diritto italiano, i principali sistemi di pubblicit\u00e0 sono due: la trascrizione e l'intavolazione.\nLa trascrizione consiste nell'annotazione su un registro pubblico di un atto, dal quale risulta che una persona \u00e8 titolare di un determinato diritto reale su un immobile (o su un bene mobile registrato: il Codice civile disciplina solo la prima ipotesi, ma integra le leggi speciali relative alla seconda).\nIl titolare del diritto reale immobiliare ha l'onere di trascrivere gli atti con i quali la propriet\u00e0 viene trasferita, i diritti reali di godimento vengono costituiti, modificati, estinti.\nSono soggetti a trascrizione tutti gli atti riguardanti un bene immobile:\nEffetti della trascrizione.\nLa trascrizione ha eminentemente (ma non esclusivamente) efficacia dichiarativa; produce cio\u00e8 il risultato di rendere opponibili a terzi gli atti trascritti.\nChi acquista validamente un diritto, ma non trascrive, \u00e8 titolare del diritto, ma non pu\u00f2 opporlo a terzi che abbiano acquistato un diritto con esso incompatibile (laddove, ad esempio, dovessero sorgere dei conflitti derivanti da una doppia alienazione). Questa regola, infatti, riveste la massima importanza al fine di risolvere le situazioni di conflitto tra pi\u00f9 acquirenti dello stesso bene, dal momento che \u00e8 proprietario a tutti gli effetti del bene non gi\u00e0 chi lo ha acquistato per primo, bens\u00ec chi ha trascritto per primo l'atto d'acquisto del suddetto bene.\nLa trascrizione delle domande giudiziali e dei contratti preliminari rende gli effetti della sentenza e del contratto definitivo opponibili ai terzi, che hanno acquistato diritti sul bene successivamente alla domanda, sin dalla trascrizione della domanda giudiziale o del contratto preliminare (cosiddetta \"efficacia prenotativa della trascrizione\"), al ricorrere per\u00f2 di determinate condizioni (per le quali v. codice civile). L'esigenza di certezza dei traffici immobiliari giustifica che la trascrizione sia obbligatoria per il notaio o altro pubblico ufficiale che riceva o autentichi l'atto soggetto a trascrizione, e che questi sia tenuto a risarcire il danno in caso di ritardo o rifiuto ingiustificato.\nI registri immobiliari.\nLa situazione giuridica dei beni immobili e dei beni mobili registrati risulta indicata nei registri immobiliari, nel pubblico registro automobilistico, nei registri dei compartimenti marittimi, nel registro aeronautico nazionale.\nI registri immobiliari sono a base personale: ci\u00f2 significa che al nominativo di ciascuna persona sono indicati gli atti trascritti \"a favore\" o \"contro\".\nNei registri deve essere presente la continuit\u00e0 delle trascrizioni (art. 2650 cod. civ.), in modo che risulti dai registri, sotto i nomi successivi proprietari di un immobile, una catena ininterrotta di titolari."}
{"id": "298584", "revid": "196390", "url": "https://it.wikipedia.org/wiki?curid=298584", "title": "Tressilla", "text": ""}
{"id": "298586", "revid": "339392", "url": "https://it.wikipedia.org/wiki?curid=298586", "title": "Aeroporto Mattarello di Trento", "text": ""}
{"id": "298588", "revid": "9416", "url": "https://it.wikipedia.org/wiki?curid=298588", "title": "Lettura veloce", "text": ""}
{"id": "298589", "revid": "33689", "url": "https://it.wikipedia.org/wiki?curid=298589", "title": "CMUT", "text": "I CMUT, sigla di \"Capacitive Micromachined Ultrasonic Transducer\", sono dei dispositivi su silicio atti alla generazione e alla ricezione delle onde (ultra)acustiche. Tali dispositivi, nati verso la met\u00e0 degli anni '90 presso la Stanford University (USA), sono oggi una valida alternativa ai dispositivi classici, che utilizzano materiali piezoelettrici per la conversione dell'energia elettrica in onde acustiche e viceversa.\nStanno trovando un utile impiego nel campo dell'ecografia medica, per la loro particolare versatilit\u00e0 di disegno (\u00e8 possibile con estrema facilit\u00e0 ottenere dispositivi per l'imaging 3D del corpo umano) e per l'economia di scala a cui sono sottoposti, essendo comunque dei dispositivi su silicio.\nLe prestazioni, in alcuni campi di applicazione, possono essere vantaggiose rispetto a quelle di un classico trasduttore piezoelettrico, ma non c'\u00e8 ancora traccia di integrazione nelle macchine ecografiche commerciali."}
{"id": "298590", "revid": "2130397", "url": "https://it.wikipedia.org/wiki?curid=298590", "title": "Claudia Giordani", "text": "Vincitrice di una medaglia d'argento olimpica e iridata e di tre gare di Coppa del Mondo, fu un'atleta di punta della nazionale italiana femminile degli anni settanta (la \"Valanga rosa\").\nBiografia.\nCarriera sciistica.\nStagioni 1970-1975.\nFiglia del giornalista sportivo Aldo Giordani e della cestista Francesca Cipriani, e trasferitasi sin da bambina a Milano dove risiede, inizi\u00f2 a sciare a dieci anni. Approdata allo Sci Club Sestriere, a quindici anni vinse i Campionati italiani juniores ed esord\u00ec in Coppa del Mondo, manifestazione nella quale ottenne il primo piazzamento di rilievo il 10 febbraio 1973 a Sankt Moritz (5\u00aa in discesa libera). Il 15 marzo 1973, a diciassette anni, sal\u00ec per la prima volta sul podio in Coppa del Mondo nello slalom gigante di Naeba, in Giappone (2\u00aa); nella stessa stagione vinse un oro e un bronzo ai Campionati europei juniores.\nIl 9 gennaio 1974 arriv\u00f2 la prima vittoria in Coppa, nello slalom gigante di Les Gets in Francia; partecip\u00f2 quindi ai Mondiali di Sankt Moritz 1974, classificandosi 5\u00aa nello slalom speciale.\nStagioni 1975-1981.\nLa sua carriera culmin\u00f2 con la medaglia d'argento nello slalom speciale ai XII Giochi olimpici invernali di (medaglia valida anche ai fini del Mondiali 1976), mentre nello slalom gigante fu 13\u00aa.\nVinse il suo primo slalom speciale in Coppa del Mondo a Maribor nel 1977, in quella che fu la sua migliore stagione nel massimo circuito internazionale: chiuse infatti all'8\u00ba posto nella classifica generale e al 3\u00ba in quella di slalom speciale. L'anno dopo si piazz\u00f2 8\u00aa nello slalom speciale dei Mondiali di Garmisch-Partenkirchen\nNel 1980 partecip\u00f2 ai XIII Giochi olimpici invernali di (10\u00aa nello slalom gigante, 5 nello slalom speciale) e vinse la sua terza e ultima gare di Coppa del Mondo (a Saalbach l'11 marzo) . Si ritir\u00f2 alla fine della stagione 1980-1981, a venticinque anni.\nCarriera dirigenziale.\nNel 2010 \u00e8 stata eletta presidente del Comitato Alpi Centrali in seno alla Federazione Italiana Sport Invernali.\nAltre attivit\u00e0.\nNegli anni ottanta, dopo aver lasciato le competizioni, avvi\u00f2 un'attivit\u00e0 nel campo del marketing e della comunicazione e lavor\u00f2 come commentatrice sportiva in televisione."}
{"id": "298591", "revid": "827882", "url": "https://it.wikipedia.org/wiki?curid=298591", "title": "Lega dell'ingiustizia", "text": "Lega dell'ingiustizia (\"Injustice League\") \u00e8 il nome di due gruppi di supercriminali dell'universo DC.\nStoria del gruppo.\nFormazione originale (ret-con).\nLa Lega dell'ingiustizia originale fu una creazione del conquistatore interplanetario Agamemno. Annoiato dal suo dominio, volle conquistare la Terra e i suoi campioni, la Justice League of America. Aiutato da Kanjar Ro, Agamennone contatt\u00f2 Lex Luthor e insieme reclutarono gli altri criminali per la loro causa.\nAgamennone, quindi, invent\u00f2 un dispositivo che, una volta attivato, metteva i criminali in condizione di collegare le proprie menti a quelle dei membri della League. Durante l'assenza della League, gli altri eroi della Silver Age dovettero vedersela con quelli che sembravano eroi cattivi. Infine, Lanterna Verde utilizz\u00f2 il potere della Batteria Centrale di Oa ed un'arma Thanagariana chiamata \"Absorbascon\" per invertire il processo di controllo mentale.\nAvendo passato del tempo nel corpo dei loro nemici, i criminali conobbero ancora meglio le proprie controparti. Per pareggiare i conti, la League utilizz\u00f2 il potere dell'H-Dial alieno di Robby Reed per trasformarsi in eroi totalmente diversi. Quindi utilizzando l'anello del potere e l'Absorbascon, Lanterna Verde rimosse tutta la conoscenza delle identit\u00e0 segrete degli eroi dalla mente dei loro avversari.\nJustice League Antartica.\nLa seconda Lega dell'ingiustizia fu creata per contrastare la Justice League International di Maxwell Lord, e comprendeva Cluemaster, Major Disaster, Il Re degli Orologi, Big Sir, Multi-Man, ed il Possente Bruce. Questo gruppo si rivel\u00f2 un insuccesso, ed infine fin\u00ec sotto una crisi di coscienza e richiese adesione alla Justice League. Lord li mand\u00f2, cos\u00ec come la incompetente Lanterna Verde G'nort e la sua nemesi Scarlet Skier, per divenire la Justice League Antartica. Pi\u00f9 tardi, si unirono volontariamente alla Squadra Suicida. Nella loro prima missione, Big Sir e il Re degli Orologi rimasero uccisi; a Multi-Man fu colpito da un proiettile alla testa (ma sopravvisse grazie ai suoi poteri); e Cluemaster fu gravemente ferito.\nInjustice League Unlimited.\nLex Luthor, il Joker e Cheetah formarono una \"Lega dell'ingiustizia Illimitata\", come visto in \"Justice League of America Wedding Special\". Mentre sembr\u00f2 che l'adesione al gruppo fosse molto pi\u00f9 vasta nell'immagine promozionale di \"Justice League of America\" (vol. 2) n. 13, il nucleo del gruppo mostrato in \"Wizard Magazine\" \u00e8 un gruppo selezionato di vari arcinemici.\nIl gruppo fu creato da Dwayne McDuffie, uno scrittore della serie animata \"Justice League Unlimited\", che present\u00f2 anche una Legione pi\u00f9 estesa. Lex Luthor ebbe l'idea di mettere insieme i criminali, affermando che in primo luogo era un racket di protezione, ma che il loro scopo finale era quello di dominare il mondo. Durante la storia, la Lega dell'ingiustizia si sciolse e cattur\u00f2 la Justice League in piccoli gruppi. Tuttavia, la Justice League fu liberata da Firestorm, e sconfisse la Lega dell'ingiustizia al loro quartier generale nella palude. Nella mischia conseguente, molti dei criminali fuggirono (per attaccare, successivamente, alle nozze di Black Canary e Freccia Verde), ma la maggior parte fu catturata dalla League. Si scopr\u00ec, pi\u00f9 avanti, che Lex Luthor aveva un secondo fine nella creazione del gruppo. Si rifiuse di rivelarne i dettagli, ma menzion\u00f2 che pianific\u00f2 la sua cattura. I criminali rimanenti furono presi da Amanda Waller e dalla Suicide Squad, che li imbarcarono verso un pianeta distante, come visto nella storia della DC, \"Salvation Run\".\n\u00c8 da notare che le copertine alternative del secondo numero della storia, \"Justice League of America\" (vol. 2) n. 13, presentava molti pi\u00f9 criminali di quanti non ve ne fossero nella Lega, come Amazo, Bizzarro, Black Adam, Sinestro e i Nemici (Heat Wave, Mago del Tempo, Abra Kadabra e Mirror Master).\nMembri.\nSebbene la copertina presentasse un largo numero di personaggi, i membri differivano nella storia attuale. I membri includevano:\nBasati sulle copertine.\nQuesta sezione riporta la lista dei criminali comparsi sulle copertine:"}
{"id": "298592", "revid": "17351", "url": "https://it.wikipedia.org/wiki?curid=298592", "title": "Aeroporto internazionale di Orio al Serio", "text": ""}
{"id": "298593", "revid": "121353960", "url": "https://it.wikipedia.org/wiki?curid=298593", "title": "Eufrosia Siracusa Valdaura", "text": "Biografia.\nEufrosia era figlia dell'illustre giureconsulto e nobile palermitano Vincenzo Siracusa. Dopo aver completato la propria educazione nel Convento di Montevergini, spos\u00f2 giovanissima il barone Calcerano Corbera. Il matrimonio non fu felice; Calcerano curava pi\u00f9 i duelli che la moglie, che si tramanda fosse di bell'aspetto. Durante un ricevimento a Palermo, Eufrosia dest\u00f2 l'attenzione del vicer\u00e9 Marcantonio Colonna, l'ormai quasi cinquantenne eroe di Lepanto. Le dicerie su un'eventuale tresca della nuora col vicer\u00e9 giunsero alle orecchie del suocero. Incollerito, questi si rec\u00f2 a Palermo. Durante un ricevimento, minacci\u00f2 palesemente il vicer\u00e9; Colonna, temendo per la sua vita, lo fece arrestare con il pretesto che il Corbera aveva contratto debiti che non aveva pagato e lo fece imprigionare nel carcere della Vicaria. Si trattava di un cavillo per interrompere per la durata di tre giorni l'immunit\u00e0 che il Corbera godeva come \"familiare\" dell'Inquisizione. Prima ancora che i tre giorni trascorressero, Corbera venne trovato avvelenato nella cella.\nAnche il marito di Eufrosia venne ucciso; sotto il pretesto di una missione, fu allontanato dalla Sicilia e inviato a Malta, dove venne trovato, pugnalato, in un rigagnolo. Il vicer\u00e9 adesso aveva mano libera. Eufrosia divenne palesemente l'amante del Colonna che, per esternare il suo amore, regal\u00f2 al popolo una grande fontana nei pressi di piazza Marina, adorna di sirene, putti e creature marine dove spiccava l'immagine di una sirena bellissima che dai seni stillava acqua per gli assetati (analoga alla Fontana della Sirena di Napoli). In quella sirena tutti riconobbero l'effigie della baronessa Eufrosia Siracusa. La vergogna dei Siracusa cresceva di giorno in giorno; un tentativo del padre Vincenzo di uccidere il vicer\u00e9 non ebbe successo.\nL'improvvisa morte del vicer\u00e9 a Medinaceli nel 1584 durante un viaggio in Spagna ha lasciato spazio a diverse supposizioni; infatti sia i Siracusa, sia i Corbera, vennero accusati di aver attentato alla vita di Colonna. Eufrosia, rimasta sola e ripudiata dalla famiglia, decise di sposare il vedovo marchese Lelio Massimo, contro il volere dei suoi cinque figli. Il giorno dopo il matrimonio, sotto la pretesa di visitarla, i figli del marito la uccisero, sparandole a bruciapelo. Per il loro delitto furono condannati a morte."}
{"id": "298595", "revid": "287204", "url": "https://it.wikipedia.org/wiki?curid=298595", "title": "Futbol'ny Klub Partyzan Minsk", "text": "Il Futbol'ny Klub Partyzan Minsk () \u00e8 stata una societ\u00e0 calcistica bielorussa con sede nella citt\u00e0 di Minsk. Ha vinto per due volte la coppa di Bielorussia.\nStoria.\nNata nel 2002 con il nome di MTZ-RIPA dalla fusione delle squadre Traktar Minsk e RIPA Minsk, ha militato nella Vy\u0161\u0117j\u0161aja Liha, la massima serie del campionato bielorusso di calcio dal 2004 al 2010. Il club comprendeva anche una squadra allievi. Prima dell'inizio della stagione 2010 il club annunci\u00f2 il cambio di nome da MTZ-RIPA a Partyzan. Il Partyzan Minsk \u00e8 stata una delle tre squadre del magnate russo-lituano Vladimir Romanov assieme al club scozzese Heart of Midlothian e al club lituano FBK Kaunas. Prima dell'inizio della Vy\u0161\u0117j\u0161aja Liha 2012 il club non ebbe pi\u00f9 il supporto di Vladimir Romanov e non fu pi\u00f9 in grado di sostenere una stagione nella Vy\u0161\u0117j\u0161aja Liha, vedendosi ritirata la licenza di partecipazione e lasciando il campionato con una squadra in meno. Partecip\u00f2 al campionato amatoriale di Minsk nella stagione 2013 con la denominazione Partyzan-MTZ, per poi tornare alla denominazione Partyzan Minsk l'anno dopo quando partecip\u00f2 alla Druhaja liha, terza serie nazionale. A met\u00e0 stagione 2014 il club perse il principale sponsor e si ritir\u00f2 dal campionato."}
{"id": "298617", "revid": "827882", "url": "https://it.wikipedia.org/wiki?curid=298617", "title": "Eero Heinonen", "text": "Carriera.\nNato a Helsinki, Finlandia, il 27 novembre 1979. Dal 1994, conosce gli attuali membri del gruppo e forma i Rasmus (nel 2000 cambiano nome in The Rasmus a causa dell'esistenza di un dj svedese dal nome Rasmus). Dopo aver partecipato nel gruppo Korpi Ensemble per un paio di anni, dal 2004 ha un side project, chiamato Hay and Stone, in cui \u00e8 bassista e lead vocalist\nVita privata.\nNel 2011 Eero ha rivelato di essersi trasferito in Italia con la sua famiglia, per poi tornare a Helsinki nel 2012. \u00c8 attualmente sposato e ha due figlie nate nel 2003 e nel 2005."}
{"id": "298618", "revid": "123645194", "url": "https://it.wikipedia.org/wiki?curid=298618", "title": "Contea di Monterey", "text": "La contea di Monterey, in inglese Monterey County, \u00e8 una contea dello Stato della California, negli Stati Uniti. La popolazione al censimento del 2000 era di 401.762 abitanti. Il capoluogo di contea \u00e8 Salinas.\nGeografia fisica.\nLa contea si trova sulla costa dell'Oceano Pacifico, ed \u00e8 nota per la bellezza naturalistica di tale costa, percorsa da strade panoramiche. Una parte di essa \u00e8 ricompresa nella zona di Big Sur, resa famosa dall'omonima opera di Jack Kerouac. Altre localit\u00e0 note sono Carmel e Monterey.\nLo U.S. Census Bureau certifica che l'estensione della contea \u00e8 di 9.767\u00a0km\u00b2, di cui 8.604\u00a0km\u00b2 composti da terra e i rimanenti 1.163\u00a0km\u00b2 composti di acqua.\nStoria.\nQuella di Monterey era una delle contee originali create nel 1850, anno di istituzione dello Stato della California. Parti della contea vennero cedute alla contea di San Benito nel 1874. L'area era in origine popolata da trib\u00f9 Ohlone, Salinan e Esselen.\nIl nome della contea deriva dalla baia di Monterey. La baia fu cos\u00ec chiamata da Sebasti\u00e1n Vizca\u00edno nel 1602 in onore di Gaspar de Z\u00fa\u00f1iga, V conte di Monterrey, nono Vicer\u00e9 della Nuova Spagna. Monterey \u00e8 una variante di Monterrei, nome del comune spagnolo della Galizia da dove Gaspar de Z\u00fa\u00f1iga proveniva."}
{"id": "298623", "revid": "1983097", "url": "https://it.wikipedia.org/wiki?curid=298623", "title": "Artistamp", "text": "Si intendono per Artistamp (contrazione dei termini in lingua inglese 'Artist' e 'Stamp', anche chiamati italiano Francobolli d'Artista) le composizioni grafiche che ricordano, imitano, reinterpretano o deridono \u2013 in effigie \u2013 le affrancature emesse dai Servizi postali delle nazioni.\nLa produzione di Artistamp (denominati nel mondo della Mail Art di lingua francese \"Faux-Timbres\") avviene tecnicamente in vari modi artigianali, sia manuali che digitali ed ogni autore ne progetta alcuni a tema libero oppure in connessione con l'argomento sociale sul quale si esprime con 'opere' (works) di Mail Art aderendo liberamente a progetti internazionali.\nMolti autori producono anche annulli postali di fantasia (Cancellations) realizzati, per consuetudine, incidendo gomme per cancellare (Rubber eraser) oppure utilizzando materiali poveri e di riciclo (polistirolo, tappi in sughero e plastica); sulle Postcards o sugli Envelopes, questi annulli appaiono sul fronte o sul retro come timbri e riportano un motto o una sigla dell'autore ma ovviamente non devono intaccare i francobolli veri e propri.\nNei progetti di MailArt che prevedono la ricezione di un''opera', una aggiunta elaborativa e la rispedizione al mittente o ad altro mail-artista (in genere gi\u00e0 indicato dal primo mittente) l'utilizzo di Artistamp e/o di Cancellation testimoniano il passaggio avvenuto; la denominazione internazionale di questi progetti 'Add and Pass' o 'Add and Return' compare sempre chiaramente nei Projects/Calls/Convocatorias (si legga alla voce Arte postale).\nGli Artistamp sono da affiancare all'affrancatura vera e propria senza mai sostituirla n\u00e9 indurre in equivoco i Servizi postali dei Paesi che gestiscono il trattamento di Cards ed Envelopes con l'annullo del 'valore postale'.\nIn Italia i francobolli sono emessi dall'Istituto Poligrafico e Zecca dello Stato per conto delle Poste Italiane."}
{"id": "298624", "revid": "10369", "url": "https://it.wikipedia.org/wiki?curid=298624", "title": "Base di uno spazio vettoriale", "text": ""}
{"id": "298625", "revid": "1610933", "url": "https://it.wikipedia.org/wiki?curid=298625", "title": "Cane della prateria", "text": ""}
{"id": "298626", "revid": "2036605", "url": "https://it.wikipedia.org/wiki?curid=298626", "title": "Bonoso", "text": ""}
{"id": "298627", "revid": "2176804", "url": "https://it.wikipedia.org/wiki?curid=298627", "title": "Oronzo di Lecce", "text": "Secondo la tradizione, sarebbe stato eletto primo vescovo di Lecce da san Paolo in persona; \u00e8 venerato come santo dalla Chiesa cattolica e il suo culto \u00e8 molto popolare nel Salento, dove \u00e8 titolare di molti patronati, tra i quali quello sulla citt\u00e0 di Lecce. Alcune fonti riportano il nome Hermes al posto del sopracitato Oronzo.\nBiografia.\nOronzo, nacque col nome Publio a Rudiae, antica localit\u00e0 nei pressi di Lecce situata sulla via per la odierna San Pietro in Lama, 22 anni dopo la nascita di Cristo, da una nobile famiglia pagana. Il padre era tesoriere dell'imperatore e fu succeduto nella sua carica proprio dal figlio Publio all'et\u00e0 di 35 anni.\nLa leggenda vuole che un giorno san Paolo, l'Apostolo delle genti, consegnasse una sua Lettera (alcuni studiosi pensano che si tratti della celeberrima lettera ai Romani) a Tizio Giusto di Corinto, affinch\u00e9 la recapitasse a Roma. Mentre era in viaggio, Giusto fu sorpreso da una violenta tempesta, al largo delle coste salentine, che ne caus\u00f2 il naufragio presso l'attuale spiaggia di San Cataldo (Lecce), ove fu salvato e curato da Publio e suo nipote Fortunato mentre si erano recati a caccia.\nGiusto parl\u00f2 a Publio dell'unico Dio, e Publio affascinato dalle eterne verit\u00e0 evangeliche, abbracci\u00f2 la fede cristiana, ricevendo il battesimo insieme a suo nipote Fortunato e cambiando il proprio nome in \"Oronzo\", che significa \"risorto\".\nGiusto e Oronzo cominciarono a predicare e furono denunciati dai sacerdoti pagani al pretore romano, che impose loro di offrire incenso a Giove nel tempio a lui dedicato. A questa imposizione Oronzo e Giusto si opposero e professarono la loro fede. Il pretore condann\u00f2 Oronzo e Giusto alla flagellazione e li fece rinchiudere in carcere.\nScarcerato, Giusto and\u00f2 a Roma da Pietro. Conclusa la propria missione nella capitale dell'impero, Tizio Giusto torn\u00f2 a Lecce e resosi conto dell'ardore apostolico che animava Oronzo e Fortunato, li invit\u00f2 a seguirlo a Corinto, onde presentarli all'Apostolo Paolo.\nA Corinto furono accolti da Paolo, che intravista l'anima grande del giovane leccese e di suo nipote consacr\u00f2 Oronzo primo Vescovo di Lecce e della Japigia (l'odierna Puglia), dandogli quale compagno di apostolato il laico Tizio Giusto, e nominando Fortunato successore di Oronzo.\nTornati nel Salento, predicarono Cristo alla popolazione convertendone buona parte, ma l'inasprimento delle persecuzioni contro i Cristiani voluta dall'imperatore Nerone (64 d.C.) con l'invio a Lecce del ministro Antonino, costrinse Oronzo e Giusto a un esilio forzato da Lecce. Cos\u00ec intrapresero, un lungo viaggio missionario, che li port\u00f2 in varie citt\u00e0 della Puglia e della Lucania.\nNel loro viaggio apostolico Oronzo e Giusto predicarono il vangelo e celebrarono l'eucaristia ad Ostuni e Turi, in grotte carsiche scavate nel sottosuolo con le quali riuscivano a sfuggire alle persecuzioni di Nerone e del suo Ministro Antonino, grazie anche all'aiuto delle popolazioni convertite.\nAndando via da Turi, i due apostoli si recarono a Siponto, a Potenza, a Taranto, per tornare, quindi a Turi, dove furono trovati dai legionari e ricondotti a Lecce, dove al termine di un processo sommario accusati di perduellio (alto tradimento nei confronti degli dei dell'Impero), vennero condannati a morte per decapitazione, secondo le leggi dell'ordinamento romano. Dopo undici giorni di tormenti e vessazioni, furono condotti a tre chilometri da Lecce dove suggellarono il loro amore a Cristo col martirio mediante decapitazione. Era il 26 agosto dell'anno 68 dopo Cristo.\nI loro corpi furono pietosamente ricomposti e portati in gran segreto in una casupola di campagna di propriet\u00e0 di una matrona cristiana, di nome Petronilla. In seguito, in quel luogo fu edificata una cappella poi sostituita da una chiesa progettata dall'architetto ingegnere Gaetano Capozza denominata dai leccesi \"La Capu te Santu Ronzu\" oppure \"Santu Ronzu te fore\" in ricordo di Oronzo e Giusto, martiri nel nome di Cristo.\nCulto.\nIl culto \u00e8 antichissimo, ma scarsamente documentato nell'antichit\u00e0. A causa delle alterne e drammatiche vicende storiche dell'intero territorio pugliese, segnato dalle numerose invasioni barbariche e conseguenti distruzioni, la memoria e il culto per il proto vescovo leccese si and\u00f2 sempre pi\u00f9 affievolendo, senza per\u00f2 spegnersi del tutto, visto che di esso rimase traccia in alcuni documenti (il Diploma di Tancredi del 1181), nella fiera di Sant'Oronzo (\"nundinae Sancti Ronzi\") che si svolgeva a Lecce, da tempo immemorabile, nei pressi della Porta San Giusto, nell'ultima domenica di agosto, in ricordo del Martirio di Sant'Oronzo. In generale il culto \u00e8 documentato con certezza nei secoli XI-XII a Taranto, Monte Sant'Angelo, Avellino, Monopoli, Siponto."}
{"id": "298629", "revid": "106908", "url": "https://it.wikipedia.org/wiki?curid=298629", "title": "Aeroporto di Trieste Ronchi dei Legionari", "text": ""}
{"id": "298632", "revid": "104458", "url": "https://it.wikipedia.org/wiki?curid=298632", "title": "Streif", "text": "La Streif \u00e8 la pista della discesa libera, sita nella localit\u00e0 di Kitzb\u00fchel (Austria), che compone - insieme allo slalom della Ganslern - la storica combinata dell'Hahnenkamm. Introdotta nel 1967 nel circuito internazionale della Coppa del Mondo di sci alpino, cio\u00e8 fin dalla sua fondazione, non si \u00e8 gareggiato su questa pista solo in due occasioni. Nel corso della sua storia ha ospitato anche competizioni che non facevano parte del trofeo dell'Hahnenkamm (\"Zusatzrennen\"): supergiganti dagli anni novanta (su un percorso accorciato detto Streifalm) e altre discese libere valide per la Coppa del Mondo. Dal 1932 al 1961 furono disputate anche gare femminili.\n\u00c8 considerata la discesa libera pi\u00f9 bella ed impegnativa di tutto il Circo bianco e la vittoria conquistata sul suo tracciato \u00e8 la pi\u00f9 ambita dai discesisti. Il grande fascino che esercita sugli sciatori \u00e8 testimoniato anche dal fatto che perfino lo svedese Ingemar Stenmark, il pi\u00f9 vittorioso specialista delle discipline tecniche, volle provarla almeno una volta in carriera, pur senza essere discesista (chiuse 34-esimo nell'edizione 1981). A detenere il primato del maggior numero di vittorie in discesa - cinque - \u00e8 lo svizzero Didier Cuche, il quale vanta inoltre una vittoria in supergigante sulla stessa pista; seguono gli austriaci Karl Schranz e Franz Klammer con quattro vittorie. Il maggior numero di vittorie in supergigante - cinque - \u00e8 invece appannaggio dell'austriaco Hermann Maier, che ha inoltre ottenuto anche una vittoria in discesa.\nStoria.\nLa prima competizione documentata a Kitzb\u00fchel \u00e8 del 1894-1895, mentre dal 1931 si disputa la competizione internazionale denominata \"Hahnenkamm\". Nei primi anni del torneo, tuttavia, le gare furono disputate su vari percorsi del monte Hahnenkamm; la configurazione definitiva, con la discesa sulla pista Streif e lo slalom sulla pista Ganslern, fu introdotta nel 1937 e adottata definitivamente negli anni quaranta.\nIl record della pista \u00e8 stato stabilito il 25 gennaio 1997 da Fritz Strobl, che ha percorso la Streif in 1'51\"58. Un tempo inferiore - 1'40\"97 - \u00e8 stato fatto segnare dal francese Luc Alphand nel 1995, tuttavia quell'edizione della discesa si disput\u00f2 su un percorso accorciato con la partenza situata a ridosso della Steilhang.\nIl distacco inferiore tra il primo ed il secondo classificato si registr\u00f2 nel 1975; l'austriaco Franz Klammer precedette infatti l'italiano Gustav Th\u00f6ni di appena un centesimo di secondo. Con rilevamenti cronometrici successivi, si verific\u00f2 che il distacco era di tre millesimi di secondo, e gli sciatori sarebbero stati dichiarati vincitori ex aequo se allo scarto in millesimi non fosse corrisposto il passaggio decimale dei centesimi.\nSul suo tracciato vi sono stati alcuni terribili incidenti. Tra i pi\u00f9 recenti quello del 2009, quando lo svizzero Daniel Albrecht cadde sull'ultimo salto prima del traguardo: lo sci destro dello sciatore s'impenn\u00f2 e l'atleta ebbe un impatto al suolo con il viso, subendo un trauma cranico e cerebrale, una contusione ai polmoni e un'emorragia cerebrale. Anche Hans Grugger il 20 gennaio 2011 \u00e8 stato vittima di una brutta caduta: sulla Mausefalle cadde rovinosamente a terra dopo aver cercato di recuperare la traiettoria persa all'inizio del salto.\nTracciato.\nDa 1.665 metri di altitudine si scende, in alcune sezioni con l'85% di pendenza, anche a 145\u00a0km/h, fino a valle.\nAlcuni tra i pi\u00f9 impegnativi passaggi della pista sono:\nPodi maschili.\nDiscesa libera.\nElenco completo dei podi delle discese libere maschili disputate a Kitzb\u00fchel, valide ai fini dell'Hahnenkamm (eccetto le \"Zusatzrennen\") e, dal 1967, della Coppa del Mondo:\nSupergigante.\nElenco completo dei podi del supergigante disputato sulla Streifalm (la Streif con partenza abbassata e percorso abbreviato: dal tracciato sono esclusi passaggi quali la Mausefalle e la Steilhang) dal 1995 a oggi. La gara non si \u00e8 tenuta tutti gli anni e non fa parte del trofeo dell'Hahnenkamm.\nPodi femminili.\nDiscesa libera.\nElenco dei podi delle discese libere femminili disputate a Kitzb\u00fchel, valide ai fini dell'Hahnenkamm:"}
{"id": "298638", "revid": "106908", "url": "https://it.wikipedia.org/wiki?curid=298638", "title": "Aeroporto di Trieste", "text": ""}
{"id": "298639", "revid": "400518", "url": "https://it.wikipedia.org/wiki?curid=298639", "title": "Aeroporto Arbatax di Tortol\u00ec", "text": ""}
{"id": "298641", "revid": "33689", "url": "https://it.wikipedia.org/wiki?curid=298641", "title": "Nintendo Virtual Boy", "text": ""}
{"id": "298648", "revid": "33689", "url": "https://it.wikipedia.org/wiki?curid=298648", "title": "Bonoso di Sardica", "text": "Fu vescovo di Naisso (ora Ni\u0161 in Serbia) o secondo altre fonti di \"Serdica\" (l'attuale Sofia, in Bulgaria). Ad Aquileia godette dell'amicizia di Sofronio Eusebio Girolamo.\nNeg\u00f2 la verginit\u00e0 perpetua di Maria, cos\u00ec come Gioviniano di Roma ed Elvidio a Milano, e segu\u00ec Fotino di Sirmio nella negazione della divinit\u00e0 di Ges\u00f9 Cristo.\nInvitato a lasciare la sede vescovile, perch\u00e9 scomunicato dal concilio di Capua nel 391, non si sottomise e continu\u00f2 la propaganda delle sue dottrine facendo proseliti che da lui presero il nome, i bonosiani. Di essi \u00e8 segnalata la presenza fino al VII secolo."}
{"id": "298651", "revid": "6789", "url": "https://it.wikipedia.org/wiki?curid=298651", "title": "Bonoso (eretico)", "text": ""}
{"id": "298654", "revid": "2175", "url": "https://it.wikipedia.org/wiki?curid=298654", "title": "Antibiotico-resistenza", "text": ""}
{"id": "298655", "revid": "337344", "url": "https://it.wikipedia.org/wiki?curid=298655", "title": "S-Bahn", "text": ""}
{"id": "298657", "revid": "1442080", "url": "https://it.wikipedia.org/wiki?curid=298657", "title": "Gianni Brera", "text": "Grazie alla sua inventiva e alla sua padronanza della lingua italiana ha lasciato una profonda impronta sul giornalismo sportivo italiano del XX secolo, con un lascito di numerosi neologismi da lui introdotti e accolti nell'uso del linguaggio calcistico.\nBiografia.\nNasce a San Zenone al Po nel 1919, una comunit\u00e0 prevalentemente contadina. Di s\u00e9 stesso, in proposito, ha scritto: \nAll'et\u00e0 di 13 anni il padre Carlo, sarto e barbiere del paese, lo manda a studiare a Milano. Inizia a giocare a calcio come terzino a 15 anni nella squadra \"A\" del G.C. Giosu\u00e8 Carducci di Milano che partecipa al campionato milanese ragazzi 1934-1935 che lo vedr\u00e0 convocato a una partita di allenamento della rappresentativa milanese contro la squadra dell'Isotta Fraschini. In seguito \u00e8 chiamato dall'allenatore Renato Rossi in rappresentativa milanese ragazzi in occasione del \"Torneo Baravaglio\" organizzato dal Guerin Sportivo a Torino il 9 giugno 1935 dove sconfissero 2-1 i pari grado del Direttorio della Sezione Propaganda di Torino.\nA soli 16 anni, nel 1935, inizia a scrivere dei piccoli articoli a commento del campionato della Sezione Propaganda sul settimanale sportivo milanese \"Lo schermo sportivo\" e continua a giocare nelle squadre ragazzi passando dal Carducci all'A.C. Vittoria di Milano nella stagione 1935-1936. Di lui si scrisse che avesse giocato nel Milan. Di fatto, pur avendo giocato nei boys della squadra milanese, non arriv\u00f2 mai a giocare nelle giovanili rossonere perch\u00e9 nelle cronache pubblicate dai giornali sportivi negli anni seguenti Brera, che ormai ha passato il limite di et\u00e0 per giocare nei ragazzi sia provinciali sia regionali, non fu mai citato. Il padre e la sorella lo convinsero che erano pi\u00f9 importanti gli studi e lo costrinsero a smettere di giocare e a terminare il liceo a Pavia da dove continu\u00f2 a spedire corrispondenze al settimanale sportivo milanese \"Il nuovo schermo sportivo\". A 17 anni \u00e8 assunto dal \"Guerin Sportivo\", per seguire la Serie C, dove \u00e8 subito protagonista tanto da essere considerato la terza miglior penna dopo Bruno Slawitz e il Carlin. Si laurea in scienze politiche all'universit\u00e0 di Pavia nel 1943.\nDurante la seconda guerra mondiale viene chiamato alle armi, si arruola nel corpo dei par\u00e0 e lavora nell'ufficio stampa della Folgore. I suoi articoli vengono pubblicati anche sul Popolo d'Italia. Dopo l'8 settembre 1943 interrompe l'attivit\u00e0 di giornalista militare, fugge in Svizzera e poi viene internato in un campo di lavoro per profughi italiani, qui entra in contatto con alcuni esponenti della Resistenza, tra cui Fabrizio Maffi e Giulio Seniga. Sar\u00e0 quest'ultimo a fargli da garante nel 1944 quando chiede di entrare nella Brigata Garibaldina \"Comolli\" operante nella Repubblica partigiana dell'Ossola. Come aiutante di campo della 83\u00aa Brigata Garibaldi \"Comolli\", facente parte della 2\u00aa Divisione Garibaldi \"Redi\", fu l'autore del piano che svent\u00f2 la distruzione per minamento del traforo del Sempione. Brera si glori\u00f2 sempre di aver attraversato tutto il periodo della seconda guerra mondiale, da paracadutista e da partigiano, senza aver mai sparato a un altro essere umano.\nTornato alla vita civile, nel 1945 fu chiamato da Bruno Roghi alla \"Gazzetta dello Sport\", il pi\u00f9 importante quotidiano sportivo italiano. Al direttore si propone di scrivere di calcio o boxe, i due sport che meglio conosce, Roghi invece gli assegna l'atletica leggera, di cui Brera \u00e8 del tutto all'oscuro. Brera impara presto ad amare l'atletica, dedicandovi in seguito alcuni saggi e ricoprendo, tra il 1953 e il 1956, la carica di consigliere nazionale della FIDAL.\nNel 1949 la \"Gazzetta\" lo manda come inviato speciale al Tour de France, conteso quell'anno dai tre italiani Fiorenzo Magni, Gino Bartali e Fausto Coppi; il quotidiano vende un incredibile numero di copie e gli viene offerta la posizione di direttore, all'et\u00e0 di 30 anni (il pi\u00f9 giovane nella storia del giornalismo italiano), assieme a Emilio De Martino e poi Giuseppe Ambrosini. Si dimette dalla direzione della Gazzetta nel 1954 dopo uno scontro con la propriet\u00e0 che lo aveva accusato di filo-comunismo per aver dato troppo risalto al record mondiale dei 5000\u00a0m del sovietico Volodymyr Kuc, mettendolo in prima pagina.\nNel 1956 viene chiamato da Gaetano Baldacci a dirigere la redazione sportiva del neonato quotidiano \"Il Giorno\", l'edizione del luned\u00ec con l'inserto sportivo alza le vendite di 30-40\u00a0000 copie. Nel frattempo prosegu\u00ec la sua collaborazione con il \"Guerin Sportivo\" di cui curava lo spazio delle risposte ai lettori, la celebre rubrica dell'Arcimatto, dove discuteva degli argomenti pi\u00f9 disparati. Rimase al \"Giorno\" fino al 1967, quando assunse la direzione del \"Guerin Sportivo\". Negli anni settanta scrisse nuovamente per \"La Gazzetta dello Sport\" e per un breve periodo (1979-1982) lavor\u00f2 per \"Il Giornale\" di Indro Montanelli, fino a quando nel 1982 pass\u00f2 a \"la Repubblica\", cui rest\u00f2 legato fino al termine della sua vita.\nTra le numerose testate su cui Gianni Brera scrisse vi sono anche il quotidiano francese \"L'\u00c9quipe\" e quello ungherese \"N\u00e9pszabads\u00e1g\". I suoi articoli sono stati tradotti in diverse lingue. Si devono a Brera anche numerosi libri: manuali, saggi, romanzi, racconti e opere teatrali e radiofoniche. Il suo romanzo pi\u00f9 celebre fu indubbiamente \"Il corpo della ragassa\" (1969) che nel 1978 venne adattato per il cinema da Alberto Lattuada, con la regia di Pasquale Festa Campanile; a seguire Brera scrisse \"Naso bugiardo\" (1977, riedito nel 1998 con il titolo \"La ballata del pugile suonato\") e \"Il mio vescovo e le animalesse\" (1983), che insieme con \"Il corpo della ragassa\" compongono la cosiddetta \"Trilogia di Pianariva\", in quanto tutti ambientati nei dintorni dell'immaginario borgo della provincia pavese di Pianariva.\nComparve a lungo in televisione nelle trasmissioni \"La Domenica Sportiva\" (anche accanto all'amico Beppe Viola), \"Il processo del luned\u00ec\" e \"L'Accademia di Brera\" (per l'emittente Telelombardia).\nSposatosi nel 1943 con Rina Gramegna (1920-2000), ebbe quattro figli: Franco (n. e m. 1944), Carlo (pittore, 1946-1994), Paolo (scrittore, 1949-2019), Franco (musicista, n. 1951). Fu quest'ultimo figlio a scrivere un articolo, pubblicato sul quotidiano La Repubblica il 22 dicembre 1992, in cui dichiar\u00f2, tra l'altro che suo padre Gianni era sempre stato ateo.\nBrera mor\u00ec il 19 dicembre 1992 in un incidente automobilistico sulla strada che collega Codogno a Casalpusterlengo, quando un'auto che andava in senso opposto a una velocit\u00e0 molto alta sband\u00f2 e invase la carreggiata dove viaggiava l'auto di Brera, uccidendone sul colpo i tre occupanti.\n\u00c8 sepolto nel cimitero di San Zenone al Po.\nL'ideologia calcistica e le polemiche.\nGianni Brera, cultore dello studio del carattere nazionale, ha legato indissolubilmente il proprio nome alla filosofia calcistica del gioco all'italiana, ovvero catenaccio e contropiede.\nL'idea di togliere un attaccante e aggiungere un difensore esentato da marcature (il cosiddetto \"libero\") nacque in Svizzera negli anni trenta. Il successo dell'innovazione si misur\u00f2 al mondiale del 1938, in cui la selezione elvetica riusc\u00ec a superare in un doppio confronto la forte compagine austro-tedesca. Il termine \"verrou\" con cui gli svizzeri definirono quella tattica, fu tradotto letteralmente con \"catenaccio\" in Italia. Fu solo nel corso degli anni cinquanta e sessanta che tale modulo fu preso in considerazione nella penisola: Gipo Viani e Nereo Rocco furono gli sperimentatori, Gianni Brera il \"teorico\".\nBrera sosteneva la necessit\u00e0 di adottare il catenaccio in Italia per riportare il calcio giocato nel Paese ad alti livelli internazionali. Diceva, tra le altre cose, che gli italiani non erano fisicamente all'altezza degli altri popoli e che, di conseguenza, non potevano impostare un calcio sistematicamente offensivo per 90 minuti: a trascinare al successo sarebbero stati, a suo avviso, sempre personaggi di confine che - come Cavour e De Gasperi nella storia politica del Paese - si prendevano in carico la Nazionale emancipandola da tecniche offensive per giocare d'astuzia economizzando le energie e utilizzando tattiche di opportunit\u00e0. Il prototipo di questa descrizione fu il CT della Nazionale campione del mondo nel 1982, il friulano Enzo Bearzot, anche se in quella circostanza Brera fu protagonista di un clamoroso infortunio: all'esordio della trasferta spagnola dichiar\u00f2 che se l'Italia fosse diventata campione del mondo avrebbe percorso a piedi la distanza tra la sua casa milanese e un santuario di devozione mariana lombardo; un mese dopo il trionfo al Santiago Bernab\u00e9u si fece fotografare in abito penitenziale e scalzo mentre saliva il sagrato del santuario.\nSebbene tali affermazioni non fossero indiscusse, Brera difese strenuamente sino alla fine quella visione delle cose. Anche per questo non vide mai di buon occhio Arrigo Sacchi e la concezione di calcio offensivo che introdusse in Italia, attribuendo i meriti dei successi del Milan ai soli giocatori olandesi.\nMa le polemiche che resero Brera celebre nel corso degli anni sessanta furono rivolte principalmente al \"Golden Boy\" rossonero Gianni Rivera e, pi\u00f9 in generale, a quei giocatori tecnici, ma non combattivi che poco aderivano alla sua filosofia calcistica, ma che ricevevano invece un rilevante supporto dalla cosiddetta \"scuola napoletana\" e dai suoi alfieri, Antonio Ghirelli e il responsabile della redazione sportiva del Corriere della Sera Gino Palumbo. Brera soprannomin\u00f2 Rivera \"abatino\" in senso denigratorio (\"un omarino fragile ed elegante, cos\u00ec dotato di stile da apparir manierato, e qualche volta finto\" ) e osteggi\u00f2 apertamente in molte occasioni l'impiego del giocatore nella nazionale italiana, pur riconoscendone la grande intelligenza calcistica e personale. Nonostante i successi nazionali e, ancor di pi\u00f9, internazionali del Milan di quel periodo, la polemica col fuoriclasse rossonero non si sop\u00ec mai, entrando nell'immaginario collettivo italiano. Brera e Rivera comunque si rispettavano molto a vicenda e dopo la morte di Brera, Rivera fu tra i fondatori dell\"'Associazione Amici di Gianni Brera\", oggi \"Simposio Gianni Brera\".\nNel periodo anni settanta/ottanta Brera scaric\u00f2 la propria insofferenza per i giocatori tecnici, ma non gladiatori, sul regista della Fiorentina e della nazionale Giancarlo Antognoni e sul fantasista nerazzurro Evaristo Beccalossi. A detta del giornalista queste critiche gli causarono, nel corso degli anni, molti attriti con giornalisti e tifosi d'opinione diversa.\nIl tifo.\nBrera si definiva un tifoso del Genoa, per cui coni\u00f2 il termine \"Vecchio Balordo\" che \u00e8 ancora oggi annoverato fra gli appellativi con i quali i tifosi del Genoa chiamano affettuosamente la loro squadra. Parlando di una delle squadre pi\u00f9 longeve d'Italia, Brera scrisse: La frase di Brera \u00e8 stata impressa sulle maglie ufficiali del Genoa il 15 gennaio 2017 in occasione della sfida in trasferta contro il Cagliari.\nBrera fu anche in possesso del documento ufficiale di costituzione del \"Genoa Cricket and Football Club\", risalente al 7 settembre 1893, smarrito dal giornalista e ritrovato dopo la morte tra le sue carte. La famiglia Brera ha riconsegnato il documento alla societ\u00e0 del Genoa ed \u00e8 ora esposto al Genoa Museum and Store al Porto antico di Genova.\nGianni Mura, in un articolo pubblicato su \"la Repubblica\" in occasione del centesimo anniversario dalla nascita di Brera, ha spiegato che in realt\u00e0 Brera era un sostenitore dell'Inter (per la quale coni\u00f2 l'appellativo \"Beneamata\") e che dichiar\u00f2 la propria simpatia per il Genoa al fine di evitare polemiche nell'ambiente calcistico milanese.\nLo stile.\nBrera \"possedeva una prosa straordinariamente inventiva e \u00abfunambolica\u00bb\"; egli diede vita a uno stile giornalistico innovativo e moderno, basato sulla sua vena letteraria e narrativa e su una cultura classica assai profonda.\nOnomaturgie.\nBrera \u00e8 conosciuto come un prolifico onomaturgo, amante di giochi di parole che si muovevano sul filo della reminiscenza dotta e del vernacolarismo. Introdusse, infatti, numerosi neologismi (ma anche riadattamenti in ambito sportivo di stilemi della tradizione linguistica italiana, nazionale e dialettale), entrati in modo stabile, come parole e frasi d'autore, nel lessico e nella fraseologia d'uso e in ambito calcistico-sportivo e non solo. Tra queste innovazioni, si ricordano:\nGianni Brera amalgamava gli elementi della lingua italiana con quelli stranieri e con quelli tipici degli idiomi regionali, adottando giri di frase tipici della lingua lombarda. Si guadagn\u00f2 a buon diritto il nomignolo di \"Gran Lombardo\", originariamente coniato per Carlo Alberto Pisani Dossi e passato per le mani, e la penna, di Gadda. Nel romanzo \"Azzurro Tenebra\", che parla della fallimentare spedizione della nazionale italiana ai mondiali di Germania del 1974, Giovanni Arpino tratteggi\u00f2 la figura di Brera nel personaggio di \"Grangiu\u00e0n\". Brera fece scuola, tanto che fu coniato il termine spregiativo \u201cbrerini\u201d per quei giornalisti che in qualche maniera si rifacevano al suo stile senza possedere un eguale talento linguistico. I detrattori lo classificarono come un grande \"paroliere\" assai poco sportivo.\nSoprannomi.\nGianni Brera ha coniato soprannomi che sono rimasti scolpiti nella memoria degli sportivi italiani:\nRiconoscimenti.\nAlla sua memoria, dal 2001 si assegna il premio Gianni Brera \"Sportivo dell'Anno\".\nNel 2002 l'Arena Civica di Milano fu reintitolata a suo nome, e l'allora sindaco della citt\u00e0 Gabriele Albertini disse: \u00abArena Civica era una definizione troppo formale, finalmente questo luogo ha un nome che sa di grande umanit\u00e0 e dedizione allo sport\u00bb.\nA Uggiano la Chiesa, nel Sud Salento, il Comune organizza dal 2017 il \"Festival dell'Arcimatto - Gianni Brera tra giornalismo e letteratura\", l'ultimo gioved\u00ec di luglio. Il 26 luglio 2018, in occasione della seconda edizione del Festival dell'Arcimatto, \u00e8 stato sottoscritto dalle citt\u00e0 di Uggiano la Chiesa e San Zenone al Po un \"patto di gemellaggio\" nel nome di Gianni Brera.\nNel 2016 Rai Storia ha dedicato alla figura di Gianni Brera il documentario \"Gianni Brera. Il libero della Bassa\", scritto da Daniele Ongaro e diretto da Graziano Conversano.\nCimeli breriani.\nLe quattro macchine per scrivere meccaniche portatili appartenute a Gianni Brera, tutte di marca Olivetti, sono state donate dalla famiglia ai seguenti destinatari: Museo del calcio di Coverciano; Circolo culturale \"I Navigli\" di Milano; Ristorante la Quintana di Vidigulfo, in provincia di Pavia; Gianni Mura. Le prime tre sono esposte al pubblico. Diversi abiti di Gianni Brera sono in esposizione al Circolo I Navigli di Milano.\nDue fondi tematici di libri della biblioteca personale di Brera sono stati donati dalla famiglia alle biblioteche comunali di San Zenone al Po (PV, cultura regionale) e Bosisio Parini (LC, sport).\nL'archivio privato di Gianni Brera, compresi i libri di cui \u00e8 l'autore, sono conservati presso la Fondazione Mondadori di Milano che li tiene a disposizione degli studiosi.\nLe pipe dello scrittore sono state messe all'asta e acquistate dalla Provincia di Varese per una mostra. La famiglia ha devoluto in beneficenza il ricavato della vendita.\nOpere.\nGli editori.\nGianni Brera ha avuto in vita molti editori per i suoi scritti. Successivamente alla sua morte le sue opere sono state pubblicate da diversi editori, fra cui Il Saggiatore e la BUR. L'editore Limina dal 2010 pubblica la rivista \"Quaderni dell'Arcimatto\" dedicata alle problematiche breriane."}
{"id": "298659", "revid": "767487", "url": "https://it.wikipedia.org/wiki?curid=298659", "title": "Transit (satellite)", "text": "Transit \u00e8 una flotta di satelliti statunitensi (chiamati anche Oscar o Nova) costruiti dalla U.S. Navy per consentire a navi e sommergibili di determinare la propria posizione in mare in qualsiasi condizione meteorologica.\nIl primo satellite Transit, il Transit 1A, venne lanciato il 17 settembre 1959 con un razzo vettore Thor-Able, ma non raggiunse la sua orbita di destinazione per la mancata accensione del terzo stadio del razzo vettore. Il primo test con successo vide quindi la luce nel 1960 quando il primo satellite, sviluppato su studi della Johns Hopkins University, raggiunse la sua orbita polare ad una altezza di 1.100 km.\nA partire dal luglio 1967 il sistema di navigazione basato su tali satelliti fu reso disponibile all'uso civile. Tale sistema, denominato Navy Navigation Satellite System (NNSS) \u00e8 costituito da un gruppo di 6 satelliti identici posti in orbite diverse.\nIl sistema Transit venne reso obsoleto dall'introduzione del Global Positioning System e cess\u00f2 il servizio di posizionamento nel 1996.\nDa allora i satelliti sono mantenuti in uso come 'mailboxes' spaziali e per il Navy's Ionospheric Monitoring System.\nSi noti che questi satelliti OSCAR, non sono gli stessi della serie di satelliti OSCAR, destinati all'uso radioamatoriale satellitare."}
{"id": "298663", "revid": "287204", "url": "https://it.wikipedia.org/wiki?curid=298663", "title": "Le gazze ladre", "text": "Le gazze ladre (\"Jackdaws\") \u00e8 un romanzo di Ken Follett del 2001, del genere preferito dall'autore, le \"spy story\" ad ambientazione storica.\nTrama.\nIl romanzo ha inizio il 28 maggio 1944 a Reims, nella Francia occupata dai nazisti. Felicity Clairet, detta Flick e conosciuta come \"la Pantera\", \u00e8 un agente segreto inglese del S.O.E. che collabora con la resistenza francese: l'obiettivo \u00e8 far saltare in aria il castello di Sainte-C\u00e9cile, in cui \u00e8 situata una centrale telefonica tedesca. Il primo tentativo per\u00f2 fallisce. Flick \u00e8 costretta a tornare in Inghilterra per organizzare un nuovo piano. Decide di mettere su una squadra tutta al femminile al fine di introdursi nel castello fingendo di essere un gruppo di donne delle pulizie. Dopo l'approvazione dei suoi superiori, e l'appoggio del generale Montgomery, tramite il suo collaboratore e ufficiale statunitense Paul Chancellor, Flick inizia a reclutare le componenti della sua squadra.\nNel frattempo, dopo il primo assalto al castello, il cinico ufficiale nazista Dieter Franck, che agisce sotto ordini diretti del feldmaresciallo Erwin Rommel, cerca di colpire al cuore della Resistenza francese. Interrogando sotto tortura alcuni prigionieri, riesce ad identificare l'anziana donna, Mademoiselle Lemas, che accoglie gli agenti segreti inglesi e li mette in contatto con Michel Clairet, capo della Resistenza, nonch\u00e9 marito di Flick. Dieter decide di sostituire Mademoiselle Lemas con la sua amante per attirare in trappola tutti i futuri agenti inviati dal S.O.E. Flick riesce a reclutare sei donne: Diana Colefield, sua amica di infanzia appartenente a una nobile famiglia e abile tiratrice; Maude Valentine, ex impiegata del Fany; Ruby Romain, una zingara delinquente esperta nel combattimento corpo a corpo; Jelly Knight, esperta di esplosivi; Greta Garbo, un omosessuale di origini tedesche che si traveste da donna ed esperto nelle telecomunicazioni; infine, Denise. Quest'ultima viene esclusa dal gruppo in un secondo momento per la sua poca affidabilit\u00e0. La nuova squadra di donne, denominata le \"gazze ladre\", viene addestrata per alcuni giorni dal S.O.E. con il supporto di Paul, responsabile della missione. Durante questo periodo nascono diverse relazioni: Ruby si lega ad un agente, tra Diana e Maude nasce una storia d'amore. Anche Flick e Paul s'innamorano: pur essendo inizialmente combattuta per non voler tradire il marito, alla fine la ragazza cede al corteggiamento dell'ufficiale americano e si lascia andare a una passione che non provava da tempo. Quando tutto \u00e8 pronto, le gazze partono finalmente per la difficile missione. Non sanno che Dieter Franck \u00e8 gi\u00e0 sulle loro tracce. L'ufficiale tedesco infatti, dopo aver catturato un agente britannico, \u00e8 riuscito a scoprire il luogo in cui atterreranno le sei donne. Flick per\u00f2 con una straordinaria intuizione riesce a sventare il pericolo e decide di spostare l'atterraggio in un'altra cittadina francese a qualche chilometro di distanza da Reims. Questo tuttavia ritarda l'inizio dell'operazione. Flick arriva a Parigi e si rifugia con le sue compagne in un albergo frequentato perlopi\u00f9 da prostitute. La ragazza deve fare i conti anche con l'irresponsabilit\u00e0 di Diana e Maude, che finiscono per farsi catturare. Frattanto Paul \u00e8 preoccupato per Flick e decide di partire per la Francia, ma, appena arrivato, anche lui cade nella trappola di Dieter e della sua amante. Paul viene rinchiuso in uno sgabuzzino della casa di Mademoiselle Lemas. Flick cerca un rifugio per s\u00e9 e le sue complici, ma scopre che la casa del marito Michel \u00e8 sorvegliata dai tedeschi. Si reca cos\u00ec da Mademoiselle Lemas, ma anche qui trova una donna sconosciuta, l'amante di Dieter, con due ufficiali nazisti e decide di attaccarli. Ancora una volta riesce a scamparla, uccidendo i nemici, e pu\u00f2 ricongiungersi con Paul.\nA questo punto per\u00f2 Dieter \u00e8 disperato: dopo l'uccisione della sua amante, ce l'ha ancora di pi\u00f9 con Flick e il suo unico obiettivo \u00e8 prenderla e torturarla. Per raggiungere il suo scopo rimette in libert\u00e0 Michel, sperando che questo possa condurlo sulle tracce di Flick. Non si sbaglia: Flick si mette subito in contatto con Michel per chiedergli aiuto; pur non amandolo pi\u00f9, non riesce a confessargli la sua relazione con Paul e non trova il coraggio di dirgli che il loro matrimonio \u00e8 finito. Michel le consiglia un posto dove lei e i suoi compagni possono trascorrere la notte e fissa un incontro per il giorno dopo. Ma Flick si rende conto che Michel \u00e8 seguito dai nazisti e decide cos\u00ec di mandare a monte il piano. Lascia per\u00f2 una lettera al marito in cui gli dice di prendere un treno per una cittadina vicina, nel tentativo di depistare Dieter proprio nel momento in cui l'assalto al castello sta per avere inizio. Le gazze danno il via alla missione: si travestono da donne delle pulizie e si infiltrano nel castello. Ben presto per\u00f2 Dieter si accorge dell'inganno e si reca a Sainte-C\u00e9cile. Inizia per le quattro gazze superstiti una lotta estenuante contro il tempo alla ricerca della centrale telefonica, tra la determinazione di portare a termine l'impresa e la paura di essere scoperte dal nemico, pi\u00f9 vicino che mai. Dopo tanti pericoli scampati, solo Flick e Ruby riusciranno ad uscire vive dal castello. Paul le attende all'esterno con un'automobile: le due donne lo raggiungono e insieme fuggono via. Proprio quando tutto sembra ormai finito, Dieter ha un nuovo piano per catturarli: torturare Michel e scoprire il luogo in cui Flick, Paul e Ruby prenderanno l'aereo per tornare in Inghilterra. L'ufficiale tedesco organizza cos\u00ec una squadra di uomini per acciuffare i tre superstiti. Una volta sul posto del decollo, Michel \u00e8 preso da un senso di colpa e cerca di avvertire Flick del pericolo suonando il clacson dell'auto in cui si trova, sorvegliato dagli ufficiali nazisti. Inizia cos\u00ec una sparatoria nel corso della quale Michel rimane ucciso. Flick, dopo aver udito il suono del clacson, decide di andare a controllare e viene catturata da Dieter, ormai rimasto solo. Vi \u00e8 il faccia a faccia finale tra i due antagonisti. Ancora una volta la ragazza ha la meglio: riesce a piantare il suo pugnale in un occhio di Dieter ed a fuggire con Paul e Ruby sull'aereo che nel frattempo \u00e8 arrivato, mentre sorvolano la Manica vedono l'incredibile spiegamento di navi che sta muovendo verso le coste francesi: \u00e8 il D-Day. L'epilogo della storia si ha un anno dopo quando Flick e Paul si sposano e si trasferiscono negli Stati Uniti, dove lei insegner\u00e0 letteratura francese ai giovani americani. Ruby si \u00e8 pure sposata con un istruttore conosciuto durante l'addestramento. Dieter, rimasto con un occhio solo e menomato intellettualmente, \u00e8 tornato a casa dalla moglie e i figli, dove \u00e8 costretto ad una vita di austerit\u00e0, come tutti i tedeschi nell'immediato dopoguerra.\nIl romanzo.\nLe \"gazze ladre\" del romanzo erano, nella realt\u00e0, cinquanta agenti segreti donne specializzate in opere di sabotaggio dietro le linee naziste. Il libro \u00e8 dedicato sia alle trentasei che sopravvissero che alle quattordici che morirono. Lo sfondo storico funge da contorno oltre che alla \"spy story\" anche a due storie d'amore parallele."}
{"id": "298671", "revid": "1516087", "url": "https://it.wikipedia.org/wiki?curid=298671", "title": "Fiat Grande Punto", "text": "La Fiat Grande Punto \u00e8 un'automobile prodotta dalla casa automobilistica italiana FIAT dal 2005 al 2018.\nCommercializzata in Italia a partire dal 10 settembre 2005, con prezzo di lancio di 11.111 Euro, nasce come erede della Punto II (188), che per\u00f2 non sostituisce ma va semplicemente ad affiancare. La vettura corrisponde alla terza generazione della serie Punto (infatti in molti paesi continua a essere venduta come Fiat Punto) e l'aggettivo \"Grande\" \u00e8 stato aggiunto al lancio per distinguerla dalla \"Punto II\" rimasta in produzione fino al 2010. \u00c8 basata su un'inedita piattaforma modulare in comune con l'Opel Corsa D che ha debuttato proprio con questo modello.\nUn'evoluzione della Grande Punto \u00e8 stata prodotta in India fino al 2018, dove \u00e8 disponibile in diverse versioni.\nContesto.\nL'anteprima assoluta della Fiat Grande Punto avvenne a Mirafiori - Torino, il 5 e 6 settembre 2005. Centinaia di giornalisti furono invitati ad una cena e alla successiva presentazione del nuovo modello, potendola poi testare su strada. Presenti all'evento, l'allora Presidente di Fiat Luca Cordero di Montezemolo, l'allora amministratore delegato Sergio Marchionne, la famiglia Agnelli/Elkann al completo e, padrini dell'evento, gli allora due piloti della Scuderia Ferrari di Formula Uno, Michael Schumacher e Rubens Barrichello.\nLa presentazione europea della Grande Punto avvenne al Salone dell'automobile di Francoforte nel settembre del 2005 in uno stand molto ampio e luminoso in cui furono esposti numerosi esemplari, tra i quali spiccava la \"Grande Punto Sport\" nelle colorazione nero metallizzato con carrozzeria 3 porte e motore diesel 1.9 \"Multijet\" da 130 cavalli.\nSul mercato inglese la Grande Punto \u00e8 stata lanciata l'11 febbraio del 2006 presso i magazzini Harrods di Brompton Road, noti per l'enorme affluenza di clienti, tramite un accordo stipulato dalla Fiat con l'azienda inglese. Una delle principali conseguenze sul mercato inglese \u00e8 stato l'incremento delle vendite del 64% oltre le previsioni. Il successo commerciale della Grande Punto fu rilevante anche in Europa dove risult\u00f2 per alcuni mesi del 2006 l'automobile pi\u00f9 venduta. In Germania, poco dopo il debutto, la Grande Punto ha vinto il premio \"Volante d'oro\" conferito dalla rivista \"Bild am Sonntag\" mentre nel 2006 \u00e8 stata eletta \"Auto Europa\" dai giornalisti italiani durante l\"'Uiga Motor Day\". La Grande Punto inoltre \u00e8 stata l'auto che ha segnato il ritorno del marchio Fiat in Australia e Nuova Zelanda nel luglio del 2006 (mercati dai quali era assente dal 1989) ed ha riscontrato subito un discreto successo commerciale grazie al riconoscimento come \"Auto pi\u00f9 ecologica in consumi del 2006\" grazie al motore 1.3 \"Multijet\" diesel e al prezzo di listino non molto elevato.\nI segni del rinnovamento rispetto alla Punto sono il design frutto del centro stile Italdesign di Giorgetto Giugiaro nel quale sono evidenti l'impostazione della carrozzeria con un frontale pi\u00f9 basso (sviluppato per andare incontro ai massimi punteggi nelle prove d'impatto Euro NCAP e per garantire una protezione maggiore nell'investimento pedoni). La linea appare pi\u00f9 sportiva e aerodinamica, senza sostanziali differenze tra la versione a 3 e a 5 porte. Il muso presenta una calandra di vaga ispirazione Maserati che ingloba la mascherina sdoppiata e il logo della casa, i fari anteriori si allungano nei paraurti mentre nella zona inferiore sono presenti dei profili aerodinamici che inglobano i fari fendinebbia. La fiancata della Grande Punto viene evidenziata dai passaruota in rilievo e dalla linea di cintura che sale lungo la zona posteriore conferendo un aspetto molto slanciato all'automobile. Il tutto termina con la zona posteriore caratterizzata dalla ormai classica fanaleria verticale di dimensioni ridotte rispetto alle progenitrici, voluta per incrementare le dimensioni del cofano-baule posteriore in modo da garantire una maggiore accessibilit\u00e0 al bagagliaio. Caratteristico \u00e8 il logo posteriore applicato sul bagagliaio che forma il marchio \"Punto\" dove la \"P\" iniziale \u00e8 stata sagomata in modo da formare un pilota al volante ed \u00e8 stata ribattezzata \"Mr.Dot\" (in italiano: \"Signor Punto\").\nDello stile degli interni se ne occup\u00f2, invece, il Centro Stile Fiat.\nResponsabile dell'intero progetto (codice interno \"199\"), fu l'ingegnere Cristina Siletto, che lavorava in Fiat sin dal 1990.\nParte tecnica.\nLa Grande Punto nasce dal \"Progetto 199\" frutto della collaborazione tra il gruppo torinese e gli statunitensi di General Motors; il telaio di base \u00e8 stato sviluppato a partire dal 2002 da un team di ingegneri del marchio Fiat ed Opel presso gli stabilimenti di Torino. Il \"pianale SCCS\" (acronimo di \"Small Common Components Systems\") che funge da base adotta sospensioni a ruote indipendenti all'avantreno configurate come MacPherson mentre al retrotreno un pi\u00f9 convenzionale schema a ruote interconnesse da un ponte torcente in grado di coniugare bassi costi di produzione e un maggiore spazio per il vano bagagli grazie alle dimensioni compatte di questo schema. L'impianto frenante sfrutta dei dischi autoventilati all'anteriore mentre al posteriore sono disponibili dei tamburi per le versioni base, mentre le versioni di punta sono equipaggiate anch'esse con dei freni a disco. Su questo telaio la Opel ha progettato anche la quarta generazione di Corsa debuttata nel 2006.\nLunga 4,03 metri la Grande Punto \u00e8 stata la prima utilitaria di segmento B a superare la soglia dei 4,0 metri di lunghezza. Anche lo spazio interno \u00e8 stato incrementato del 15% rispetto alla precedente Punto.\nGli allestimenti presenti all'esordio erano \"Active\" la versione base, \"Dynamic\" l'intermedia, \"Emotion\" la pi\u00f9 esclusiva e ricercata sotto il profilo delle rifiniture interne e degli accessori di serie e infine la \"Sport\", pi\u00f9 grintosa con un assetto specifico leggermente pi\u00f9 rigido. Il bagagliaio possiede un volume minimo di 275 litri ampliabile fino a 1.030 litri con il divano posteriore reclinato.\nSotto il punto di vista della sicurezza automobilistica attiva e passiva sono stati integrati tutti i pi\u00f9 recenti accorgimenti come il sistema anti-bloccaggio delle ruote (\"ABS\"), il controllo elettronico della stabilit\u00e0 (ESP), il controllo di trazione (ASR) insieme al dispositivo anti-trascinamento in fase di scalata (\"MSR\") che limita lo slittamento delle ruote motrici, l'assistenza alla frenata d'emergenza \"(HBA)\" e l\"'Hill holder\" per le partenze in salita. Le versioni \"Active\" disponevano di soli due airbag di serie ma le pi\u00f9 ricche potevano essere equipaggiate fino a 6 (frontali, laterali e a tendina in grado di proteggere la testa sia dei passeggeri anteriori che posteriori). Sottoposta ai crash test dell'ente EuroNCAP la Grande Punto ha totalizzato il risultato di 5 stelle nella protezione degli adulti nell'urto frontale, tre stelle su un massimo di quattro nell'investimento pedone e tre su quattro nella protezione bambini.\nTra le innovazioni multimediali vi \u00e8 Blue&amp;Me introdotto a ottobre del 2006 che integra un pacchetto di connettivit\u00e0 con Bluetooth, lettore vocale di SMS e una porta USB per collegare un lettore MP3 alla radio. Inoltre il Blue&amp;Me pu\u00f2 essere abbinato ad un navigatore satellitare a pittogrammi integrato nella plancia fornito come optional dalla casa madre.\nLa gamma si articola di due differenti carrozzerie a 3 e 5 porte disponibili con omologazione a 4 o 5 posti a sedere. Non manca una versione furgonata denominata \"Grande Punto Van\" introdotta nel 2006 la quale va anch'essa ad affiancare la seconda serie di \"Punto Van\". La Van \u00e8 disponibile sia in versione 2 posti con vano posteriore di 300 litri che in versione 4 posti con 3 o 5 porte.\nAggiornamenti.\nNel 2007 \u00e8 stato presentato un leggero aggiornamento; gli allestimenti sono stati raggruppati in due gamme distinte: la \"Confort Life\" (comprendenti un nuovo allestimento \"base\" e i classici \"Active\", \"Dynamic\" ed \"Emotion\") e la gamma \"Sport Life\" con le versioni sportive (\"Speed\" e \"Sport\"). Rinnovate le finiture interne: plancia pi\u00f9 scura, dettagli cromati, inedita grafica della strumentazione, maniglie ad effetto soft-touch e ruota di scorta di dimensioni normali per tutte le versioni. Rinnovati anche gli accostamenti di colore all'esterno e all'interno.\nNel corso dell'anno debutta il logo Fiat ristilizzato e arriva il nuovo allestimento denominato \"GP\", caratterizzato da dettagli sportivi, che affianca la Sport prendendo il posto della \"Speed\". La \"GP\" \u00e8 stata sostituita nel 2008, in occasione di un aggiornamento di tutta la gamma, dall'allestimento \"Fun\", che si affianca al tradizionale \"Sport,\" comunque pi\u00f9 curata, con le minigonne di serie e i carter sottoscocca per il miglioramento dell'aerodinamica. Entrambe le versioni hanno nuovi proiettori bruniti, nuovi cerchi in lega e l'assetto sportivo. La gamma \"Confort Life\" (versioni \"Dynamic\" ed \"Emotion\", a cui si aggiunge l\"'Active\") riceve una nuova calandra anteriore interamente argentata e inediti cerchi. Per tutte le versioni inoltre l'ESP viene fornito di serie, nuovi interni con materiali inediti (ad effetto \"Carbon look\" su alcune versioni), nuovo gruppo strumentazione, colori dedicati.\nEredi.\nNella seconda met\u00e0 del 2009 la gamma viene ridotta al solo allestimento \"Actual\" (privo di ESP), abbinabile ai 2 motori \"FIRE\" 8V (anche a GPL o metano) e al Multijet 75 CV. Contestualmente viene presentata la Punto Evo, che affianca in produzione la Grande Punto. Nel 2012 il modello Grande Punto viene sostituito insieme alla Punto Evo dalla Punto 2012.\nVersioni ecologiche.\nLa Fiat ha prodotto due versioni a basso impatto ambientale della Grande Punto alimentate sia a benzina che a gas.\nGrande Punto Natural Power.\nIl 18 ottobre 2008 viene presentata la \"Grande Punto Natural Power\", versione alimentata a metano con un'autonomia pari a 312 km che sale a oltre 1.000\u00a0km con la doppia modalit\u00e0 benzina-metano. Frutto di un investimento pari a 25 milioni di euro le differenze rispetto alle normali Punto si concentrano nell'altezza dell'autovettura incrementata di 2,14 centimetri a causa delle due bombole installate nella zona inferiore del retrotreno, mentre la lunghezza e la larghezza rimangono immutate. Il motore 1.4 \"FIRE\" con 8 valvole \u00e8 stato leggermente rivisto nell'erogazione e la sua potenza massima \u00e8 pari a 77 cavalli utilizzando benzina, ma scende a 70 cavalli nel funzionamento a metano, garantendo una coppia motrice pari a 104 N\u00b7m a 3000 giri/min. Il consumo dichiarato \u00e8 pari a 15,9\u00a0km/l nel ciclo medio con un'accelerazione da 0 a 100 km/h registrata in 16,9 secondi e una velocit\u00e0 massima di 156\u00a0km/h. Le due bombole di metano possiedono una capacit\u00e0 pari a 84 litri (circa 13\u00a0kg) mentre le emissioni di anidride carbonica risultano contenute in 115 grammi emessi per ogni chilometro nel ciclo combinato. La Natural Power \u00e8 omologata per il trasporto di cinque persone (quattro nelle prime versioni) e possiede un bagagliaio dal volume pari a 200 litri ampliabile fino a 955 litri con il divano posteriore reclinato.\nInizialmente omologata Euro 4, dal maggio 2009 rispetta gli standard Euro 5 ed \u00e8 stato reso di serie l'impianto frenante a quattro dischi oltre che il quinto posto (di serie per le 5 porte \u00e8 un optional per la 3 porte). Due gli allestimenti disponibili: l\"'Active\" e il \"Dynamic\". La \"Natural Power\" possiede una massa pari a 1170 kg.\nGrande Punto GPL.\nLanciata il 16 gennaio 2009 la \"Grande Punto GPL\" costituisce la prima versione della gamma Punto alimentata sia a benzina che a GPL. Frutto di un accordo tra la Fiat e la Landi Renzo viene omologata direttamente in fabbrica dove viene installato il serbatoio toroidale di gas, al posto della ruota di scorta, in grado di contenere fino a 38 litri di carburante. Il motore \u00e8 il classico 1.4 da 77 cavalli Euro 4 con la testata riprogettata; nel funzionamento a GPL perde due cavalli di potenza mentre la coppia massima rimane immutata. L'autonomia a gas \u00e8 pari a 453\u00a0km con una percorrenza media di 13,5\u00a0km/l. Lo 0\u2013100\u00a0km/h viene dichiarato in 13,2 secondi mentre la velocit\u00e0 di punta \u00e8 pari a 165\u00a0km/h. Il peso complessivo dell'autovettura \u00e8 di 1.025\u00a0kg mentre il bagagliaio contiene 252 litri ampliabili fino a 1.007 litri con il divano reclinato. Due le versioni: \"Active\" e \"Dynamic\" omologate 5 posti.\nLa \"Punto 310\" per i mercati emergenti.\nCon la terza generazione di Punto la Fiat ha deciso di espandere la produzione del modello anche sui mercati esteri, progettando una versione meno costosa destinata ai paesi in via di sviluppo; il \"Progetto 310\" debuttato nell'agosto 2007 utilizza della Grande Punto originale parte della carrozzeria e degli organi meccanici. Lo stile dell'auto, frutto di Giugiaro, non viene modificato mentre gli interni sono realizzati con delle plastiche di qualit\u00e0 inferiore proprio per ridurre i costi di produzione.\nModificata la plancia che dispone di un doppio vano portaoggetti verso la zona passeggero, leggermente modificata anche la cornice centrale che raggruppa i comandi di autoradio e climatizzatore. Esteticamente l'unica differenza si manifesta nel raccordo dei finestrini posteriore con uno spigolo arrotondato invece che squadrato e nel portellone con il logo Punto che \u00e8 stato spostato nella parte destra e sotto al marchio Fiat dove si trova la serratura per aprire il bagagliaio.\nDal punto di vista tecnico il pianale di base risulta completamente differente: la \"Punto 310\" si basa sulla piattaforma della seconda serie di Fiat Punto opportunamente rivista soprattutto nella geometria delle sospensioni riprese dal modello Palio; questo pianale funge da base anche per le Fiat Idea e Linea prodotte dalla filiale brasiliana di Fiat Auto e garantisce una netta riduzione dei costi di produzione. La distanza dell'assetto da terra \u00e8 stata incrementata mentre le sospensioni risultano leggermente pi\u00f9 rigide per adattarsi alle strade brasiliane dissestate.\nLa dotazione di serie comprende gli airbag frontali e l'ABS mentre tra gli accessori sono disponibili il climatizzatore manuale o automatico, il kit sportivo con minigonne e appendici aerodinamiche, una serie di personalizzazioni (adesivi e tessuti) per gli interni, gli airbag laterali, i cerchi in lega fino a 16\", il tetto apribile \"SkyDome\" e il sistema di vivavoce \"Blue&amp;Me\" con bluetooth.\nLa \"Punto 310\" \u00e8 disponibile solo con carrozzeria 5 porte e viene commercializzata con il semplice nome Punto. Viene prodotta in Brasile a Betim (presso lo stabilimento di Minas Gerais) dal 2007 e commercializzata in tutto il Sud America con una gamma motori composta da tre propulsori benzina di cui un 1.4 \"Fire\" a 8 valvole capace di 85 cavalli (disponibile anche ad etanolo in grado di erogare 86 cavalli), un 1.8 a 8 valvole di origine General Motors capace di 113 cavalli (115 ad etanolo) e nella pi\u00f9 sportiva \"Punto T-jet\" con motore 1.4 Turbo 16V capace di 152 cavalli (stesso propulsore dell'Abarth Grande Punto rivisto nell'erogazione). Optional il cambio automatico \"Dualogic\" per la 1.8. Sempre sul mercato sud americano la Punto \u00e8 stata eletta \"Auto Interamericana 2008\" da una giuria di 63 giornalisti provenienti da 19 stati dell'intera America. La vettura \u00e8 stata sostituita dalla nuova Fiat Argo.\nSul mercato indiano viene prodotta dal 2009 presso gli stabilimenti di Pune della Tata Motors e distribuita in tutto il territorio indiano con una gamma motori composta da due benzina \"Fire\" 1.2 con 8 valvole e 1.4 con 16 valvole capaci rispettivamente di 68 e 90 cavalli, oltre al diesel 1.3 \"Multijet\" 16V con 76 cavalli di potenza massima. Grazie ad una joint-venture effettuata con Tata, sul telaio della \"Punto 310\" il colosso indiano ha progettato le proprie berline Indica Vista ed Indigo Manza che riprendono dalla Punto anche parte delle motorizzazioni e numerosi organi meccanici.\nNel 2014, sulla base Punto 310, nasce sempre per il mercato indiano la Fiat Avventura. Sempre nel 2014 la stessa Punto per il mercato indiano viene pesantemente aggiornata e commercializzata come \"Punto Evo\". Questo nuovo modello \u00e8 sensibilmente influenzato dal concept \"Avventura\" per quanto riguarda il design gli esterni, e dal modello europeo per quanto riguarda gli interni.\nNel 2016 viene presentata la \"Punto Pure\", che riprende le linee tradizionali della Grande Punto, disponibile con due motorizzazioni; gli interni sono derivati da quelli della Fiat Linea.\nLa produzione della Punto in India (e delle derivate Abarth e Avventura) termina nel novembre del 2018.\nMotorizzazioni.\nLa gamma motori all'esordio comprendeva il classico 1.2 \"FIRE\" con distribuzione 8 valvole potenziato a 65 cavalli e un 1.4, sempre 8 valvole, con 77 cavalli. Queste due motorizzazioni sono caratterizzate dai bassi costi di esercizio e dalle basse emissioni inquinanti mentre i consumi risultano simili. Il 1.4 si caratterizza con il sistema di ricircolo parziale dei gas di scarico e condotti di aspirazione ad elevata turbolenza. Il cambio per entrambi \u00e8 un manuale a 5 rapporti mentre dal 2006 \u00e8 disponibile per il 1.4 anche un robotizzato \"Dualogic\" a 5 rapporti.\nDal 2006 il 1.4 \"Fire\" \u00e8 stato commercializzato in una nuova variante \"Starjet\" con distribuzione a 16V capace di 95 cavalli; sfrutta il principio della fasatura variabile delle valvole, tramite un comando elettrico e non idraulico, ed \u00e8 dotata di un parzialiazzatore dei condotti di aspirazione orientato a rendere la curva della coppia pi\u00f9 omogenea e \"piena\" ai bassi regimi. Il cambio \u00e8 un manuale a 6 rapporti con sesta lunga di riposo consente andature autostradali confortevoli e con bassi consumi. A causa delle scarse richieste, e all'arrivo del 1.4 T-jet da 120 CV, il 1.4 \"Starjet\" usc\u00ec dai listini italiani il 31 dicembre 2007 ma rimase in produzione in alcuni mercati esteri.\nNel 2007 un nuovo propulsore \"FIRE\" affianca per poi sostituire il 1.4 \"Starjet\": si tratta del nuovo il 1.4 16V dotato di turbocompressore \"IHI\" RHF3 VL37 ribattezzato \"T-Jet\" capace di erogare 120 cavalli e di una coppia motrice pari a 206 N\u00b7m. Lo stesso motore, con potenze superiori, equipaggia la versione Abarth. Il cambio \u00e8 il classico manuale a 5 rapporti. Particolarmente brillante, nella versione \"Sport\", \u00e8 stata in grado di girare nel circuito misto Langhe di Balocco in 3:15.60, battendo auto pi\u00f9 potenti e sportivette blasonate come la Mini Cooper di pari potenza. Tutti i motori benzina della Grande Punto sono omologati Euro 4.\nNel campo dei motori diesel \u00e8 immancabile la presenza del 1.3 \"Multijet\" 16V Euro 4 da 75 cavalli, completato da un'inedita versione con turbina a geometria variabile capace di 90 cavalli; il filtro attivo antiparticolato \u00e8 proposto come optional per entrambi. Il cambio per il 75 cavalli \u00e8 un manuale a 5 rapporti, mentre per il 90 cavalli \u00e8 disponibile un 6 marce, mentre tra gli optional la Fiat ha proposto dal 2006 il \"Dualogic\" 5 rapporti solo per la versione pi\u00f9 potente (non abbinabile per\u00f2 al filtro DPF).\nPresente al lancio anche il pi\u00f9 grande 1.9 \"Multijet\" 8 valvole con 120 e 131 cavalli, quest'ultimo unicamente in allestimento \"Sport\". Verso la fine del 2008 il 1.9 viene sostituito dal nuovo 1.6 \"Multijet\" 16V da 120 cavalli disponibile con omologazione Euro 5 a partire dal giugno del 2009.\nIl debutto della Punto Evo vede la gamma Grande Punto ridursi alle sole motorizzazioni 1.2 e 1.4 \"FIRE\" e 1.3 \"Multijet\" 75 cavalli.\nGrande Punto Super 2000.\nNel 2006 debutta la versione rally della Fiat Grande Punto, che prende parte a diverse competizioni nazionali e internazionali. Esteticamente caratterizzata da parafanghi allargati, alettone posteriore e dalla livrea con i colori della scuderia FIAT, la vettura dispone di un motore quattro cilindri in linea da 1997\u00a0cm\u00b3 16 valvole, che eroga una potenza massima di 278,8 cavalli a 8250 giri/min e la coppia massima di 270 N\u00b7m a 7000 giri. A partire dal 2008 la vettura veste il marchio Abarth.\nHa vinto nel 2006 il Campionato Italiano Rally, l'Intercontinental Rally Challenge e l'European Rally Championship; nel 2007 ha nuovamente dominato il Campionato italiano e nel 2009 il Campionato europeo.\nVeicoli derivati.\nIl pianale della Grande Punto \u00e8 stato spunto di numerosissime idee per creare diversi modelli di automobile; al salone di Istanbul di novembre 2006, la filiale Fiat in Turchia, la Tofa\u015f, ha presentato un nuovissimo modello su base Grande Punto, la Fiat Linea, che si presenta sostanzialmente come una Grande Punto in versione a tre volumi, specifica per alcuni mercati. La fabbricazione \u00e8 stata avviata nell'aprile del 2007. Non \u00e8 stata inclusa la vendita in Italia.\nNel novembre 2007 \u00e8 stata presentata la nuova versione del Fiat Fiorino che condivide parte della meccanica con la Grande Punto, e nel 2008 debutta anche la versione \"borghese\" del Fiorino, denominata Fiat Qubo, anche questa su base Grande Punto. Sempre del 2007 avviene anche la presentazione della versione rivisitata da parte della Abarth, la Abarth Grande Punto. Nel 2008 infine \u00e8 entrata in produzione la Alfa Romeo MiTo, anch'essa con piattaforma costruttiva in comune con la Grande Punto.\nInoltre, gi\u00e0 dal 2006 la Opel Corsa D \u00e8 costruita sul pianale nato in collaborazione tra Opel e FIAT.\nLa Punto e le forze dell'ordine.\nLa Fiat Grande Punto \u00e8 stata e viene tuttora utilizzata in configurazione 5 porte in versione Active e con la motorizzazione diesel 1.3 Multijet da 75 CV.\nViene e veniva utilizzata dall'Arma dei Carabinieri, dalla Polizia di Stato e dalla Guardia di Finanza solitamente per il controllo del territorio."}
{"id": "298678", "revid": "17351", "url": "https://it.wikipedia.org/wiki?curid=298678", "title": "Aeroporto dello Stretto", "text": ""}
{"id": "298681", "revid": "1652635", "url": "https://it.wikipedia.org/wiki?curid=298681", "title": "Gucci", "text": "Gucci \u00e8 una casa di moda italiana attiva nei settori dell'alta moda e degli articoli di lusso con sede a Firenze. I suoi prodotti includono pelletteria, scarpe, accessori, abbigliamento, gioielli, orologi, make up, profumi, e una collezione di complementi d'arredo e accessori decorativi.\nFondata da Guccio Gucci nel 1921 a Firenze, Gucci \u00e8 diventato un marchio di fama internazionale e un\u2019icona della Dolce Vita. Durante gli anni \u201880, la famiglia Gucci ha ceduto progressivamente le quote dell\u2019azienda, che nel \u201899 \u00e8 stata acquisita dal gruppo francese Pinault-Printemps-Redoute, oggi Kering.\nNel 2019 Gucci conta 487 negozi con 17.157 dipendenti, e ha generato vendite di \u20ac9,628 miliardi (\u20ac8,2 miliardi nel 2017). L'amministratore delegato della \"maison\" \u00e8 Marco Bizzarri dal 2014, e Alessandro Michele \u00e8 il direttore creativo dal 2015.\nStoria.\nNel 1898, a 17 anni, Guccio Gucci (1881-1953) decide di emigrare all'estero da solo per fare fortuna. Nato da una famiglia storicamente fiorentina, la lascia in polemica e in lite col padre, \"Gabriello Gucci\", la cui bottega artigiana di cappelli di paglia \u00e8 fallita, vittima di una crisi del settore. La sua meta \u00e8 prima Parigi, poi Londra, allora capitali di Imperi mondiali: cerca lavoro immediatamente e viene assunto come facchino d'albergo al Savoy Hotel, uno dei pi\u00f9 esclusivi al mondo. Mentre lavora, egli rimane a stretto contatto con gente altoborghese o di alto rango, circondato dal lusso e dalla ricchezza, acquistando uno spiccato senso del gusto, della qualit\u00e0 e dello stile. Ad affascinarlo sono i preziosi bagagli, le borse e valigie dei prestigiosi ospiti. \nDopo 4 anni, Guccio torna a Firenze, dove sposa \"Aida Calvelli\", che lavorava nella sartoria del padre Gabriello. Poi lavora per altri 4 anni alla Compagnie Internationale des Wagons-Lits, la societ\u00e0 di treni europea specializzata in viaggi di lusso. Al ritorno dal servizio militare durante la Prima Guerra Mondiale, Guccio lavora a Milano, prima per la valigeria \"Botto\" e poi in un negozio di pelletteria dei Franzi - un'altra rinomata azienda di accessori di lusso - negozio del quale Guccio diventa direttore. Sono queste le esperienze formative decisive per lui, sia nel campo della lavorazione delle pelli che in quello della vendita di prodotti.\n1921, gli esordi a Firenze.\nFu la nostalgia, nonostante i frequenti viaggi che vi compiva per rivederla, a spingerlo a tornare definitivamente in Toscana. Nel 1921 Guccio si stabilisce a Firenze: in Via della Vigna Nuova 7 apre il suo primo negozio, \"Azienda Individuale Guccio Gucci\", una piccola bottega dove vende valigie in pelle importate. Inoltre, apre un piccolo laboratorio - in Via del Parione 11 - che produce pelletterie comuni, ma anche articoli da viaggio e selleria per l'equitazione, realizzati da locali artigiani: per finanziarne l'apertura, la moglie Aida trova un socio investitore (pi\u00f9 tardi Guccio rilever\u00e0 le quote per mantenere la propriet\u00e0 esclusiva). Per le pelli, a Napoli si comincia a tessere il filo argento poi in Germania si conclude il fatturato. Si ingrandisce realizzando una fabbrica pi\u00f9 grande per ospitare i 60 artigiani al suo servizio. Gli accessori di pelletteria della casa faranno sempre riferimento all'ambito equestre: il morsetto e la staffa prima, un nastro verde-rosso-verde ispirato dal sotto-pancia della sella poi, rimanendo fedele alle tipiche pelli fiorentine. \u00c9 nel 1925 che \"Gucci\" diventa famosa grazie anche a un particolare modello di sacca da viaggio che riscosse un enorme successo.\nDopo l\u2019ascesa fascista negli anni \u201830, costretto a cimentarsi con la scarsit\u00e0 dei materiali, Guccio Gucci sperimenta la iuta, la canapa e il lino, creando modelli diventati iconici. Negli stessi anni Guccio lancia le prime borse, diventando sempre pi\u00f9 conosciuto e apprezzato. I figli e la moglie sono coinvolti nell\u2019azienda di famiglia e grazie al crescente riconoscimento l'impresa apre nel \u201838 il suo primo negozio a Roma, in via Condotti; e in seguito un\u2019altra boutique a Milano.\nIl Dopoguerra e la Dolce Vita.\nDopo la guerra l\u2019azienda \u00e8 in mano a Guccio e ai suoi tre figli (Aldo, Rodolfo e Vasco). Il marchio Gucci si prepara a vivere un periodo particolarmente positivo: nel \u201847 viene lanciata sul mercato la famosa bamboo bag, e nel \u201852 l\u2019inconfondibile mocassino. Sono gli anni del motto \u201cQuality is remembered long time after price is forgotten\u201d (la qualit\u00e0 si ricorda a lungo, mentre il prezzo si dimentica). Nonostante la morte di Guccio Gucci nel \u201853, l\u2019azienda continua a prosperare e alla fine dello stesso anno apre una boutique a New York, alla quale ne seguiranno diverse tanto che un\u2019area della Grande Mela \u00e8 conosciuta come Gucci City.\nSeguono Londra, Palm Beach, Parigi, e viene introdotto il logo della doppia G.. Nel \u201866 Rodolfo Gucci si rivolge a Vittorio Accornero per realizzare Flora, il foulard disegnato per la principessa di Monaco Grace Kelly, negli stessi anni il marchio diventa molto popolare tra le star di Hollywood. Il successo di Gucci negli Stati Uniti porta al suo sviluppo globale, con aperture di nuovi negozi in Asia (Tokyo e Hong Kong) e in Medio Oriente, oltre al primo store in franchising a Bruxelles. Alla fine degli anni 60, Gucci conta 10 negozi negli Stati Uniti, tanto che John F. Kennedy definisce Aldo Gucci il primo \u201cItalian ambassador to the United States\u201d. I prodotti Gucci sono sfoggiati da tutte le personalit\u00e0 pi\u00f9 in vista del tempo tra cui Audrey Hepburn e Jackie Kennedy, a cui \u00e8 dedicata la borsa Jackie O. Gucci \u00e8 anche la prima casa di moda a collaborare con altri settori, famoso il partenariato con Rolls-Royce e American Motors Corporation. Dal 1978 al 1984, un carrozziere di Miami commercializza un'edizione Gucci della berlina Cadillac Seville (il modello del 1978 \u00e8 esposto al Museo Gucci).\nDurante gli anni '70, la popolarit\u00e0 di Gucci esplode, e il marchio si trasforma in un obiettivo primario dell'industria della contraffazione. I laboratori Gucci hanno elaborato particolari tecniche di concia molto difficili da contraffare, ci\u00f2 nonostante solo nel 1977, Gucci ha avviato 34 azioni legali per contraffazione. A met\u00e0 degli anni '80, il marchio \u00e8 stato coinvolto in \u00abmigliaia di confische e azioni legali in tutto il mondo\u00bb. \nNel 1985 il mocassino Gucci entra a far parte della collezione permanente del Moma di New York.\n1980, la faida familiare.\nSulla fine degli anni \u201970 la famiglia Gucci vive diverse tensioni; Paolo, uno dei figli di Aldo, apre un negozio indipendente usando il marchio Gucci e scatenando non poche reazioni. Il negozio viene riassorbito dalla maison e nel 1982 Gucci diventa una societ\u00e0 per azioni di cui Rodolfo possiede il 50% mentre il restante 50% era diviso tra Aldo e i suoi figli. Alla sua morte, nel 1983, il figlio Maurizio inizia una guerra legale contro lo zio Aldo Gucci per ottenere il controllo totale del marchio. Nel 1986, a 81 anni, Aldo Gucci viene condannato a un anno di prigione negli Stati Uniti per evasione fiscale.\nNel 1988 il 47.8% di Gucci viene venduto al fondo d\u2019investimento Investcorp, che arriva a possedere il 100% delle azioni nel 1993, estromettendo la famiglia toscana.\nNel 1995 Maurizio Gucci viene assassinato, il mandante dell\u2019omicidio \u00e8 la ex moglie Patrizia Reggiani, condannata a 26 anni di carcere.\nPorno Chic Revival.\nNel 1989 viene assunta Dawn Mello come vice presidente per risollevare le sorti della societ\u00e0 e ripristinare l\u2019esclusivit\u00e0, che nell'ultimo decennio aveva lasciato spazio a una produzione di massa. \nNel 1994, Tom Ford, un giovane designer texano, viene scelto come direttore creativo della maison. \nFord e Mellow insieme rilanciano il marchio toscano, numerose sono le icone della moda rivisitate, e lo stile del marchio viene completamente rivisto. La donna \u00e8 sexy e provocatrice, spesso porta inserti di pelle, metallo e pellicce;, cos\u00ec come provocatorie sono le campagne pubblicitarie, come quella che vedeva il logo della maison formato dai peli pubici di una modella. \nDomenico de Sole, consulente legale della famiglia dagli anni 80 e nominato A.D. di Gucci nel 1994, rivede i prezzi di tutti i prodotti, portando gradualmente il bilancio pubblicitario dell\u2019azienda da $6 milioni nel 1993 a $70 milioni nel 1997. Nell'ottobre 1995, la societ\u00e0 viene quotata alla Borsa di New York con un valore iniziale delle azioni fissato a $ 22. Dal 1995 al 1997 Investcorp vende i suoi interessi in Gucci per circa $1.9 miliardi. A gennaio 1999, il colosso francese del lusso LVMH, era arrivato a possedere il 34% delle azioni di Gucci. Cercando una via d\u2019uscita dal controllo di LVMH, Tom Ford e Domenico de Sole si rivolgono all\u2019 imprenditore francese Fran\u00e7ois Pinault, a capo del gruppo Pinault-Printemps-Redoute e concorrente di LVMH, che, a marzo dello stesso anno, arriva a possedere il 40% delle azioni Gucci. PPR acquista Yves Saint Laurent da Sanofi e lo rivende per lo stesso prezzo al gruppo Gucci; questa mossa dar\u00e0 il via a una sorta di guerra fredda tra PPR e LVMH.\nLa faida termina nel settembre 2001, quando le parti trovano finalmente un accordo.\nAlla fine del 2003 Tom Ford e Domenico De Sole annunciano ufficialmente che intendono lasciare Gucci. Vengono quindi nominati tre diversi designer: John Ray, Alessandra Facchinetti, che diventa Direttore Creativo per l\u2019abbigliamento donna nel 2004, e Frida Giannini, designer di Gucci dal 2002, nominata direttore creativo della societ\u00e0 nel 2006. Nel 2008, Patrizio di Marco, prima A.d di Bottega Veneta, diventa A.d. di Gucci. \nFrida Giannini attenua l\u2019esplosione Porno Chic del suo predecessore, trasformando il marchio \u00abda sexy a sensuale\u00bb, sperimentando nuovi stili \"boh\u00e9mien androgini\" con una reminiscenza del XIX secolo, e la rivisitazione di icone del passato, come la New Bamboo bag e la New Jackie. Nel 2011 Gucci apre il Museo Gucci a Firenze, per celebrare i 90 anni di attivit\u00e0. Tra il 2010 e il 2015 Gucci ha aperto 220 nuovi negozi, portando il totale degli store a 500.\nPostgender Geek-Chic.\nA dicembre 2014 il duo Di Marco - Giannini viene sostituito: Marco Bizzarri, ex A.d di Bottega Veneta diventa A.d di Gucci e nel gennaio 2015 nomina Alessandro Michele, gi\u00e0 designer della casa dal 2002, direttore creativo del marchio.\nNasce una \u201cnuova Gucci\u201d dal gusto sofisticato, intellettuale e androgino; Alessandro Michele lancia il Renaissance di Gucci, gioca con presente e passato rivisitando icone del marchio e ispirazioni storiche come il logo con la doppia G e la borsa Jackie O., creando inoltre nuove icone del marchio come la borsa Dionysus.\nCon un abbigliamento maschile dai toni femminili e un forte impatto Geek-Chic, Alessandro introduce in Gucci la tendenza \"postgender\". Nel 2016 viene inaugurato il Gucci Hub a Milano, il nuovo quartier generale della societ\u00e0, ex fabbrica aeronautica Caproni.\nNel 2017 Gucci lancia la collezione D\u00e9cor, la prima linea di complementi di arredo e accessori per la casa, mentre nel 2018 viene aperto il Gucci ArtLab, il nuovo laboratorio creativo artigianale poco fuori Firenze. \nA novembre dello stesso anno invece viene inaugurato il Gucci Wooster Bookstore a New York.\nIl brand ha lanciato anche una collezione trucchi e una di gioielleria.\nDal 2015 al 2019, le vendite annuali di Gucci sono aumentate da 3,9 miliardi di euro a 9,6 miliardi di euro per poi scendere nel 2020 a 7,4 miliardi (-22%) a causa della pandemia.\nDescrizione.\nGucci \u00e8 una casa di moda di lusso che produce borse, pr\u00eat-\u00e0-porter, scarpe e accessori (compresi gioielli e orologi). Gucci produce anche make up, profumi e ha sviluppato una collezione di decorazioni per la casa (Gucci D\u00e9cor).\nLa holding di Gucci Guccio, Gucci S.p.A., ha sede a Firenze e fa parte del gruppo di lusso francese Kering. Nel 2018, Gucci gestiva 540 negozi per 14.628 dipendenti. Nel 2019 la societ\u00e0 ha generato ricavi per 9,628 miliardi di euro (8,2 miliardi di euro nel 2018) e 3.947 miliardi di euro di utili (3,2 miliardi di euro nel 2018). \nGestione.\nDal 1921 fino alla fine dell'era della famiglia Gucci, lo stile, la promozione e la produzione dei prodotti Gucci sono stati gestiti dai membri della famiglia Gucci.\nIniziative.\nArte e cultura.\nPer celebrare il suo 90\u00ba anniversario, l'azienda ha aperto nel 2011 il Museo Gucci, che si trova all'interno del Palazzo della Mercanzia a Firenze, nel 2016 Alessandro Michele cura due stanze aggiuntive dedicate a Tom Ford. Nel 2018 il museo Gucci viene rinnovato e rinominato Gucci Garden, al suo interno troviamo anche la Gucci Osteria gestita da Massimo Bottura, a cui a novembre 2019 \u00e8 stata assegnata una stella Michelin. A febbraio 2019 una seconda Gucci Osteria ha aperto sul \"rooftop\" del negozio di Rodeo Drive a Los Angeles. Nell'aprile 2017, Gucci ha finanziato il restauro del Giardino di Boboli alla Galleria degli Uffizi di Firenze, mentre nel 2019 ha finanziato il restauro della storica Rupe Tarpea e dei Giardini del Belvedere a Roma.\nImpegno nel sociale.\nNel 2008, Gucci ha lanciato il Gucci Tribeca Documentary Fund, un fondo di $ 80.000 per finanziare film che promuovono il cambiamento sociale, presentato al Tribeca Film Festival. Dal 2011 il fondo \u00e8 stato incrementato a 150,000 dollari. Nello stesso anno, al Festival del Cinema di Venezia, viene istituito il Gucci award for women, per sottolineare l\u2019importanza delle donne nel cinema.\nDal 2005 al 2015, Gucci ha donato 20 milioni di dollari al programma Schools for Africa dell'UNICEF, fino alla fondazione del programma Chime for Change, oggi veicolo di finanziamento del partenariato Gucci-UNICEF. Fondato nel 2013 da Frida Giannini, Salma Hayek and Beyonc\u00e9, Chime for Change \u00e8 un movimento per migliorare l\u2019educazione e le condizioni delle donne in tutto il mondo.\nNumerose le iniziative con questo focus: dal Sound of Change Live concert, al partenariato con Twitter e Women Who Code nel 2013, fino alla T-shirt \u00ab My Body My Choice \u00bb nel 2019, i cui ricavati vengono redistribuiti alle attivit\u00e0 del programma Chime for Change.\nNel 2019 Chime for Change ha realizzato dei murales, disegnati dall\u2019artista romana MP5, per la campagna \u00abTo Gather Together\u00bb, con lo scopo di promuovere la parit\u00e0 di genere e nel 2020 Gucci ha lanciato la campagna \u00abUnconventional Beauty\u00bb, a cui ha partecipato anche una modella affetta dalla sindrome di Down. \nDurante la pandemia COVID-19, Gucci ha donato 2 milioni di euro a due campagne di crowdfunding: la prima a sostegno della Protezione Civile italiana e la seconda per il Fondo Solidale di Risposta COVID-19.\nSostenibilit\u00e0.\nNel 2015, Gucci ha lanciato la propria iniziativa per ridurre l\u2019impatto ambientale. Su questa scia nell'ottobre 2017, Gucci annuncia la sua filosofia \"fur free\", smettendo di usare le pellicce animali dal 2018. Nel giugno dello stesso anno il marchio lancia Equilibrium, la piattaforma per monitorare e comunicare i suoi progressi sociali e ambientali. \nA settembre 2019, Marco Bizzarri ha annunciato l'intenzione di Gucci di diventare completamente \"carbon neutral\", e nel 2020, Gucci ha aderito al Lion's Share Fund guidato dall'UNDP per sostenere la conservazione della fauna selvatica.\nNella cultura popolare.\nFilm.\nNel 2000 Martin Scorsese annuncia l'intenzione di realizzare un film sulla famiglia Gucci, ad ora non realizzato.\nA novembre 2019 il regista Ridley Scott ha annunciato che realizzer\u00e0 un film sulla dinastia Gucci, nel cast Lady Gaga \u00e8 nei panni di Patrizia Reggiani, la moglie di Maurizio Gucci, condannata a 26 anni di carcere nel 1998 per aver commissionato l'omicidio del suo ex marito.\nIl titolo del film \u00e8\n\"House of Gucci\", uscito il 24 novembre 2021 negli Stati Uniti d'America ed il 16 dicembre in Italia."}
{"id": "298687", "revid": "228587", "url": "https://it.wikipedia.org/wiki?curid=298687", "title": "Corniolo", "text": ""}
{"id": "298689", "revid": "125514292", "url": "https://it.wikipedia.org/wiki?curid=298689", "title": "Jack Ruby", "text": "Biografia.\nLe origini.\nJacob Rubenstein (cambi\u00f2 il nome in Jack Ruby nel 1947), nacque da una famiglia polacca di origine ebraica tutt'altro che benestante. Il padre, Joseph Rubenstein, era un emigrato polacco nato a Soko\u0142\u00f3w nel 1871, trasferitosi negli Stati Uniti nel 1903 dove lavorava come carpentiere; la madre, Fanny, era nata a Varsavia nel 1875 e sino al 1904 rimase in patria con i due primi figli nati dal matrimonio, Hyman e Ann. Cresciuto sulla strada e trasferito presto in una casa di tutela minorile, Jacob abbandon\u00f2 la citt\u00e0 natale in giovent\u00f9 per girovagare nelle metropoli di Los Angeles e di San Francisco, in cerca di fortuna.\nSi arrangiava con lavoretti precari, organizzava bische clandestine (specialit\u00e0 che lo vedeva eccellere anche durante il servizio militare), si dedicava al bagarinaggio nei pressi di manifestazioni sportive, si distingueva come ragazzo iracondo e tendente a risolvere le questioni con le mani. Alla fine del secondo conflitto mondiale Jack aveva pi\u00f9 di trent'anni ma non aveva ancora trovato un mestiere (cosa insolita per l'epoca): si aggrapp\u00f2 quindi alla sorella Eva, che gli apr\u00ec un locale notturno a Dallas. \nL'assassinio di John Fitzgerald Kennedy.\nLa vita di Ruby prese una piega inaspettata nel tragico fine settimana di Dallas del 22 novembre 1963. Ruby era nella redazione del \"The Dallas Morning News\", ove stava dettando una pubblicit\u00e0 per il suo locale, quando alle 12:30 la notizia che Kennedy era stato ucciso piomb\u00f2 nella stanza. Jack chiam\u00f2 la sorella, decise di non aprire il locale e (anche se non ve ne \u00e8 la certezza) si precipit\u00f2 al Parkland Memorial Hospital per capire cosa fosse successo o perch\u00e9, come molti suoi conoscenti in seguito raccontarono, non sapeva stare lontano dall'azione, dai luoghi in cui capitava qualcosa.\nDue sorelle di Ruby ricordarono spesso la sua angoscia per l'uccisione di JFK: Ruby straparlava, piangeva, malediceva Oswald e glorificava il presidente e la povera moglie Jacqueline; ricord\u00f2 improvvisamente un annuncio del quotidiano \"Dallas Morning News\" - che insultava pesantemente JFK - e temette che la colpa dell'omicidio venisse fatta ricadere sugli ebrei. And\u00f2 quindi alla stazione di polizia, s'intrufol\u00f2 tra i giornalisti, diede consigli ai \"reporter\" e li rifocill\u00f2 con una scorta di panini, raccont\u00f2 a tutti il suo strazio per ci\u00f2 che era successo e per le conseguenze che, secondo lui, il gesto di Oswald avrebbe avuto sulla comunit\u00e0 ebraica.\nDurante un'intervista al giudice Henry Wade, che aveva appena incriminato Lee Harvey Oswald, intervenne brevemente, senza alcun titolo, per correggere il nome del comitato pro-Castro cui apparteneva Oswald. Non aveva alcuna ragione per trovarsi l\u00ec, tra \"reporter\" e \"cameraman\", ma i poliziotti lo conoscevano bene e il caos in centrale era giunto a livelli inimmaginabili: come decine di altre persone, Ruby era libero di girovagare per gli uffici senza essere fermato.\nL'omicidio di Lee Harvey Oswald.\nLa domenica mattina Ruby usc\u00ec di casa verso le undici con la sua cagnetta Sheba e si rec\u00f2 in un ufficio della Western Union: mezz'ora prima aveva ricevuto la telefonata di una sua spogliarellista, Karen \"Little Lynn\" Bennet, che aveva bisogno di 25 dollari per pagare l'affitto. Ruby lasci\u00f2 il cane nell'auto, parcheggiata davanti all'ufficio, e sped\u00ec il vaglia. L'orario stampigliato sul documento segnava le 11 e 17 minuti. Appena uscito dall'edificio Ruby vide una piccola folla davanti alla centrale di polizia.\nLee Oswald avrebbe dovuto essere trasferito nel carcere della contea gi\u00e0 dalle dieci, ma un ritardo nelle pratiche e la volont\u00e0 di Oswald di farsi riportare un maglione prima di uscire avevano ritardato il suo trasferimento. Incuriosito, Ruby si avvicin\u00f2 ed entr\u00f2 nel sotterraneo. Si trov\u00f2 davanti a un assembramento di \"cameraman\", \"reporter\" e cronisti: Oswald, che stava per essere portato fuori, gli pass\u00f2 proprio davanti alle 11 e 21 minuti. Ruby tir\u00f2 fuori la pistola che portava spesso con s\u00e9 e gli spar\u00f2 un solo colpo all'addome, fatale, dicendogli: \u00abHai ucciso il Presidente, topo di fogna!\u00bb.\nImmediatamente fermato e incarcerato, si dichiar\u00f2 sicuro di essere prosciolto: parl\u00f2 con gli agenti dicendo di essere felice, di aver dimostrato di essere un ebreo coraggioso, sicuro che la polizia avrebbe capito il suo gesto, se non addirittura elogiato. Il processo per\u00f2 non and\u00f2 come lui pensava: dall'imputazione per omicidio non premeditato si arriv\u00f2 alla sentenza di condanna a morte perch\u00e9 il suo avvocato tent\u00f2 di farlo passare per pazzo, invalidando cos\u00ec la tesi del gesto spontaneo e improvviso. La condanna fu poi tramutata in ergastolo e Ruby trascorse in carcere gli ultimi tre anni di vita.\nLa morte.\nRuby mor\u00ec di embolia polmonare, dovuta a un tumore ai polmoni, il 3 gennaio 1967 al Parkland Memorial Hospital dove, prima di lui, era deceduto lo stesso Oswald e dove il Presidente Kennedy era stato dichiarato morto. Fu seppellito nel Cimitero di Westlawn a Norridge in Illinois.\nFilmografia.\nLa vita di Jack Ruby \u00e8 stata raccontata in film e serie TV. Di seguito le pellicole pi\u00f9 note con l'indicazione degli attori che hanno prestato il volto al celebre criminale:"}
{"id": "298694", "revid": "1869172", "url": "https://it.wikipedia.org/wiki?curid=298694", "title": "Beautiful Soul", "text": "Beautiful Soul \u00e8 l'album di debutto del cantante e attore statunitense Jesse McCartney, pubblicato nel 2004. L'album \u00e8 stato un successo negli Stati Uniti d'America guadagnandosi anche il disco di platino e ricevendo il primo posto nella Top 20 con il singolo \"Beautiful Soul\".\nTracce.\nWorldwide edition:\nTaiwan Special Edition (\"Beautiful Soul\" (Limited Repackage)) (CD + VCD)\nJapan Special Edition (\"Beautiful Soul + Up Close\" CD + DVD)"}
{"id": "298696", "revid": "1873017", "url": "https://it.wikipedia.org/wiki?curid=298696", "title": "Trentino Trasporti", "text": "Trentino Trasporti \u00e8 la societ\u00e0 di trasporto pubblico della Provincia autonoma di Trento, che opera altres\u00ec come gestore dell'infrastruttura della ferrovia Trento-Mal\u00e9-Mezzana.\nLa societ\u00e0.\nL'azienda nasce il 28 novembre 2002 per volont\u00e0 della giunta di Lorenzo Dellai. Essa incorpor\u00f2 le due societ\u00e0 precedenti operanti nel territorio: \"Atesina\", che gestiva il trasporto su gomma in gran parte del Trentino, e \"Ferrovia Trento-Mal\u00e9\" (FTM) che gestiva il trasporto su rotaia e su gomma nelle valli di Non e Sole.\nLa societ\u00e0 \u00e8 concessionaria del servizio urbano delle citt\u00e0 di Trento e di Rovereto, del servizio extraurbano in tutte le valli trentine e della gestione dell'infrastruttura della linea ferroviaria Trento-Mal\u00e9-Mezzana. Dal 2009, per un periodo di nove anni l'esercizio del servizio ferroviario e del servizio extraurbano \u00e8 di competenza della societ\u00e0 Trentino Trasporti Esercizio. Quest'ultima \u00e8 una societ\u00e0 di capitale interamente pubblico costituita nel marzo 2008 allo scopo di poter accedere alle modalit\u00e0 di affidamento diretto dei servizi di trasporto pubblico locale. \u00c8 divenuta operativa il 1\u00ba gennaio dell'anno seguente ed ha ottenuto in affitto dalla TT il materiale e le infrastrutture necessarie per l'espletamento dei servizi di sua competenza.\nAzionisti della societ\u00e0 sono la Provincia autonoma di Trento (73%), i comuni e i comprensori del Trentino.\nTrentino trasporti conta circa 1180 dipendenti e ha ottenuto il certificato di qualit\u00e0 nella gestione del sistema secondo le norme UNI ISO 9001:2000\nOrganizzazione.\nLa sede centrale dell'azienda \u00e8 a Trento. Nel territorio sono presenti numerose biglietterie, ma per il servizio extraurbano \u00e8 possibile comperare il titolo di viaggio a bordo del mezzo.\nPer garantire un servizio capillare in tutte le vallate del Trentino, la societ\u00e0 si \u00e8 organizzata in sei diverse aree operative:\nParco mezzi.\nAutobus.\nTrentino Trasporti dispone di 235 autobus urbani e di 462 autobus extraurbani.\nLa flotta extraurbana \u00e8 formata (al 2020) dai seguenti modelli:\nTra i mezzi ormai radiati dal parco si annoverano invece:\nLa flotta urbana \u00e8 composta dai seguenti modelli:\nLinee urbane.\nA Trento, Rovereto, Alto Garda (Arco e Riva del Garda) e Pergine Valsugana le linee urbane sono riconoscibili da lettere e numeri:"}
{"id": "298699", "revid": "580", "url": "https://it.wikipedia.org/wiki?curid=298699", "title": "G\u014dsh\u014d Aoyama", "text": "Biografia.\nG\u014dsh\u014d Aoyama era abile nel disegno sin da piccolo: mentre ancora frequentava il primo anno della scuola elementare, vinse una competizione con un dipinto, intitolato \"Yukiai War\", che venne esposto al \"Tottori Daimaru Department Store\". Dopo essersi diplomato al liceo Yuraikuei e raggiunta l'et\u00e0 adulta, poich\u00e9 i suoi genitori erano contrari alla carriera di fumettista, Aoyama decise di diventare insegnante d'arte e s'iscrisse al College of Arts della Nihon University. Intanto continu\u00f2 a disegnare, realizzando sfondi per la serie di Fuji TV \"Pon Kiki\" e per le attrazioni di \"Pirati dei Caraibi\" di Tokyo Disneyland. All'universit\u00e0, incontr\u00f2 l'ex-alunno Yutaka Abe, diventato autore di fumetti, che lo prese come assistente. Fu lui a convincerlo a tornare sui suoi passi e cercare di diventare mangaka. Cos\u00ec, dopo un breve periodo come insegnante d'arte tirocinante al liceo di Daiei, nell'inverno 1986 partecip\u00f2 ad una competizione fumettistica per esordienti e vinse: questo fu un elemento essenziale per la sua carriera di mangaka. Uno dei suoi primi lavori fu \"Chotto mattete\", letteralmente \"Aspetta un minuto\", che fu pubblicato sul settimanale Sh\u014dnen Sunday nell'inverno 1987 e ricevette il Premio Esordienti. Poco dopo, inizi\u00f2 a lavorare sul manoscritto di \"Kaito Kid\": il caporedattore non era interessato al progetto, ma gli disse che lo avrebbe preso in considerazione se fosse riuscito a raccoglierlo in volumi e a venderne centomila copie. Aoyama raggiunse l'obiettivo e cos\u00ec continu\u00f2 a lavorare per Sh\u014dnen Sunday. Tra il 1988 e il 1993 Aoyama realizz\u00f2 \"Yaiba\", ispirato da un'attivit\u00e0 da lui abitualmente praticata sin dai tempi del liceo, il kend\u014d. Questo manga, composto da ventiquattro volumi, vinse lo Shogakukan Manga Award nel 1993, e fu la prima opera dell'autore ad essere adattata in un anime: la versione animata and\u00f2 in onda dal 1993 al 1994 per un totale di 52 episodi, che coprono meno della met\u00e0 degli eventi narrati nel manga. Tra il 1991 e il 1993 Aoyama realizz\u00f2 \"Yoban s\u0101do\", breve serie di sei capitoli prodotta durante alcune pause di \"Yaiba\" e raccolta in un volume unico nel 1993.\nIl 1994 vide la nascita di \"Detective Conan\", la sua opera pi\u00f9 famosa, che gli valse un altro \"Shogakukan Manga Award\" nel 2001. Fu il redattore di Aoyama a chiedergli di realizzare un manga poliziesco che potesse raggiungere la popolarit\u00e0 di \"Kindaichi sh\u014dnen no jikenbo\". La trama venne ideata in due settimane, traendo spunto da \"Mikeneko Holmes\", storia di un gatto detective che non pu\u00f2 risolvere da solo i casi a causa della sua condizione di animale, trovandosi cos\u00ec in una situazione simile a quella del protagonista Conan Edogawa, che, essendo tornato un bambino, non viene ascoltato dagli adulti e deve perci\u00f2 prenderne in prestito le voci per ottenere la loro attenzione. Prima della pubblicazione, il caporedattore chiese a Aoyama di cambiare il titolo in \"Meitantei Doyle\" per evitare confusioni con \"Conan il ragazzo del futuro\", ma l'autore rifiut\u00f2 sia questa proposta che quella di mutare il titolo in \"Tantei Sh\u014dnen Conan\". Il primo capitolo di \"Detective Conan\" fu pubblicato su Sh\u014dnen Sunday il 19 gennaio 1994 mentre il primo volume usc\u00ec nel giugno 1994 e, nonostante Aoyama fosse convinto che il manga sarebbe durato solo per qualche mese, ottenne un grande successo e l'opera \u00e8 tuttora in corso di produzione: il 9 agosto 2017 \u00e8 stato pubblicato il millesimo capitolo della serie, mentre il 18 ottobre 2021 \u00e8 stato pubblicato il centesimo volume (ogni volume contiene 10 o 11 capitoli, tranne il primo che ne contiene nove). La serie \u00e8 stata inoltre adattata in un anime prodotto da TMS Entertainment, trasmesso a partire dall'8 gennaio 1996 e ancora in corso: il 6 marzo 2021 \u00e8 andato in onda il millesimo episodio. \"Conan\" valse al suo autore la notoriet\u00e0 internazionale e, nel 2007, nella sua citt\u00e0 natale sono state erette statue dedicate a Conan Edogawa ed \u00e8 stato aperto un museo, lo \"Aoyama G\u014dsh\u014d Furusato-kan\". \nNel frattempo, G\u014dsh\u014d Aoyama ha realizzato, oltre a nuovi capitoli di \"Kaito Kid\", anche il character design dei personaggi umani di \"Hamtaro\" nel 2000 e una nuova storia breve intitolata \"Tell Me A Lie\" nel 2007, che \u00e8 il suo primo manga ad essere pubblicato su una rivista seinen. Da luglio a settembre 2012, prese parte come sceneggiatore alla realizzazione del manga \"AKB48 satsujin jiken\" (\"Il caso di omicidio delle AKB48\"), dedicato al gruppo di idol AKB48, di cui l'ideatore \u00e8 il produttore discografico Yasushi Akimoto e l'illustratore \u00e8 Masaki Got\u014d. Ha inoltre interpretato un agente della polizia scientifica nella serie televisiva giapponese \"Aib\u014d\", in un episodio speciale della nona stagione trasmesso il 1\u00ba gennaio 2011. L'8 aprile dello stesso anno, la Nihon University, sua \"alma mater\", gli ha conferito il \"Nichigei Award for Excellence\".\nVita privata.\nHa sposato la doppiatrice e cantante Minami Takayama il 5 maggio 2005, doppiatrice di Yaiba Kurogane e Conan Edogawa nelle rispettive versioni anime \"Yaiba\" e \"Detective Conan\", da cui ha divorziato nel novembre 2007.\nAoyama ha due fratelli minori, un dottore e un ingegnere, che gli fanno da consulenti quando, in \"Detective Conan\", devono apparire trucchi legati alle automobili o nozioni di medicina.\nManga.\nI manga sono tutti pubblicati sulla rivista settimanale Weekly Sh\u014dnen Sunday, edita da Shogakukan, tranne dove indicato."}
{"id": "298700", "revid": "1718925", "url": "https://it.wikipedia.org/wiki?curid=298700", "title": "Giuliano Manacorda", "text": "Biografia.\nFu docente di Storia della Letteratura Italiana Moderna e Contemporanea presso la facolt\u00e0 di Lettere dell'Universit\u00e0 degli Studi di Roma \"La Sapienza\".\nEra fratello dello storico Gastone e del pedagogista Mario Alighiero: insieme formarono una illustre famiglia di intellettuali comunisti che hanno segnato la storia degli studi marxisti italiani. In particolare, Giuliano Manacorda fu il primo a impostare l'analisi della letteratura italiana del Novecento in base al metodo marxista. Si distinse quale autore di importanti volumi sulla letteratura del Novecento, a partire da \"Storia della letteratura italiana contemporanea\", pubblicata da Editori Riuniti nel 1967, quindi aggiornata pi\u00f9 volte nel corso degli anni, fino ad arrivare agli anni novanta.\nCur\u00f2 monografie su poeti e narratori del secondo dopoguerra, e pubblic\u00f2 diversi studi sulla letteratura italiana intorno agli anni trenta, come anche sulle riviste letterarie fiorite nel primo Novecento (\"Solaria\", \"La Ronda\", \"Il Baretti\") e pi\u00f9 recenti (\"Altri Termini\", \"Il Bimestre\", \"Nostro Tempo\"). Sua anche la redazione del volume \"Marxismo e letteratura\" di Antonio Gramsci (Editori Riuniti, 1976).\nDiverse sono state le collane editoriali da lui avviate e dirette, dalla \"Biblioteca dell'Argileto\" (Roma, poi passata alle foggiane Edizioni Bastogi) a \"I david\", ancora per Editori Riuniti, da \"Le istituzioni culturali\" per l'editore napoletano Liguori, a \"Ottocento italiano\" (diretta con Riccardo Reim, per i tipi della Lucarini), fino a \"Riprese\", collezione incentrata sugli autori del primo Novecento (Edizioni Empiria, Roma). Con Francesco De Nicola cur\u00f2, nel corso degli anni novanta, l'annuario \"I Limoni\" (Edizioni Caramanica, Marina di Minturno), sulla poesia italiana contemporanea.\nManacorda inoltre recens\u00ec diversi libri sia in campo poetico che artistico. Fu fondatore dell'Archivio Letterario del Novecento, sempre presso l'Universit\u00e0 \"La Sapienza\"."}
{"id": "298710", "revid": "767487", "url": "https://it.wikipedia.org/wiki?curid=298710", "title": "Off the Record (Jesse McCartney)", "text": "Off the Record \u00e8 un EP del cantante pop statunitense Jesse McCartney, pubblicato nel 2005. L'album consiste in quattro canzoni del cantante in una nuova versione, in una cover dei The Beatles (\"Blackbirds\") e nel remix del singolo \"She's No You\" in collaborazione col rapper Fabolous e prodotto da Chad Hugo dei The Neptunes."}
{"id": "298713", "revid": "287204", "url": "https://it.wikipedia.org/wiki?curid=298713", "title": "Federico Finozzi", "text": "Biografia.\nColtiv\u00f2 sin da bambino l'attivit\u00e0 agonistica del nuoto, per poi iniziare anche la carriera arbitrale nel calcio nel 1994. Colpito da una malattia al fegato diagnosticatagli a 19 anni, nel 2003 sub\u00ec un trapianto che sembrava avergli compromesso le speranze di condurre una vita normale, tuttavia egli seguit\u00f2 ad allenarsi nel nuoto; nel 2005 venne selezionato dalla Nazionale italiana trapiantati per partecipare alla quindicesima edizione dei Giochi mondiali dei trapiantati di London, in Canada, dove vinse sei medaglie, quattro individualmente e due con le staffette - tre ori, un argento e due bronzi - stabilendo anche un record del mondo.\nMor\u00ec nel 2017 all'et\u00e0 di 42 anni, lasciando la moglie e la figlia. Era presidente regionale AIDO e giornalista pubblicista."}
{"id": "298714", "revid": "123812766", "url": "https://it.wikipedia.org/wiki?curid=298714", "title": "Teatro Olimpico", "text": "Il Teatro Olimpico \u00e8 un teatro progettato dall'architetto rinascimentale Andrea Palladio nel 1580 e situato a Vicenza. \u00c8 il primo e pi\u00f9 antico teatro stabile coperto dell'epoca moderna.\nLa realizzazione del teatro, all'interno di un preesistente complesso medievale, venne commissionata a Palladio dall'Accademia Olimpica per la messa in scena di commedie classiche. La sua costruzione inizi\u00f2 nel 1580 e venne inaugurato il 3 marzo 1585, dopo la realizzazione delle celebri \"scene fisse\" di Vincenzo Scamozzi. Tali strutture lignee sono le uniche d'epoca rinascimentale ad essere giunte fino a noi, peraltro in ottimo stato di conservazione.\nIl teatro \u00e8 tuttora sede di rappresentazioni e concerti ed \u00e8 stato incluso nel 1994 nella lista dei Patrimoni dell'umanit\u00e0 dal C.E.H.R. come le altre opere palladiane a Vicenza.\nStoria.\nIl Teatro Olimpico costituisce l'ultima opera dell'architetto Andrea Palladio ed \u00e8 considerato uno tra i suoi pi\u00f9 grandi capolavori, assieme a Villa Capra detta la Rotonda, alla Basilica Palladiana e al vicino Palazzo Chiericati. Il celebre architetto veneto, rientrato da Venezia nel 1579, riport\u00f2 in quest'opera gli esiti dei suoi lunghi studi sul tema del teatro classico, basati sull'interpretazione del trattato \"De architectura\" di Vitruvio e sull'indagine diretta dei ruderi dei teatri romani ancora visibili all'epoca (in particolare del Teatro Berga di Vicenza).\nIl teatro venne commissionato a Palladio dall'Accademia Olimpica di Vicenza, nata nel 1555 con finalit\u00e0 culturali e scientifiche, tra le quali la promozione dell'attivit\u00e0 teatrale. Tra i membri fondatori dell'Accademia vi era lo stesso architetto, che per essa aveva progettato numerosi allestimenti scenici provvisori in vari luoghi della citt\u00e0, com'era d'uso all'epoca, fino a che nel 1579 l'Accademia aveva ottenuto dalla municipalit\u00e0 la concessione di un luogo adatto dove poter realizzare stabilmente un proprio spazio scenico, all'interno delle prigioni vecchie del \"Castello del Territorio\". Il contesto era una vecchia fortezza di impianto medioevale, pi\u00f9 volte rimaneggiata e utilizzata nel tempo anche come prigione e polveriera prima del suo abbandono.\nLa costruzione del teatro inizi\u00f2 nel 1580, lo stesso anno in cui Palladio mor\u00ec, ma i lavori furono proseguiti sulla base dei suoi appunti dal figlio Silla e si conclusero nel 1584, limitatamente alla cavea completa di loggia e al proscenio.\nSi pose dunque il problema di realizzare la scena \"a prospettive\", che era stata prevista fin dal principio dall'Accademia ma di cui Palladio non aveva lasciato un vero progetto. Venne quindi chiamato Vincenzo Scamozzi, il pi\u00f9 importante architetto vicentino dopo la morte del maestro. Scamozzi disegn\u00f2 le scene lignee, di grande effetto per il loro illusionismo prospettico e la cura del dettaglio, costruite appositamente per lo spettacolo inaugurale, apportando inoltre alcuni adattamenti e i necessari completamenti al progetto di Palladio. A Scamozzi vengono anche attribuite le contigue sale dell'\"Od\u00e8o\" e dell'\"Antiod\u00e8o\", oltre che il portale d'ingresso originale.\nStudi recenti hanno dimostrato che l'originale progetto palladiano prevedeva solamente un'unica prospettiva sviluppata in corrispondenza della porta centrale della scena, mentre nei due varchi laterali dovevano trovare posto fondali dipinti. Al tempo stesso risale al progetto palladiano la cesura delle due ali di muro e il soffitto \"alla ducale\" sopra il proscenio.\nIl teatro venne inaugurato il 3 marzo 1585 con la rappresentazione dell'\"Edipo re\" di Sofocle e i cori di Andrea Gabrieli (ripresa nel 1997 per l'Accademia Olimpica con la regia di Gianfranco De Bosio). In questa e altre rare occasioni le scene, che rappresentano le sette vie della citt\u00e0 di Tebe, furono illuminate con un originale e complesso sistema di illuminazione artificiale, ideato dal veneziano Angelo Ingegneri, entrato nei ranghi olimpici gi\u00e0 dall\u2019aprile del 1580. Le scene, che erano state realizzate in legno e stucco per un uso temporaneo, non furono tuttavia mai rimosse e, malgrado pericoli d'incendio e bombardamenti bellici, si sono miracolosamente conservate fino ai giorni nostri, uniche della loro epoca.\nIl 17 settembre 1786 Goethe assiste ad una riunione dell'Accademia Olimpica e visita il teatro. Comprendendo anche da l\u00ec il valore delle forme architettoniche del Palladio.\nIl teatro fu usato oltre che per spettacoli teatrali, anche per feste, tornei e cerimonie per visite di personaggi illustri (tra cui Napoleone, l'imperatore Francesco I, il re d'Italia Vittorio Emanuele II e Giuseppe Garibaldi).\nA seguito al decreto napoleonico di confisca del 1813, proprietario del teatro \u00e8 divenuto il Comune di Vicenza.\nCon il teatro Olimpico si avvera il sogno, sino ad allora irrealizzato, di generazioni di umanisti e architetti rinascimentali: erigere in forma stabile uno degli edifici simbolo della tradizione culturale classica. Il progetto palladiano ricostruisce il teatro dei romani con una precisione archeologica fondata sullo studio accurato del testo di Vitruvio e delle rovine dei complessi teatrali antichi. In ci\u00f2 costituisce una sorta di testamento spirituale del grande architetto vicentino. Con l'Olimpico rinasce il teatro degli Antichi, e nel progettarlo Palladio raggiunge una consonanza assoluta con il linguaggio della grande architettura classica, di cui per una vita intera \"con lunga fatica, e gran diligenza e amore\" aveva cercato di ritrovare le leggi della segreta armonia.\nAlle costruzioni imperiali romane s'ispira anche la decorazione architettonica, in particolare quella del proscenio a doppio ordine, con edicole contenenti le statue dei membri dell'Accademia Olimpica, paludati all'eroica, che si affacciano tra le riquadrature scandite da colonne.\nIl complesso \u00e8 stato oggetto di un restauro conservativo tra il 1986 e il 1987.\nIl teatro \u00e8 tuttora utilizzato, soprattutto per rappresentazioni classiche e concerti, prevalentemente in primavera (festival \"Settimane musicali al Teatro Olimpico\" e \"Il suono dell'Olimpico\") e in autunno (\"Cicli di spettacoli classici\") poich\u00e9, nel timore di danneggiarne le delicate strutture, non \u00e8 mai stato dotato di impianto di riscaldamento o di condizionamento; ha inoltre una capienza limitata - 470 posti - per motivi di conservazione.\nIl teatro ospita alcuni eventi tra i quali la cerimonia di assegnazione dei \"Premi Internazionali Dedalo Minosse alla committenza di architettura\" e i \"Premi E.T.I - Gli Olimpici del teatro\".\nDescrizione.\nL'interno del teatro \u00e8 decorato con novantacinque statue, realizzate in pietra oppure stucco e rappresentanti i personaggi legati alla fondazione dell'Accademia Olimpica o del teatro stesso.\nLa grandiosa \"frons scenae\" d'ordine corinzio \u00e8 ispirata allo schema degli archi trionfali romani a tre fornici. La struttura \u00e8 rinascimentale, di impronta manieristica. Nell'attico della \"frons scenae\" in undici riquadri sono raffigurate le dodici fatiche di Ercole. Al centro, tra due Fame con le trombe, \u00e8 lo stadio con la corsa delle bighe, insegna dell'Accademia e ricordo dei Giochi Olimpici, istituiti da Ercole, protettore del sodalizio vicentino e simbolo dell'uomo che, tramite la virt\u00f9, acquista la gloria. Sopra si legge il motto, di origine virgiliana, \"Hoc opus, hic labor est.\" Lo stemma di Vicenza \u00e8 retto da due giovanetti.\nLa cavea ellittica \u00e8 recinta da una balaustra con statue paludate all'eroica. Nella nicchia centrale sopra la cavea sta la statua di Leonardo Valmarana, Principe dell'Accademia e promotore della costruzione, rappresentato con vesti ed insegne imperiali (richiamo diretto alla figura dell'imperatore Carlo V d'Asburgo)."}
{"id": "298738", "revid": "110231769", "url": "https://it.wikipedia.org/wiki?curid=298738", "title": "Libro delle ombre (neopaganesimo)", "text": "Il Libro delle Ombre (dall'inglese \"Book of Shadows\"), nella tradizione gardneriana della wicca, pubblicata a partire dal 1954 da Gerald Gardner, \u00e8 il testo che racchiude i principali rituali della sua tradizione.\nIn seguito, l'espressione \"Libro delle Ombre\" fu adottata da altre tradizioni wiccan per indicare il proprio analogo testo; poi anche da tradizioni moderne di neopaganesimo o di stregoneria per indicare pi\u00f9 genericamente un libro di magia o un grimorio, cio\u00e8 un libro nel quale il praticante annota i propri rimedi con erbe naturali, le corrispondenze, gli incanti, i riti, le riflessioni e invocazioni alla Dea e al Dio, creando cos\u00ec confusione tra due tipologie diverse di libro.\nCiascun \"Libro delle Ombre\" nella wicca gardneriana (e nelle tradizioni strettamente derivate, come la wicca alexandriana) pu\u00f2 essere modificato e ampliato, ed i rituali possono essere rielaborati, ma il nucleo originario deve essere sempre trasmesso nella sua integrit\u00e0 ad ogni nuovo iniziato. Il titolo \"Book of Shadows\" fu coniato dallo stesso Gardner, prendendo spunto da un libro indiano dal titolo pressoch\u00e9 identico, ma di argomento differente, presente nella sua biblioteca personale.\nStoria.\nGerald Gardner introdusse il \"Book of Shadows\" all'inizio degli anni cinquanta, per gli iniziati alla sua prima congrega, la Bricket Wood Coven, come manuale-ricettario di incanti e di riti. Afferm\u00f2 che l'uso di questo tipo di testi discendesse da antiche tradizioni e fosse tipico del culto stregonico dell'antica religione, a cui egli era stato iniziato.\nDoreen Valiente ha sostenuto che Gardner trasse ispirazione per il titolo da un omonimo \"The Book of Shadows\", pubblicizzato nel 1949 sulla medesima rivista che promuoveva anche il suo \"High Magic's Aid\". \"The Book of Shadows\", scritto dal palmista indiano Mir Bashir, trattava di un antico manuale in sanscrito sulla divinazione basata sulla lunghezza delle ombre delle persone.\nUn manoscritto rilegato in cuoio intitolato \"Ye Bok of Ye Art Magical\" fu in seguito ritrovato tra gli effetti personali di Gardner, lasciati nel suo Museo della Stregoneria, poi venduti da Monique Wilson a Richard e Tamarra James della Wiccan Church of Canada. Aidan Kelly fu il primo ad aver modo di studiare approfonditamente il manoscritto e di confrontarlo con il \"Libro delle Ombre\" in suo possesso.\nIl confronto fra i due testi permise di evidenziare le fortissime influenze sul \"Libro delle Ombre\" originale della ritualistica derivante dalla magia cerimoniale, in particolare dall'Ordo Templi Orientis di Aleister Crowley. Molti studiosi considerano questa evidenza documentale come ulteriore prova che Gardner concep\u00ec l'idea del primo \"Book of Shadows\" tra il 1946 e il 1949, dandogli solo successivamente il nome che conosciamo adesso.\nNel 1953 Doreen Valiente fu iniziata alla Bricket Wood Coven e in seguito ne divenne l'alta sacerdotessa. La Valiente not\u00f2 subito le varie influenze presenti nel Libro. Del resto lo stesso Gardner le confid\u00f2 che le ritualistiche apprese dalla \"coven\" di New Forest erano piuttosto scarne e frammentarie e che aveva dovuto integrarle prendendo spunto da elementi mutuati dalla magia cerimoniale e da \"Aradia, o il Vangelo delle Streghe\" di Charles Godfrey Leland.\nCon il consenso di Gardner, la Valiente riscrisse totalmente ampie porzioni del Libro, eliminando soprattutto le maggiori e pi\u00f9 evidenti influenze e fraseologie crwoleyane. La Valiente, facendo ricorso alle sue doti letterarie e poetiche, riscrisse in particolare alcune delle parti pi\u00f9 importanti della ritualistica, come l\u2019\"Incarico della Dea\", tuttora ampiamente utilizzato.\nIl \"Libro delle Ombre\" nei culti neopagani.\nL'espressione \"Libro delle Ombre\" \u00e8 adottata in molti culti appartenenti al neopaganesimo, ma con un significato pi\u00f9 generico rispetto a quello che gli viene attribuito nella wicca. Visto che, in genere, le religioni neopagane non hanno un testo sacro di riferimento, com'\u00e8 la \"Bibbia\" per i cristiani, il \"Libro delle Ombre\" ha assunto in alcuni culti questa funzione per ogni praticante e, generalmente, ogni praticante o congrega ha un suo \"Libro delle Ombre\".\nVa sottolineato che le religioni neopagane non nascono da rivelazioni divine (in realt\u00e0 nessuna religione pu\u00f2 vantare tali rivelazioni, ma ognuna \u00e8 frutto della trascrizione di teologi) n\u00e9 racchiudono una serie di precetti da ottemperare, n\u00e9 sono una \"fede\", ma piuttosto si basano sull'esperienza personale e sulla pratica pi\u00f9 o meno quotidiana dei rituali. Esse costituiscono un cammino spirituale, nel quale si cerca di migliorarsi e di vivere in armonia con la natura e con se stessi. Perci\u00f2 il \"Libro delle Ombre\", pi\u00f9 che un testo sacro come lo si intende in genere, contiene il percorso spirituale di un praticante a partire da quando scopre la sua vocazione per la religione neopagana, la testimonianza della sua esperienza, annotazioni sui propri progressi, successi o sconfitte.\nAlcuni praticanti affiancano al \"Libro delle Ombre\" un \"Libro specchio\", vale a dire un diario dove annotano la propria evoluzione spirituale. In questo caso nel \"Libro delle Ombre\" si annota solo la parte rituale, mentre nel \"Libro specchio\" si annotano le impressioni del praticante sulle divinit\u00e0, le invocazioni, gli incantesimi e i rituali operati, il suo parere sugli esiti, quali problemi ci sono stati e che sensazioni sono state vissute. Lo stesso vale per i libri delle congreghe.\nL'esistenza di \"Libri delle Ombre\", in uso a congreghe, che risalgano, nella formulazione, al periodo della caccia alle streghe, pur asserita, \u00e8 di difficile verifica: il \"Libro delle Ombre\" \u00e8 un testo riservato e solitamente non \u00e8 mostrato che ai membri della congrega.\nSpesso \"Libro delle Ombre\" \u00e8 diviso in sezioni. Ad esempio:\nIl libro pu\u00f2 essere cartaceo, oppure in formato elettronico. La tradizione, comunque, prevede che il \"Libro delle Ombre\" sia scritto a mano.\nCollegamenti esterni.\n \"The Internet Book of Shadows\", sacred-texts.com."}
{"id": "298754", "revid": "123053728", "url": "https://it.wikipedia.org/wiki?curid=298754", "title": "Vito Riviello", "text": "Biografia.\nGli esordi.\nNato a Potenza il 1\u00ba settembre 1933, Vito Riviello \u00e8 tra i pi\u00f9 originali poeti italiani del secondo dopoguerra. Avviato agli studi classici, prosegue da autodidatta e precocemente offre il suo contributo alla poesia e, sensibile alla \"questione meridionale\", al risveglio del Mezzogiorno.\nInizia l'attivit\u00e0 letteraria con la pubblicazione delle prime poesie, mai pi\u00f9 ristampate ma recuperate nel volume postumo del 2019 \"Tutte le poesie\", sul primo numero della rivista \"Lucania\" nell\u2019ottobre del 1954, e poi, in pieno clima neorealistico, del libro \"Citt\u00e0 fra paesi\" (edito da Schwarz nel '55), una raccolta di versi tra stile liberty e crepuscolare. Il volumetto fu definito da Leonardo Sinisgalli: \"Il primo ritratto letterario di Potenza\".\nNel frattempo inizia una vivace attivit\u00e0 di promotore culturale fondata sul convincimento della necessaria integrazione tra cultura scientifica e umanistica e desideroso di abbandonare, nella sua scrittura, la realt\u00e0 lucana guardata con occhi dolenti, quella pi\u00f9 oleografica e di maniera, secondo la lezione di meridionalisti come Elio Vittorini, che pure si sforza di rinnovare, e di osservatori e giornalisti come Edgar Snow. Il marxismo \u00e8 una componente di rilievo nella formazione di Riviello, sensibile anche al magistero poetico e politico di Rocco Scotellaro.\nNella seconda met\u00e0 degli anni Cinquanta, il poeta ventiquattrenne apre una prima libreria a Potenza in via del Popolo. Pur iniziando a trascorrere lunghi soggiorni a Roma, nel 1961 trasferisce l\u2019attivit\u00e0 nella Nuova Libreria Riviello, in via Pretoria, che diviene luogo d\u2019incontro tra artisti italiani e stranieri e centro di diffusione della cultura nella regione; l\u00ec hanno modo di sostare e dialogare scrittori e intellettuali tra i quali Giuseppe Ungaretti, Carlo Levi, Leonardo Sinisgalli, Alfonso Gatto, Mario Alicata, Michele Prisco, Eugenio Miccini, Achille Bonito Oliva, Domenico Rea, Henri Bosco. Nel giro di poco tempo la Nuova Libreria diventa anche casa editrice.\nGli anni sessanta.\nNel decennio successivo collabora con importanti riviste letterarie (come \"Letteratura\", \"Rendiconti\", \"Nuovi Argomenti\") e frequenta le avanguardie italiane, a cominciare dal Gruppo 63. Con alcuni dei protagonisti del gruppo, e con altri importanti autori dell'epoca, manterr\u00e0 sempre un fortissimo legame, come testimoniano i carteggi custoditi presso l'\"Archivio del \u2018900-Universit\u00e0 La Sapienza di Roma\" e le rassegne di letture in Italia e all'estero.\nNegli anni seguenti, per conto di case editrici e di gallerie d\u2019arte, Riviello si dedica alla critica, inserendo nelle sue metodologie d\u2019analisi il concetto di autonomia dell\u2019ispirazione, e scrive introduzioni ai cataloghi di numerosi artisti italiani e stranieri.\nNel 1968 progetta e scrive un documentario realizzato con la regia di Mario Carbone, \"Intellettuali a Potenza\", un\u2019inchiesta sul ruolo dell\u2019intellettuale nel Sud. Altri documentari cinematografici con testi originali riceveranno premi nelle rassegne internazionali \u201cFestival dei popoli\u201d, \u201cBiennale di Venezia\u201d, \u201cPorretta Terme\u201d, \u201cBergamo\u201d.\nGli anni settanta e ottanta.\nTrasferitosi gi\u00e0 da alcuni anni a Roma, nel 1972 conosce Daniela Rampa che diventa sua moglie nel febbraio del 1973, e con la quale ha la figlia Lidia. In questi anni la famiglia vive in vicolo del Governo Vecchio.\nAnche a Roma, citt\u00e0 che prende subito ad amare, Riviello si lega a poeti, intellettuali e artisti, e scrive testi introduttivi per cataloghi di mostre. Incontra e frequenta, in Italia e all\u2019estero, Amelia Rosselli, Elio Pagliarani, Giovanni Russo, Libero De Libero, Carmelo Bene, Alberto Moravia, Paolo Volponi, Roberto Roversi, Piero Santi, Vanni e Alina Scheiwiller, Pier Paolo Pasolini, Federico Fellini, Maurice Henry, Pablo Neruda, Iosif Brodskij, Sergio Zavattini, Lidia Olivetti e Bruno Caruso, Marc Chagall, Vincenzo Mollica, Paolo Conte, Renzo Vespignani, Giuseppe Cesetti, Antonio Corpora, Mario Mafai. Segue la pop art italiana e il lavoro di Mario Schifano che pure appartiene alle sue frequentazioni intellettuali. Molte saranno le collaborazioni con artisti lungo tutto l\u2019arco dell\u2019attivit\u00e0 di Riviello.\nTorna alla poesia a partire dagli anni settanta, con raccolte come \"L'astuzia della realt\u00e0\" (Vallecchi, 1975), con la prefazione del suo amico Paolo Volponi, e \"Dagherrotipo\" (Scheiwiller, 1978).\nVito Riviello si contrappone alla \"monumentalit\u00e0\" della cultura ufficiale utilizzando tecniche letterarie come la comicit\u00e0, l'ironia, i motti di spirito e le improvvisazioni sul tema.\nSenza abbandonare la poesia, negli anni Ottanta intraprende anche la scrittura radiofonica collaborando, per la Rai, con Pinotto Fava, autore di \"Audiobox\", rassegna di ricerca sonora per la quale firma testi e radiodrammi. L\u2019esperienza radiofonica prosegue felicemente negli anni Novanta con Giuseppe Neri, direttore del programma culturale \"Lampi\" che trova in Riviello uno degli autori pi\u00f9 assidui.\nLa maturit\u00e0.\nNel 1993 ottiene il vitalizio previsto dalla Legge Bacchelli.\nNel 1997 viene pubblicata una sua raccolta antologica dal titolo \"Assurdo e familiare\", con saggio introduttivo di Giulio Ferroni, per le Edizioni Manni, che raccoglie quasi la sua intera produzione poetica dal 1975 in poi.\nIl primo decennio del Duemila lo vede molto prolifico: nel 2001 pubblica, con introduzione di Francesco Muzzioli \"Plurime scissioni\", che Riviello definisce \u00abun libretto di revisione civile dell\u2019io\u00bb; nel 2003 \"Acat\u00ec\" e \"Fumoir\". Nello stesso 2003, insieme all\u2019artista Cosimo Budetta, pubblica, per le eleganti edizioni Ogopogo dello stesso Budetta, altre due opere, \"Se non dicessimo niente\" e \"Dante &amp; Beatrice\", gi\u00e0 apparsa, quest\u2019ultima, con una nota di Aldo Mastropasqua sulla rivista \"Avanguardia\". Nel 2005 d\u00e0 alle stampe due plaquette, \"Coule\", con fotografie di Mario Albergati, e \"Invasione obliata\", con disegni di Viviana Fiore, pittrice con la quale realizzer\u00e0, due anni dopo, l\u2019opera \"Rimozioni\". Nel 2006 licenzia, con ampia postfazione di Gabriele Perretta, \"Livelli di coincidenza\", libro antilirico e proteso al versante della scrittura comica, che nel 2007 riceve il \u201cPremio Feronia \u2013 citt\u00e0 di Fiano\u201d. Nel 2008 pubblica un\u2019opera in collaborazione con la fotografa Giuliana Laportella, \"Paesaggi di Passaggio\", alla lettera traduzione poetica, testo a fronte, di diciotto fotografie, o meglio \"Fotofonemi\", di Laportella. Con la stessa fotografa d\u00e0 alle stampe la plaquette \"Doppio scatto\", ancora nel 2008.\nNegli stessi mesi del 2008 appare anche l\u2019ultimo libro di poesia, \"Scala condominiale\".\nNel 2009 partecipa alla Biennale del Libro d\u2019Arte di Cassino e riceve a Potenza un premio come \u201cLucano insigne\u201d; poco dopo, il 18 giugno 2009, muore a Roma a settantasei anni suscitando il cordoglio degli intellettuali italiani.\nOpere.\nPoesia.\nLe sue poesie sono apparse su numerose riviste letterarie fra cui si ricordano \"Nuova Presenza\", \"Letteratura\", \"Nuovi Argomenti\", \"Rendiconti\", \"STILB\", \"Il Caff\u00e8, Alfabeta, Il Verri\".\nCitazioni.\nLa cantautrice Momo ha musicato due poesie di Vito Riviello, contenute nel CD \"Stelle ai piedi\" (Bompiani; libro + CD) 2009.\nIl 14 febbraio 2012 presso il Teatro Ariston di Sanremo il comico/attore Rocco Papaleo in chiusura del Festival recita due versi del poeta:\n\"C'\u00e8 un campo di girasoli a Cortona in Arezzo, c'\u00e8 un campo di paraculi a Cortina d'Ampezzo\".\nDal 2019 un suo ritratto della pittrice Loretta Surico \u00e8 stato acquisito per la Galleria \"Spazi 900\" della Biblioteca Nazionale di Roma."}
{"id": "298756", "revid": "974994", "url": "https://it.wikipedia.org/wiki?curid=298756", "title": "Olinto De Pretto", "text": "Secondo Umberto Bartocci, un'equivalenza tra massa ed energia sarebbe stata pubblicata dal De Pretto un anno prima di Einstein. Bartocci ritiene probabile che il lavoro di De Pretto sull'argomento fosse noto a Michele Besso, amico e corrispondente di Einstein. Da qui l'ipotesi che Einstein sia stato ispirato dalle idee di De Pretto. La tesi, ripresa anche dai seguaci di teorie del complotto, non trova alcun riscontro documentale e scientifico e si tratta di mera somiglianza formale, in quanto \"\u00abDe Pretto riport\u00f2 la formula della forza viva valida a quel tempo, che non era sinonimo dell'energia cinetica bens\u00ec del suo doppio.\u00bb\" [...] De Pretto, \"\u00abse avesse inteso la formula relativa all'energia cinetica del corpo in movimento, avrebbe scritto: E (energia cinetica)=mv\u00b2/2; vale a dire la nota formula di fisica classica, che \u00e8 totalmente diversa dalla mc\u00b2\u00bb\"\nBiografia.\nLaureato in agraria, fu assistente alla Scuola di agricoltura di Milano e amministratore della societ\u00e0 \"Ing. Silvio De Pretto &amp; C\", fondata dal fratello Silvio nel 1885 e divenuta nel 1920 la De Pretto-Escher Wyss. Nel tempo libero si dedicava allo studio della fisica e della geologia. Mor\u00ec assassinato il 16 marzo 1921.\nStudi e ricerche geologiche.\nNel 1888, a seguito delle sue ricerche col fratello Augusto, pubblic\u00f2 il suo primo articolo: \"L'influenza della crescita e del degrado delle montagne nello sviluppo dei ghiacciai\". Appassionato di montagna, coi fratelli Augusto e Silvio nel 1892 fond\u00f2 il Circolo Alpinistico Scledense di cui Silvio era presidente. Nel 1986 il Bollettino della Societ\u00e0 Italiana di Geologia ripubblic\u00f2 il suo articolo \"Il Degradamento delle montagne e la sua influenza sui ghiacciai\".\nNel 1898, il suo articolo intitolato \"Epoche glaciali e Teoria dell'Orografia\" fu pubblicato sul Bollettino dl Club Alpino Italiano. Nel 1899 pubblic\u00f2 \"Segni Geologici nei dintorni di Schio\".\n\"Ipotesi dell'etere nella vita dell'universo\".\nIl 23 novembre del 1903 Olinto De Pretto present\u00f2 al Reale Istituto Veneto di Scienze, Lettere ed Arti un saggio dal titolo \"Ipotesi dell'etere nella vita dell'universo\", pubblicato il 27 febbraio 1904 assieme ad una lettera dell'astronomo sen. Giovanni Schiaparelli.\nNella memoria si tentava, con diverse argomentazioni, di dare una spiegazione teorica alla natura dell'etere e alla forza gravitazionale. Ma il lavoro di De Pretto \u00e8 un insieme di nozioni erronee o superate, riguardanti l'interazione tra etere e materia. Citando le parole di Schiapparelli, \"\u00abIl modo ingegnoso con cui Ella dai movimenti delle particelle eteree deduce le leggi newtoniane dell'attrazione rassomiglia molto alla teoria dei corpuscoli ultra-mondani ideata dal Lesage allo stesso scopo; il procedimento della dimostrazione \u00e8 sostanzialmente il medesimo. La differenza principale consiste in questo; che le particelle del suo etere comunicano impulsi alla molecola della materia per mezzo di moti vibratori; mentre il Lesage fa piovere con gran velocit\u00e0 i suoi corpuscoli ultramondani da tutte le direzioni dello spazio sopra ciascuna molecola materiale, dando cos\u00ec a questa, ciascuno un piccolo impulso nella direzione da cui \u00e8 venuto. Il risultato finale \u00e8 per\u00f2 esattamente il medesimo.\u00bb\". \nGli argomenti trattati in \"Ipotesi dell'etere nella vita dell'universo\" sono: \nCalore del nucleo terrestre.\nNel quarto capitolo del suo trattato De Pretto attribuisce anche all'azione dell'etere l'intenso calore presente al centro della Terra: \"\u00abMa v'\u00e8 una circostanza da considerare, importante pi\u00f9 di ogni altra: l'azione dei raggi dell'etere si propaga liberamente fino nel pi\u00f9 interno degli ammassi materiali, qualunque sia la loro grandezza. La trasformazione in calore d'una frazione dell'energia proveniente dall'esterno, avviene per spiegarci, sul posto, e tale calore \u00e8 destinato ad accumularsi verso il centro, poich\u00e9 una volta che l'energia \u00e8 trasformata in calore, perde la propriet\u00e0 di propagarsi per irradiazione traverso alla materia, ma pu\u00f2 solo trasmettersi per conduttivit\u00e0 e quindi assai lentamente. Per tal modo la forza viva trasformata, in virt\u00f9 degli attriti in calore, rimane per cos\u00ec dire imprigionata ed \u00e8 perci\u00f2 che il calore potr\u00e0 accumularsi verso il centro e raggiungere un alto grado di temperatura.\u00bb\".\nNon esclude tuttavia, quale concausa, un effetto propriamente geologico: \"\u00abTutto ci\u00f2 senza voler punto escludere che il calore centrale terrestre possa attribuirsi, almeno in gran parte, ad una causa pi\u00f9 remota, quale residuo cio\u00e8, di quel periodo in cui la terra doveva essere liquida o gasosa.\u00bb\".\nDecadimenti radioattivi.\nNel quarto capitolo della sua memoria De Pretto analizz\u00f2 il decadimento radioattivo dell'uranio e del torio, attribuendone la radioattivit\u00e0 all'energia trasferita dall'etere alla materia: \"\u00abDato che una frazione dell'energia dell'etere venga in tal modo assorbita, non \u00e8 necessario ammettere che tale energia si trasformi esclusivamente in calorico, ma \u00e8 forse da ritenere che abbiano luogo anche altri fenomeni di natura a noi ignota. La propriet\u00e0 dell'Uranio e dei suoi composti di emanare costantemente e stabilmente speciali irradiazioni, potrebbe dar ragione di tale modo di vedere. Anche il Torio ed i suoi composti, hanno la propriet\u00e0 di emettere i raggi detti uranici, ma hanno anche una propriet\u00e0 ancora pi\u00f9 caratteristica, di emettere cio\u00e8 delle particelle dette radioattive, le quali si diffondono attraverso delle lamine sottili e fogli di carta.\u00bb\".\nEnergia dell'etere ed energia latente nella materia.\nCirca l'energia dell'etere, nel terzo capitolo della sua memoria De Pretto afferma che \"\u00abLa formula formula_1, tenuto conto dell'immensa velocit\u00e0 formula_2 di vibrazione dell'etere, ci d\u00e0, se non la misura, almeno l'idea dell'immensit\u00e0 della forza che esso rappresenta.\u00bb\". \nQuanto all'energia latente nella materia, sempre nel terzo capitolo del trattato si legge: \"\u00abla materia di un corpo qualunque, contiene in se stessa una somma di energia rappresentata dall'intera massa del corpo. [...] Ma tale deduzione ci conduce a delle conseguenze inattese ed incredibili. Un chilogrammo di materia, lanciato con la velocit\u00e0 della luce, rappresenterebbe una somma di tale energia da non poterla n\u00e8 anche concepire. La formula formula_1 ci d\u00e0 la forza viva e la formula formula_4 ci d\u00e0, espressa in calorie, tale energia. Dato adunque formula_5 e formula_2 uguale a trecentomila chilometri per secondo, cio\u00e8 300 milioni di metri, che sarebbe la velocit\u00e0 della luce, ammessa anche per l'etere, ciascuno potr\u00e0 vedere che si ottiene una quantit\u00e0 di calorie rappresentata da 10794 seguito da 9 zeri e cio\u00e8 oltre dieci milioni di milioni. A quale risultato spaventoso ci ha mai condotto il nostro ragionamento? Nessuno vorr\u00e0 facilmente ammettere che immagazzinata ed allo stato latente, in un chilogrammo di materia qualunque, completamente nascosta a tutte le nostre investigazioni, si celi una tale somma di energia, equivalente alla quantit\u00e0 che si pu\u00f2 svolgere da milioni e milioni di chilogrammi di carbone; l'idea sar\u00e0 senz'altro giudicata da pazzi.\u00bb\". \nLa formula scritta da De Pretto, secondo Umberto Bartocci, va interpretata come \ndove 4169 \u00e8 il valore stimato ai primi del'900 per l'equivalente meccanico della caloria e formula_2 - come risulta dal testo di De Pretto - \"uguale a trecentomila chilometri per secondo [...] che sarebbe la velocit\u00e0 della luce, ammessa anche per l'etere\".\nOnorificenze.\nNel 1906 De Pretto fu accolto quale membro della Accademia dei Lincei. Il suo direttore, Ernesto Mancini, che era anche membro della Royal Society di Londra, present\u00f2 al comitato scientifico di questa organizzazione i documenti di De Pretto chiedendone il riconoscimento internazionale. Il testo fu accolto con favore dalla Royal Society ed inserito nel suo \"Catalogo internazionale della letteratura scientifica\"."}
{"id": "298759", "revid": "316629", "url": "https://it.wikipedia.org/wiki?curid=298759", "title": "Seconda Internazionale", "text": "La Seconda Internazionale \u00e8 stata un'organizzazione internazionale fondata nel 1889 a Parigi dai partiti socialisti e laburisti europei e scioltasi nel 1916, ma di fatto il 4 agosto 1914.\nTra le azioni pi\u00f9 famose della Seconda Internazionale c'\u00e8 la proclamazione del 1\u00ba maggio come giornata internazionale dei lavoratori. Inoltre, venne deciso che i sindacati fossero indipendenti dai partiti e che si dedicassero esclusivamente alla conquista di vantaggi economici immediati per i lavoratori senza partecipare attivamente al processo di trasformazione sociale, come fu invece nella teoria di Vladimir Lenin.\nStoria.\nLa Seconda Internazionale venne fondata il 14 luglio 1889, centenario della presa della Bastiglia, a Parigi, dove si stava svolgendo l'Esposizione universale; in quell'occasione, tra l'altro, venne eretta la Tour Eiffel.\nBench\u00e9 fosse in qualche modo l'erede della Prima Internazionale, al contrario dell'organismo che l'aveva preceduta, la Seconda Internazionale non si diede un'organizzazione accentrata, in considerazione del fatto che, dopo le unificazioni italiana e tedesca, si era creato un sistema europeo di pochi Stati, all'interno dei quali erano nati partiti operai nazionali. Perci\u00f2, l'Internazionale Socialista si prefisse di essere la centrale di coordinamento fra i partiti collegati al movimento operaio nelle diverse nazioni e in questo ruolo propose riforme nel campo economico e della legislazione sociale, oltre a propugnare una politica antimilitarista. Fra i principali partiti che ne fecero parte c'erano il Partito Socialdemocratico Operaio austrotedesco, la Sezione Francese dell'Internazionale Operaia, il Partito Socialista Italiano, i Socialisti Rivoluzionari russi, il Partito Operaio Socialdemocratico Russo e il Partito Laburista del Regno Unito, ma il ruolo guida fu rivestito dal Partito Socialdemocratico di Germania.\nLa Seconda Internazionale riuniva i socialisti di quasi tutte le tendenze. Il marxismo era la corrente prevalente e presente in tutti i Paesi, soprattutto in Germania, Austria e anche in Italia. Tuttavia, in alcune nazioni erano pi\u00f9 importanti alcuni movimenti nazionali e in Francia, per esempio, erano forti i blanquisti ed i possibilisti, mentre nel Regno Unito dominavano i laburisti e in Russia gli eredi del movimento populista. Inizialmente anche gli anarchici facevano parte dell'Internazionale, ma per principio rifiutavano lo Stato e la partecipazione alla dialettica parlamentare e perci\u00f2 furono espulsi al Congresso di Zurigo del 1893 e poi definitivamente al Congresso di Londra del 1896.\nCon il corso del tempo, i marxisti si divisero in tendenze fra loro contrapposte. La prima fase della Seconda Internazionale viene individuata nel periodo fra il 1889 e il 1896, con l'economia mondiale ancora in recessione in conseguenza della crisi del 1873. In questo periodo si sentiva l'esigenza di adeguare il marxismo ai tempi moderni, che sembravano indicare il crollo imminente del capitalismo. In questo clima, Friedrich Engels, Karl Kautsky, Eduard Bernstein, Paul Lafargue, Georgij Valentinovi\u010d Plechanov, Antonio Labriola, Otto Bauer, Rudolf Hilferding ed altri elaborarono il cosiddetto marxismo ortodosso, secondo cui il crollo del capitalismo era inevitabile, ma poteva e doveva essere accelerato dalla lotta parlamentare. L'atteggiamento di questi socialisti era perci\u00f2 di attendismo e di ottimismo. Essi ritenevano di essere rimasti fedeli alle teorie marxiste, in cui per\u00f2 operavano una distinzione tra il fine ultimo del movimento (la societ\u00e0 senza classi) e gli obiettivi immediati della lotta (il cosiddetto programma minimo, ovvero suffragio universale e giornata lavorativa di otto ore) tipici del riformismo.\nUna seconda fase si avvi\u00f2 alla fine dell'Ottocento, quando il capitalismo usc\u00ec dalla crisi riorganizzato e vitale. Questo confutava la speranza in una prossima caduta del sistema e, inoltre, si era creato un ceto piccolo-borghese benestante. Questi mutamenti avvenuti nel sistema non erano stati previsti da Karl Marx e il fatto che il capitalismo non si fosse avviato alla crisi, ma fosse riuscito a superarla ed a evitare il crollo era ritenuto da taluni un errore nella teoria marxiana, dato che Marx aveva predetto che ci sarebbe stata una crisi nel sistema capitalistico. Da questa constatazione di fatto nacque in alcuni esponenti socialisti l'esigenza di una revisione delle stesse teorie marxiste. Questa corrente, pur sempre minoritaria, fu detta revisionismo ed ebbe il suo maggior esponente in Eduard Bernstein. Per Bernstein, in Marx c'erano ancora residui hegeliani nella dialettica che lo portavano a generalizzazioni eccessive che non tenevano conto della realt\u00e0 e creavano illusioni quali il crollo del sistema capitalista. Constata la vitalit\u00e0 del sistema borghese, i revisionisti sostennero perci\u00f2 un programma di riforme da attuarsi attraverso la lotta parlamentare.\nLa terza ed ultima fase della Seconda Internazionale viene individuata nel periodo successivo alla rivoluzione russa del 1905. Tale evento rilanci\u00f2 la prospettiva rivoluzionaria che non negava l'utilit\u00e0 delle riforme, ma affermava che esse non erano sufficienti ad ottenere l'emancipazione del proletariato. I gruppi rivoluzionari erano piccoli e molto divisi fra loro: si andava dalla sinistra radicale tedesca di Rosa Luxemburg ai bolscevichi di Vladimir Lenin, per passare dai tribunisti olandesi di Anton Pannekoek ai guesdisti francesi.\nL'Internazionale era fondamentalmente una federazione di partiti, cassa di risonanza delle diverse problematiche nazionali. Per dare un coordinamento ai partiti nazionali nel 1900 fu costituito a Bruxelles un ufficio permanente, il \"Bureau Socialiste International\". Ad esso si aggiunse nel 1904 la Commissione Interparlamentare Socialista, che avrebbe dovuto coordinare l'attivit\u00e0 parlamentare nei vari Paesi. Questi organi ebbero poca efficacia e la struttura federalistica della Seconda Internazionale favor\u00ec la sua dissoluzione, nel momento in cui i vari partiti nazionali dovettero confrontarsi con la realt\u00e0 della Grande Guerra.\nIl dibattito sulla guerra.\nNegli anni precedenti alla prima guerra mondiale l'Internazionale inizi\u00f2 a dividersi sulla posizione che i socialisti dovessero assumere nei confronti delle guerre.\nAi congressi di Stoccarda (1907) e Basilea (1912) la maggioranza dell'assemblea condann\u00f2 ogni guerra, in quanto guerra fra capitalisti, e, anzi, arriv\u00f2 ad affermare con convinzione che solo l'Internazionale era in grado di fermare la guerra. Promotori di questa posizione erano figure di riferimento della Seconda Internazionale come Jean Jaur\u00e8s, \u00c9douard Vaillant, Karl Kautsky e August Bebel. Questa scelta si tradusse in pratica in Italia nelle manifestazioni contro la guerra di Libia organizzate nel 1911 a Forl\u00ec dall'allora esponente del socialismo massimalista Benito Mussolini.\nAi congressi erano tuttavia emerse posizioni diverse, sebbene minoritarie. Da un lato si ponevano quanti solidarizzavano con le ragioni che i propri Paesi portavano avanti sul tavolo diplomatico e che furono poi all'origine dell'esplosione del conflitto nel 1914. Si trattava di revisionisti tedeschi (Gustav Noske e Georg von Vollmar) e austriaci, i cui partiti erano ormai inseriti nel sistema parlamentare, ma anche di socialisti rivoluzionari italiani come Arturo Labriola, che aveva caldeggiato la conquista della Libia.\nDall'altro lato vi erano coloro che ritenevano che la guerra avrebbe accelerato la crisi del sistema capitalistico, avvalorando la teoria di Marx e spianando la strada alla rivoluzione. Questa posizione era forte soprattutto fra i delegati russi e polacchi, i quali avevano verificato come la guerra russo-giapponese avesse portato alla rivoluzione russa del 1905. Fra i principali fautori vi erano perci\u00f2 la polacca Rosa Luxemburg e il russo Vladimir Lenin. Costoro ritenevano che i socialisti dovessero opporsi alla guerra, ma dovessero anche utilizzare la crisi economica indotta dalla guerra per agitare gli strati popolari e far crollare il capitalismo.\nQuando per\u00f2 la guerra scoppi\u00f2 davvero, i partiti socialisti scelsero a maggioranza d'attuare una politica di tregua parlamentare e sindacale, chiamata \"Union sacr\u00e9e\" in Francia e \"Burgfrieden\" in Germania. Il culmine di questa politica si ebbe il 4 agosto 1914, quando quasi tutti i deputati socialisti ai parlamenti tedesco, austriaco, francese e inglese votarono i rispettivi crediti di guerra, cio\u00e8 l'emissione di titoli di debito pubblico per finanziare le spese militari. Questo atto di fedelt\u00e0 di ciascun partito socialista alla propria nazione contraddiceva alla radice l'esistenza dell'Internazionale Socialista, che perci\u00f2 cess\u00f2 di fatto di esistere.\nI successori.\nAl termine del conflitto vi fu il tentativo di Friedrich Adler, Karl Kautsky, Otto Bauer, Jean Longuet, Robert Grimm e di altri esponenti socialisti dell'area centrista di rifondare una nuova Internazionale proletaria che avrebbe avuto il solo scopo di ristabilire l'unit\u00e0 del proletariato sulla discriminante anticapitalista, favorendo una riunificazione di tutte le correnti del movimento operaio internazionale in una sola organizzazione. Venne cos\u00ec fondata, nel febbraio del 1921 a Vienna, l'Unione dei Partiti Socialisti per l'Azione Internazionale, detta anche Internazionale di Vienna o, spregiativamente, Internazionale \"2\u00bd\".\nNel 1951 venne costituita a Francoforte un'organizzazione che si reputava erede della Seconda Internazionale, l'Internazionale Socialista, chiaramente ispirata alla cultura del riformismo socialdemocratico."}
{"id": "298760", "revid": "10840", "url": "https://it.wikipedia.org/wiki?curid=298760", "title": "Seconda internazionale", "text": ""}
{"id": "298762", "revid": "93556", "url": "https://it.wikipedia.org/wiki?curid=298762", "title": "Albania caucasica", "text": "L'Albania caucasica era un regno dell'antichit\u00e0, situato approssimativamente nella regione del Caucaso occupata nel ventunesimo secolo dall'Azerbaigian.\nCaratteristiche.\nCol toponimo \"Alb\u00e0nia\" si indicavano, nella tradizione classica greca e latina, le regioni della Transcaucasia orientale (), collocate a occidente del Mar Caspio e a est dell'Iberia (pressoch\u00e9 l'odierna Georgia). Questa area corrisponde approssimativamente alla parte pi\u00f9 meridionale della repubblica russa del Daghestan e gran parte dell'attuale repubblica dell'Azerbaigian.\nStoria.\nIl paese, nel corso della sua storia, \u00e8 stato vittima dell'influsso imperiale da parte dell'impero partico ma anche dall'Impero romano, del quale fu vassallo dopo la campagna del luogotenente di Marco Antonio, Publio Canidio Crasso nel 37 a.C.; la sottomissione continu\u00f2 fino al III secolo d.C. La regione inoltre, durante l'epoca islamica classica, veniva chiamata col nome di Shirvan."}
{"id": "298765", "revid": "767487", "url": "https://it.wikipedia.org/wiki?curid=298765", "title": "Linn (B\u00f6zberg)", "text": "Linn (toponimo tedesco) \u00e8 una frazione di 129 abitanti del comune svizzero di B\u00f6zberg, nel Canton Argovia (distretto di Brugg).\nStoria.\nGi\u00e0 comune autonomo, 2013 \u00e8 stato aggregato agli altri comuni soppressi di Gallenkirch, Oberb\u00f6zberg e Unterb\u00f6zberg per ricostituire il comune di B\u00f6zberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "298772", "revid": "17654", "url": "https://it.wikipedia.org/wiki?curid=298772", "title": "Cane della Prateria", "text": ""}
{"id": "298775", "revid": "767487", "url": "https://it.wikipedia.org/wiki?curid=298775", "title": "Alain Caron", "text": "\u00c8 considerato un maestro del basso elettrico a sei corde.\nBiografia.\nNato a Saint \u00c9loi, in una famiglia di undici fratelli, Caron si avvicina alla musica da bambino studiando da autodidatta e seguendo i corsi per corrispondenza del maestro di improvvisazione Charlie Banacos. Pi\u00f9 tardi frequenter\u00e0 anche la rinomata Berklee College of Music. Al termine delle scuole medie inizia un tour per il Qu\u00e9bec con il gruppo di una delle sue sorelle. All'et\u00e0 di quindici anni scopre il jazz, passione che lo accompagna da allora.\nNel 1977 incontra il chitarrista Michel Cusson e con lui e Paul Brochu (batteria) forma \"Le Band De St Uzeb\" meglio conosciuti come \"Uzeb\". Gli Uzeb realizzano dieci album tra il 1977 e il 1992, registrati per lo pi\u00f9 dal vivo o in presa diretta.\nLe vendite totali superarono le 550.000 unit\u00e0. Con gli Uzeb Caron realizz\u00f2 anche tre videoclip.\nNel 1993 Caron intraprende la carriera solista con una propria band, \"Le Band\", con cui realizza cinque album.\nAlain Caron \u00e8 anche noto come turnista. Ha realizzato incisioni per diversi artisti, tra cui: Didier Lockwood, Leni Stern, Michel Donato, Hilario Duren, Sortie, WDR Orkestra, Gino Vannelli, Mike Stern, Frank Gambale ed altri.\n\u00c8 \"endorser\" di diverse case di produzione tra cui: Roland, Boss, LaBella, Seymour Duncan, Radial e l'italiana Mark Bass."}
{"id": "298780", "revid": "1798940", "url": "https://it.wikipedia.org/wiki?curid=298780", "title": "Gioviniano", "text": "Della sua vita si sa poco. Dopo alcuni anni di vita religiosa a Milano, seguendo un rigido ascetismo, nel 385 cambi\u00f2 repentinamente condotta: preoccupato per il dilagare nella Chiesa di ascetismo e monachesimo, and\u00f2 a Roma, cominciando a diffondere il proprio insegnamento e giustificando il suo comportamento con dottrine che scuotevano le fondamenta della morale cattolica, riguardante l'inutilit\u00e0 dei digiuni ascetici fatti senza fede e diventati ormai mero ritualismo, sostenendo che anche un banchetto pu\u00f2 servire allo scopo, purch\u00e9 alla fine si renda grazie al Signore; poi anche l'inutilit\u00e0 del celibato - col suo voto di castit\u00e0 -, che egli considerava un dono divino pari a quello del matrimonio, ma non ad esso superiore e che non costituirebbe, agli occhi di Dio, un titolo preferenziale; asser\u00ec che la santificazione consisteva semplicemente nel mantenimento della fede e non nell'accrescimento della grazia; neg\u00f2 infine la perpetua verginit\u00e0 di Maria. Fece molti proseliti, a Roma, Milano e Vercelli, che cominciarono a essere chiamati \"giovinianisti\" dai suoi avversari. Fu condannato dal concilio di Capua nel 391.\nSi difese con l'opera, andata persa, \"Commentarioli\". Girolamo tent\u00f2 di confutare le sue teorie nella sua opera \"Adversus Jovinianorum\", in due libri, con diverse citazioni bibliche. Sper\u00f2 nell'aiuto di Teodosio, ma questi lo band\u00ec da Milano, mentre Ambrogio, vescovo di Milano, confermava in un sinodo del 391 la sentenza di Roma. Pure Agostino d'Ippona lo combatt\u00e9 nel \"De bono coniugali\" e nel \"De sancta virginitate\"."}
{"id": "298787", "revid": "110157", "url": "https://it.wikipedia.org/wiki?curid=298787", "title": "Umiken", "text": "Umiken (toponimo tedesco) \u00e8 una frazione di 1\u00a0069 abitanti del comune svizzero di Brugg, nel Canton Argovia (distretto di Brugg).\nStoria.\nGi\u00e0 comune autonomo, nel 2010 \u00e8 stato aggregato al comune di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "298789", "revid": "392652", "url": "https://it.wikipedia.org/wiki?curid=298789", "title": "Ghirigoro", "text": "Il ghirigoro chiamato anche scarabocchio, \u00e8 un tipo di schizzo fatto di solito mentre l'attenzione della persona \u00e8 occupata a fare altro. Ghirigoro \u00e8 infatti un termine aulico, ricercato, che indica un'intrecciatura bizzarra di linee fatta con uno strumento da disegno. In arte assume per\u00f2 un'accezione differente intendendo grovigli oppure intrecci lignei per esempio viticci, ecc. Ogni segno o lavoro pi\u00f9 o meno con un giro \u00e8 un ghirigoro. Mentre uno scarabocchio \u00e8 una macchia d'inchiostro fatta scrivendo, che sembra uno scarabeo sulla carta.\nGli scarabocchi o ghirigori sono disegni semplici che possono avere significati concreti di qualcosa o potrebbero essere solo forme astratte.\nEsempi stereotipati di scarabocchi o ghirigori si trovano in quaderni di scuola, spesso ai margini, disegnati da studenti che sognano a occhi aperti o che perdono interesse per le lezioni. Altri esempi comuni di scarabocchi sono disegnati durante le conversazioni telefoniche, se carta e penna sono disponibili.\nGeneri popolari di scarabocchi o ghirigori includono caricature di professori o di compagni di scuola, famose star del cinema o della TV, personaggi dei fumetti, esseri immaginari, paesaggi, forme geometriche e dei modelli, texture, o animazioni disegnando una sequenza di scene in diverse pagine di un libro o un quaderno.\nIn base a uno studio di Shaaron Ainsworth e collaboratori pubblicato su \"Science\" gli scarabocchi servono a ordinare le idee."}
{"id": "298791", "revid": "4506", "url": "https://it.wikipedia.org/wiki?curid=298791", "title": "Rtfm", "text": ""}
{"id": "298794", "revid": "125013838", "url": "https://it.wikipedia.org/wiki?curid=298794", "title": "Risposta alla domanda fondamentale sulla vita, l'universo e tutto quanto", "text": "La risposta alla domanda fondamentale sulla vita, l'universo e tutto quanto \u00e8 un concetto espresso nella serie di romanzi di fantascienza umoristica di Douglas Adams, \"Guida galattica per gli autostoppisti\". In queste storie, per cercare la risposta, viene costruito un supercomputer chiamato Pensiero Profondo che, dopo un'elaborazione durata sette milioni e mezzo di anni, fornisce come responso \"42\".\nStoria.\nUn gruppo di scienziati, i cui componenti sono in realt\u00e0 la proiezione pandimensionale di una razza di esseri super-intelligenti esistenti su un piano dimensionale superiore, costruisce Pensiero Profondo, il secondo pi\u00f9 grande computer di tutti i tempi e di tutti gli spazi, per ottenere la risposta alla \"Domanda Fondamentale sulla Vita, sull'Universo e Tutto quanto\". Dopo un'elaborazione durata sette milioni e mezzo di anni, il computer fornisce come responso unicamente \u00ab42\u00bb, lasciando prima smarriti e immediatamente poi sbigottiti i committenti dell'impresa:\nIl computer informa quindi i ricercatori che progetter\u00e0 per loro un secondo computer, pi\u00f9 grande di s\u00e9 stesso, incorporando entit\u00e0 viventi come parti della sua matrice computazionale, affinch\u00e9 quest'ultimo possa calcolare e dire loro quale sia la \"Domanda\". Questo nuovo computer viene chiamato \"Terra\" ed \u00e8, secondo il libro, il nostro pianeta.\nPochi minuti prima della pubblicazione del risultato per\u00f2, i Vogon distruggono il computer, ossia la Terra, per creare un'autostrada iperspaziale (pi\u00f9 tardi nella serie, si scoprir\u00e0 che i Vogon sono stati assunti per distruggere la Terra da un consorzio di filosofi e psichiatri che temevano di perdere il lavoro qualora il significato della vita fosse divenuto di pubblico dominio).\nPoich\u00e9 sono gi\u00e0 prenotati per un giro di apparizioni nei talk show per rivelare la \"Domanda\", gli scienziati hanno assoluto bisogno di scoprirne il contenuto. Durante un incontro sul pianeta Magrathea con Arthur Dent (ultimo umano ad aver lasciato la Terra prima della sua distruzione, e quindi la parte della matrice che pi\u00f9 probabilmente contiene il risultato della ricerca), Frankie e Benjy rivelano un piano per estrarre la \"Domanda\" dal cervello di Arthur. Dato che questo significa rimuovere e sezionare il suo cervello, Arthur non approva il piano e riesce a scappare.\nSenza possedere un vero risultato, gli scienziati propongono di usare il verso \u00ab\"How many roads must a man walk down?\"\u00bb (che apre la canzone \"Blowin' in the Wind\" di Bob Dylan e che significa \u00ab\"Quante strade deve percorrere un uomo?\"\u00bb) come \"Domanda\" da rendere pubblica nei \"talk-show\" (ma solo dopo aver respinto la domanda \u00ab\"Che cos'\u00e8 giallo e pericoloso?\"\u00bb).\nAlla fine del libro \"Il ristorante al termine dell'Universo\" (secondo volume della \"Guida galattica per gli autostoppisti\"), Arthur Dent tenta di scoprire la \"Domanda\" estraendola dal suo subconscio, prendendo a caso da un sacchetto lettere del gioco dello Scarabeo; il risultato \u00e8 la frase: \u00ab\"Cosa ottieni se moltiplichi sei per nove?\"\u00bb. Nella prima versione radiofonica della storia, Arthur commenta cos\u00ec tale virtuale domanda fondamentale: \u00ab\"Ho sempre detto che c'era qualcosa di fondamentalmente sbagliato nell'universo\"\u00bb.\nAll'inizio del quarto libro per\u00f2, Arthur torna sulla Terra in un universo parallelo, e incontra Fenchurch, ragazza di cui si innamora immediatamente. Questa ragazza, concepita dai suoi genitori mentre erano in coda per prendere il biglietto alla stazione di Fenchurch, aveva capito, proprio prima che la Terra fosse distrutta dai Vogon, il modo di rendere l'intero Universo felice: aveva trovato la domanda. Sfortunatamente, questo elemento del supercomputer Terra \u00e8 stato mentalmente danneggiato dalla sostituzione della Terra, e perci\u00f2 Fenny (soprannome di Fenchurch) non si ricorda assolutamente la domanda. Per\u00f2 si innamora di Arthur, che si scopre aver acquisito gli strani poteri telepatici del suo amico Ford Prefect (un extraterrestre ricercatore per la Guida).\nLa spiegazione di Adams.\nIl 3 novembre 1993, a pi\u00f9 di dieci anni dalla pubblicazione della \"Guida\", Adams diede la seguente risposta, riguardo alla scelta del numero quarantadue, sul newsgroup alt.fan.douglas-adams:"}
{"id": "298795", "revid": "767487", "url": "https://it.wikipedia.org/wiki?curid=298795", "title": "Fratelli e sorelle", "text": "Fratelli e sorelle \u00e8 un film del 1992 diretto da Pupi Avati.\nTra gli interpreti Franco Nero, Paola Quattrini, Anna Bonaiuto, Luciano Federico, Lino Capolicchio e Stefano Accorsi.\nIn concorso al Festival di Venezia del 1992, tratta il tema della disgregazione della famiglia e della perdita dei valori.\nIl film segna il debutto di due giovani talenti del cinema Italiano: Luciano Federico e Stefano Accorsi che qualche anno dopo saranno di nuovo protagonisti insieme nel film \"Radiofreccia\" diretto da Luciano Ligabue.\nTrama.\nGloria scopre che il marito la tradisce con una sua allieva ventenne e scappa a St. Louis nel Missouri da sua sorella Lea portando con s\u00e9 i suoi due figli.\nFrancesco, il pi\u00f9 piccolo e sensibile dei due, cercher\u00e0 di tenere unita la sua famiglia mentre lentamente tutto gli si sfalda intorno."}
{"id": "298802", "revid": "256896", "url": "https://it.wikipedia.org/wiki?curid=298802", "title": "Callionymidae", "text": "La famiglia Callionymidae, comprende oltre 130 specie (ma alcune fonti ne indicano circa 180) di pesci marini perciformi, conosciuti comunemente come dragonetti.\nDistribuzione e habitat.\nQueste specie sono originarie della fascia tropicale dell'Indo-Pacifico. &lt;br&gt;\nNelle acque italiane sono presenti sei specie di callionimidi: \"Callionymus fasciatus\" dragoncello fasciato; \"Callionymus lyra\" dragoncello; \"Callionymus maculatus\" dragoncello macchiato; \"Callionymus pusillus\" dragoncello turchese; \"Callionymus risso\" dragoncello minore; \"Synchiropus phaeton\" dragoncello rosa. &lt;br&gt;\nL'habitat tipico \u00e8 quello dei fondali sabbiosi di lagune e reef, sporadicamente si possono trovare anche nelle barriere coralline.\nDescrizione.\nI Callionimidi presentano particolari caratteristiche anatomiche come un corpo cilindrico, affusolato, con occhi sporgenti sulla testa spinosa. La pelle non \u00e8 coperta da squame, ma protetta da uno spesso strato di muco, in alcune specie maleodorante o addirittura velenoso. &lt;br&gt;\nLa pinna dorsale \u00e8 doppia: la prima solitamente \u00e8 pi\u00f9 sviluppata e colorata, con 4-6 raggi robusti, la seconda \u00e8 composta da 6-10 raggi a punta forcuta. L'anale \u00e8 speculare alla seconda dorsale; le pinne pettorali e ventrali sono tondeggianti e robuste, la caudale rotonda. &lt;br&gt;\nMolte specie presentano un dimorfismo sessuale accentuato: maschi e femmine presentano colorazioni differenti e i maschi inoltre hanno dei filamenti sulle spine della prima pinna dorsale, peraltro pi\u00f9 sviluppata di quella delle femmine. \"Synchiropus rameus\" presenta questi caratteri estremamente accentuati. &lt;br&gt;\nLa specie pi\u00f9 grande, \"Callionymus gardineri\", raggiunge una lunghezza di 25 cm e la pi\u00f9 piccola (\"Callionymus sanctaehelenae\") raggiunge appena i 2 cm.\nLa famiglia dei Draconettidae pu\u00f2 essere considerata \"sorella\" in quanto entrambe le famiglie hanno caratteristiche molto simili; tuttavia questi pesci sono notturni e difficilmente sono stati studiati a fondo come i Callionimidi. Anche la famiglia dei Gobiidae \u00e8 evolutivamente molto vicina.\nComportamento.\nI maschi hanno carattere fortemente territoriale e sono aggressivi con i conspecifici.\nRiproduzione.\nL'accoppiamento \u00e8 a fecondazione esterna, i pesci nuotano ventre contro ventre verso l'alto, il maschio tiene la femmina con le larghe pinne pettorali: uova e sperma vengono emessi contemporaneamente. Le uova fecondate sono disperse nelle acque, diventando per un certo periodo di tempo parte del plancton.\nAlimentazione.\nI Callionimidi si cibano di piccoli molluschi, crostacei e invertebrati che scovano nella sabbia, mentre si muovono nel loro modo tipico, procedendo a scatti tastando il fondo con le pinne ventrali.\nAcquariofilia.\nIl genere \"Synchiropus\" accomuna specie splendidamente colorate, di grande interesse tra gli acquariofili; la specie pi\u00f9 conosciuta \u00e8 \"Synchiropus splendidus\", chiamato Pesce mandarino, dalla vistosa ed attraente livrea blu e verde e dal muco velenoso per l'uomo e per gli altri abitanti della vasca."}
{"id": "298809", "revid": "6923", "url": "https://it.wikipedia.org/wiki?curid=298809", "title": "Metodologia di sviluppo del software", "text": "In informatica una metodologia di sviluppo del software \u00e8 una suddivisione del processo di sviluppo del software ideata per ottimizzare le varie fasi dello stesso.\nSecondo una suddivisione recente le varie metodologie possono essere divise in:\nQuesta suddivisione tende a mettere in rilievo le ultime rispetto alle altre due, tuttavia le prime due sono quelle pi\u00f9 diffuse."}
{"id": "298812", "revid": "767487", "url": "https://it.wikipedia.org/wiki?curid=298812", "title": "Natalio Mangalavite", "text": "Vive e lavora in Europa da pi\u00f9 di 20 anni.\nIn Italia ha collaborato con artisti come Fabio Concato ed Ornella Vanoni, con la quale ha suonato per pi\u00f9 di 15 anni, ed ha inciso dischi con Javier Girotto (\"Colibr\u00ec\") e Peppe Servillo (voce solista degli Avion Travel) dal titolo \"L'amico di Cordoba\". pi\u00f9 recentemente\" Futbol\". Con Fabrizio Bosso \"Sol\" e tante altre collaborazioni nel mondo pop, jazz e etnico.\nNel 2002 ha partecipato come insegnante al reality show musicale di Italia 1 che cercava nuovi talenti canori, Operazione Trionfo."}
{"id": "298816", "revid": "479409", "url": "https://it.wikipedia.org/wiki?curid=298816", "title": "Locomotiva FS E.404", "text": ""}
{"id": "298824", "revid": "1318658", "url": "https://it.wikipedia.org/wiki?curid=298824", "title": "Teatro dell'opera e del balletto di Novosibirsk", "text": "Il Teatro dell'opera e del balletto di Novosibirsk () \u00e8 il pi\u00f9 importante teatro in Siberia e uno dei pi\u00f9 importanti teatri in Russia.\nLo stabile \u00e8 il pi\u00f9 grande edificio teatrale in Russia, si trova nella piazza centrale di Novosibirsk ed \u00e8 il simbolo principale della citt\u00e0. Dopo la recente ricostruzione (2005) il teatro possiede l'equipaggiamento pi\u00f9 moderno in Russia in materia di impiantistica e scenotecnica.\nLa denominazione ufficiale completa \u00e8 \"Teatro statale accademico dell'opera e del balletto di Novosibirsk\" (in russo: \u041d\u043e\u0432\u043e\u0441\u0438\u0431\u0438\u0440\u0441\u043a\u0438\u0439 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0430\u043a\u0430\u0434\u0435\u043c\u0438\u0447\u0435\u0441\u043a\u0438\u0439 \u0422\u0435\u0430\u0442\u0440 \u043e\u043f\u0435\u0440\u044b \u0438 \u0431\u0430\u043b\u0435\u0442\u0430).\nL'edificio e la sua storia.\nLa costruzione principale del teatro \u00e8 la grande cupola larga 60 metri e alta 35 metri, poggia direttamente sulle fondazioni, non ha contrafforti o travate al suo interno. Lo spessore medio \u00e8 8\u00a0cm, e, in rapporto, \u00e8 pi\u00f9 sottile del guscio di un uovo di gallina: la relazione fra lo spessore della cupola ed il suo raggio \u00e8 inferiore a quella visibile in un uovo. All'esterno \u00e8 coperta con migliaia di lamelle metalliche.\nSotto la cupola c'\u00e8 la sala grande, progettata per ospitare 1.790 persone. Altre sale sono la sala da concerto (450 persone) e la sala piccola (150). La sala grande \u00e8 decorata da una galleria con statue in stile classico. Di fronte alla cupola c'\u00e8 lo spazioso foyer e dietro c'\u00e8 la scena grande, profonda 30\u00a0m e con le barre ad altezza di 30 metri. Dietro alla scena ci sono tre ali: destra, sinistra e anteriore. La superficie complessiva dei locali del teatro \u00e8 di 11.837 m\u00b2 e il volume dell'edificio \u00e8 294.340 m\u00b3. Per questa grandezza il teatro \u00e8 chiamato anche \"Colosseo siberiano\".\nL'attrezzatura del teatro \u00e8 la pi\u00f9 recente in Russia, dotata di moderni meccanismi di scena e c'\u00e8 ampio utilizzo di attrezzatura elettronica, unita in una rete locale di computer. Tutti i nuovi sistemi elettronici furono installati durante la ricostruzione negli anni 2004-2005 (vedi sotto). Nella sala grande, la buca d'orchestra pu\u00f2 salire, scendere e voltarsi. Per migliorare l'acustica, nel soffitto sospeso, nel sipario e nelle sedie sono utilizzati materiali fonoassorbenti.\nIntorno all'edificio c'\u00e8 un giardino pubblico che si estende per un'area di 200 per 400 metri. Davanti ad essa si trova un gruppo di sculture alte 10 metri che raffigurano Lenin, tre soldati dell'Armata Rossa e proletari insieme ai contadini. Secondo l'opinione di alcuni architetti, questo gruppo peggiora e nasconde la vista del teatro, e c'erano progetti di ricostruzione dell'area fra Piazza Lenin e il teatro per rilevare la bellezza propria dell'immagine dell'edificio.\nProgetto preliminare.\nNel 1925 l'autorit\u00e0 di Novosibirsk decise di costruire un nuovo edificio per il teatro. Il progetto per il teatro prevedeva che esso prendesse il nome di \"Gran teatro di Siberia\" (per analogia col Gran teatro a Mosca) e facesse parte di un pi\u00f9 ampio progetto chiamato \"La Casa della Scienza e della Cultura\", che prevedeva una costruzione di 8 edifici connessi insieme, di cui il teatro avrebbe fatto parte. Il complesso doveva includere un istituto di ricerca con un laboratorio e sale da conferenze, un museo industriale (anzich\u00e9 etnografico, come oggi), una pinacoteca e uno studio radiofonico.\nIl progetto iniziale dell'edificio, 1931.\nIl primo progetto dell'architetto A. Grinberg e dell'artista M. Kurilko si chiamava \"Teatro sintetico panoramico-planetario a Novosibirsk\".\nIl progetto era nello stile costruttivista, modernista come tutti gli edifici dedicati alle arti negli anni venti nell'URSS. Il progetto stabil\u00ec la sala come gran anfiteatro capace di 3.000 persone con una parte della scena aggettante verso il centro della sala. La scena si trasformava in circo, e la cupola era utilizzata per la proiezione di film panoramici per avvolgere al massimo gli spettatori nell'azione. Nella scena c'era un circolo rotante e un altro nella scena posteriore, per provvedere al cambiamento delle scenografie e dell'azione scenica, e la cupola era usata anche per planetario. L'edificio poteva trasformarsi anche nella sala riunioni (del Partito Comunista) e poteva essere sede di manifestazioni: permetteva infatti l'entrata di colonne di manifestanti, automobili e perfino aeroplani.\nLa sede della costruzione attuale \u00e8 il centro della citt\u00e0, ma allora era al margine d'un bosco fitto. Il 22 maggio 1931 la costruzione cominci\u00f2. Fra il 1931 e il 1933 furono innalzate costruzioni di base, e poi nel 1933-1934 fu costruita la cupola.\nIl progetto del teatro fu rifatto profondamente diverse volte proprio durante la costruzione. I cambiamenti toccarono non solo la planimetria, ma anche la destinazione dell'edificio.\nIl Progetto definitivo, 1936.\nNel 1935 i progettisti furono accusati di aver creato un progetto che richiedeva ingenti fondi, troppi per la poca importanza di Novosibirsk. L'edificio fu ridisegnato dall'architetto V. Birkenberg e parzialmente ricostruito per essere meno costoso, e da quel momento fu destinato a essere solo un teatro. L'apparenza divent\u00f2 pi\u00f9 pomposa, non era pi\u00f9 costruttivista, ma nello stile tipico del periodo di Stalin. La sala fu ridotta fino alla capacit\u00e0 di 2.100 persone, e per migliorare l'acustica fu costruito un controsoffitto sospeso (in precedenza, il progetto prevedeva che proprio la cupola fosse il soffitto della sala).\nFra 1936 e 1944 furono costruite le strutture interne e la scena.\nNegli anni della guerra nel teatro furono conservate molte opere d'arte dei musei di Mosca e San Pietroburgo, compreso quello dell'Ermitage.\nLa costruzione fin\u00ec il 12 maggio 1945.\nRistrutturazione, 2004-2005.\nL'attrezzatura del teatro, soprattutto i meccanismi obsoleti della scena, richiesero una riparazione a partire dagli anni ottanta. Alcuni lavori minori iniziarono nel 1986 e procedettero a singhiozzo causa mancanza di fondi, ma la decisione principale del Ministero di Cultura fu ammessa nel 2003: lo stato assegn\u00f2 infatti 1,5 miliardi di rubli (45-50 milioni di EUR) per i lavori.\nNel corso della riparazione furono eseguite le seguenti opere:\nDurante la ristrutturazione la compagnia and\u00f2 in tourn\u00e9e. Il teatro riapr\u00ec nel 2005.\nAttivit\u00e0 teatrale.\n1920-1944.\nIl teatro fu creato nel 1920 ad Omsk. Nel 1921, per il trasloco del \"Sibrevkom\" (\u0421\u0438\u0431\u0440\u0435\u0432\u043a\u043e\u043c, \u0421\u0438\u0431\u0438\u0440\u0441\u043a\u0438\u0439 \u0440\u0435\u0432\u043e\u043b\u044e\u0446\u0438\u043e\u043d\u043d\u044b\u0439 \u043a\u043e\u043c\u0438\u0442\u0435\u0442 - Comitato rivoluzionario siberiano), il teatro si trasfer\u00ec a Novonikolaevsk (Novosibirsk). Il teatro si chiamava \"Opera siberiana di Stato\", cominci\u00f2 il suo lavoro il 17 novembre 1922 con l'opera \"\"Russalka\" di Aleksandr Dargomy\u017eskij.\nDurante la guerra nell'edificio (ancora incompiuto) si esibirono i collettivi evacuati compresi:\n1944 - oggi.\nLa ricostituzione del teatro dopo la guerra cominci\u00f2 nel 1944 con l'ingaggio della compagnia, e il 12 maggio 1945, 3 giorni dopo la Giornata della Vittoria, il teatro apr\u00ec con la prima dell'opera di Michail Glinka \"Ivan Susanin\"\".\nL'opera, il balletto e l'orchestra del teatro eseguirono numerose tourn\u00e9e a partire dal 1957. Nel 1963 il teatro ricevette lo status di teatro \"accademico\", il primo in Siberia: era infatti l'unico teatro con compagnia e repertorio stabili.\nRepertorio.\nLa base del repertorio \u00e8 formata dalle opere e dai balletti classici russi e stranieri.\nLe opere straniere vengono cantate, secondo la tradizione mondiale, nella lingua originale:\nAnche i balletti principali sono quelli classici:\nIl teatro collabora con registi stranieri: il regista italiano Luca Veggetti allest\u00ec i balletti \"Tersicore\" e \"Don Giovanni\".\nMolte persone nella compagnia vinsero o ricevettero diplomi in concorsi teatrali. L'opera di Novosibirsk \u00e8 promotrice del progetto \"4 secoli dell'opera: l'Occidente - la Siberia - l'Oriente\". Questa maratona dei festival teatrali continu\u00f2 nel 1997-2000 sotto gli auspici dell'UNESCO.\nNel corso dei 60 anni di attivit\u00e0 furono allestite pi\u00f9 di 330 tra opere, balletti e spettacoli."}
{"id": "298837", "revid": "14691", "url": "https://it.wikipedia.org/wiki?curid=298837", "title": "Power chords", "text": ""}
{"id": "298839", "revid": "110157", "url": "https://it.wikipedia.org/wiki?curid=298839", "title": "Unterb\u00f6zberg", "text": "Unterb\u00f6zberg (toponimo tedesco) \u00e8 una frazione di 742 abitanti del comune svizzero di B\u00f6zberg, nel Canton Argovia (distretto di Brugg).\nStoria.\nGi\u00e0 comune autonomo istituito nel 1873 con la divisione del comune di B\u00f6zberg nei nuovi comuni di Oberb\u00f6zberg e Unterb\u00f6zberg e che comprendeva anche le frazioni di Alt-Stalden, Egenwil, Hafen, Kirchb\u00f6zberg, Neu-Stalden e Ursprung, 2013 \u00e8 stato aggregato agli altri comuni soppressi di Gallenkirch, Linn e Oberb\u00f6zberg per ricostituire il comune di B\u00f6zberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "298843", "revid": "21079", "url": "https://it.wikipedia.org/wiki?curid=298843", "title": "Base canonica", "text": ""}
{"id": "298850", "revid": "185138", "url": "https://it.wikipedia.org/wiki?curid=298850", "title": "Selmak", "text": ""}
{"id": "298852", "revid": "33689", "url": "https://it.wikipedia.org/wiki?curid=298852", "title": "Sacro Ordine dei Tagliapietre", "text": ""}
{"id": "298862", "revid": "125038309", "url": "https://it.wikipedia.org/wiki?curid=298862", "title": "Calimero", "text": "Calimero \u00e8 un personaggio dell'animazione pubblicitaria italiana, un pulcino \"piccolo e nero\". Appare per la prima volta nel \"Carosello\" della societ\u00e0 Mira Lanza: essendo caduto nella fuliggine si sporca, diventa nero e non viene pi\u00f9 riconosciuto dalla mamma. Vive qualche piccola avventura, nella quale rimane sempre colpito negativamente, ma grazie al detersivo pubblicizzato, \"Ava\", torna ad essere bianco, lindo e contento.\nStoria.\nCalimero appare per la prima volta in televisione il 14 luglio 1963. I diritti d'autore sono dei due fratelli Pagot, Nino e Toni, e di Ignazio Colnaghi, coautore di varie sceneggiature nonch\u00e9 voce italiana del personaggio. Il fumettista e animatore Carlo Peroni, all'epoca collaboratore dei fratelli Pagot, si \u00e8 attribuito la paternit\u00e0 del personaggio, tuttavia tale rivendicazione \u00e8 stata contestata dagli eredi di Nino e Toni Pagot e non ha avuto seguito. Calimero \u00e8 comparso originariamente nelle animazioni pubblicitarie create per la societ\u00e0 di detersivi Mira Lanza in \"Carosello\".\nLa notoriet\u00e0 di Calimero \u00e8 molto elevata per tutti gli anni sessanta e almeno fino alla met\u00e0 degli anni settanta, tanto da far entrare nel lessico collettivo sia il nome del personaggio, sia alcune frasi celebri come \"Eh, che maniere! Qui fanno sempre cos\u00ec, perch\u00e9 loro sono grandi e io sono piccolo e nero... \u00e8 un'ingiustizia per\u00f2\".\nOltre alle storie originali di Carosello, con questo personaggio sono stati realizzati 290 episodi a colori, doppiati in diverse lingue. In Giappone, poi, la Toei Doga con lo Studio Rever produsse una serie televisiva di 47 puntate tra il 1974 e il 1975, ed una seconda di 52 fra il 1992 e il 1993, in coproduzione con la RAI e le societ\u00e0 Telescreen Japan, TV Tokyo e Mitsui; ancora oggi Calimero \u00e8 un personaggio molto noto in Giappone come in Italia.\nIl personaggio di Calimero e i comprimari della serie hanno avuto e hanno ancor oggi un ruolo in numerose altre attivit\u00e0 promozionali e di merchandising oltre a quella originale, apparendo di volta in volta su articoli di abbigliamento e generi alimentari, accessori e prodotti scolastici, gadget, ecc.\nNel 2013 viene annunciata una serie TV dalla Alphanim da 104 episodi di 11 minuti ciascuno, e in Italia va in onda su Rai 2 a partire dal 25 marzo 2014 nel contenitore Cartoon Flakes. e nel 2015 anche su Disney Junior.\nCaratteristiche.\nL'ambientazione rurale delle storie \u00e8 coerente con l'origine veneta di Nino Pagot, sposatosi nella milanese Basilica di San Calimero, da cui prendeva il nome il pulcino nero.\nNel primo Carosello \u00e8 presentato come il quinto della covata di Cesira, una gallina veneta (che per\u00f2 lo disconosce \"perch\u00e9 \u00e8 nero\") e di Gallettoni, un gallo burbero (ma solo in apparenza). Completamente nero, in testa ha sempre l'uovo da cui si \u00e8 schiuso, ed un bel giorno vede un grosso cane dormiglione che inizialmente scambia per sua madre.\nCalimero affronta una serie di avventure in cui - nonostante il suo stato iniziale di \"brutto anatroccolo\" abbandonato dalla famiglia ed esposto alle cattive compagnie - non sempre il bene e la verit\u00e0 trionfano, nonostante la sua buona fede ed onest\u00e0. A riscattarlo alla fine \u00e8 la bont\u00e0 dell'olandesina della Mira Lanza, dimostrando che Calimero non \u00e8 nero, \"\u00e8 solo sporco!\". Il \"link\" si esplica con il celeberrimo slogan \"Ava, come lava!\"\nIl mondo di Calimero non \u00e8 apertamente ostile ma anzi confortevole anche se popolato di aguzzini primo tra tutti il furbo papero Piero o il saccente professor Gufo Saggio, che fanno da contraltare ai personaggi positivi come la fidanzata Priscilla e l'amico Valeriano. In periodo natalizio ogni disavventura termina con l'aiuto insperato di un personaggio in difesa del povero pulcino.\nLe storie delle serie successive al periodo di Carosello, pur essendo riprese in molti casi da queste, presentano in genere sceneggiature di maggior respiro grazie all'indipendenza dal messaggio pubblicitario. La lunghezza delle storie parte da 1,5 minuti degli spot iniziali fino ai 13 e 26 minuti dei film a colori pi\u00f9 recenti, dei quali esistono 290 episodi. \u00c8 da notare come in queste serie Calimero, invece, abiti in famiglia con la mamma, la gallina Cesira e il pap\u00e0 il gallo Gallettoni, che lo amano e accudiscono come loro figlio unico ed inoltre, a differenza di quanto avveniva al termine dei Caroselli, qui il personaggio non perde mai il nero dalle sue piume, ma rimane con questa colorazione come se fosse effettivamente cos\u00ec.\nIl personaggio, star indiscussa della pubblicit\u00e0 italiana, \u00e8 stato anche oggetto di critiche per delle caratteristiche che andavano oltre l'immagine del brutto anatroccolo, agganciandosi invero a luoghi comuni regionalistici nonch\u00e9 razzisti, attraverso l'accento veneto e il colore stesso del pulcino, un clich\u00e9 che si stilizza in un altro personaggio di allora, una colf di colore che propone un olio dietetico e un \"forestiero\" alle prese con un vigile zelante, entrambi con la stessa dizione del pulcino.\nCuriosit\u00e0 musicale: una delle sigle delle serie di Calimero pu\u00f2 vantare la collaborazione, per testi e arrangiamenti, di autori come Luciano Beretta e Carmelo La Bionda. Si devono a quest'ultimo i giri di archi stile Disco music anni settanta presenti nella sigla , mentre la sigla dell'omonima serie animata \"Calimero\", cantata da Cristina D'Avena e nota anche come \"Calimero Dance\" per via dell'omonimo ritornello, \u00e8 composta dal cantautore Franco Fasano.\nC'\u00e8 stata anche un'altra sigla, \"Io son Calimero!\", scritta da Marcello Marrocchi e cantata da Marco Pavone con lo stesso Colnaghi."}
{"id": "298864", "revid": "104458", "url": "https://it.wikipedia.org/wiki?curid=298864", "title": "Effingen", "text": "Effingen (toponimo tedesco) \u00e8 un comune svizzero di 593 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nIstituzioni, enti e associazioni.\nA Effingen ha sede l'associazione ecologica Ecopop.\nInfrastrutture e trasporti.\nEffingen \u00e8 servito dall'omonima stazione sulla B\u00f6zbergbahn (linea S12 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "298865", "revid": "12290", "url": "https://it.wikipedia.org/wiki?curid=298865", "title": "Dogi di Venezia", "text": ""}
{"id": "298868", "revid": "767487", "url": "https://it.wikipedia.org/wiki?curid=298868", "title": "Alex James (musicista)", "text": "\u00c8 il bassista dei Blur, una rock band inglese, e anche dei Fat Les.\nAmato da molti fans per il suo stile \"glamorous\" (frangetta, sigaretta perenne, aria da star), Alex James ha inizialmente ricoperto un ruolo marginale nella band. Il basso, infatti, non era la base su cui venivano impostare le canzoni del quartetto di Colchester, ma col tempo (e soprattutto con l'addio di Coxon) il sound dei Blur (diventato trio) ha valorizzato la tecnica di Alex James.\n\u00c8 l'unico componente della band a non provenire da Colchester. Conobbe Graham Coxon al Goldsmith's College, dove i due studiavano, e venne presentato a Damon Albarn e Dave Rowntree, che al tempo facevano parte di un gruppo chiamato Circus. Si un\u00ec alla prima formazione dei tre, i Seymour, nel 1989. Il gruppo successivamente prese il nome di Blur.\nPur essendo coinvolto in alcuni progetti paralleli, James non ha prodotto materiale come solista. Nel 1998 ha formato i Fat Les insieme a Keith Allen, Damien Hirst ed altri, ed ha realizzato con questo gruppo il singolo \"Vindaloo\", inciso per il Campionato del Mondo di calcio del 1998. Il singolo raggiunse la posizione numero 2 delle classifiche inglesi. Ha lavorato in un altro progetto chiamato Me Me Me con Stephen Duffy, ed ha partecipato alla stesura di alcuni pezzi per Marianne Faithfull e Sophie Ellis-Bextor. Con la Bextor ha collaborato per un paio di pezzi (come produttore e bassista in \"Move this Mountain\" e \"I Believe\") dell'album di debutto della cantante inglese, \"Read My Lips\". Nell'album \"Shoot from the Hip\" (sempre della Bextor) ha collaborato al pezzo \"Love is it Love\", ed anche in questo caso ha suonato le parti di basso. Ha anche fondato con la cantante Betty Boo il duo chiamato WigWam.\nAlex James scrive per i giornali The Independent e The Observer, nonch\u00e9 per The Idler e Q Magazine. \u00c8 anche interessato all'astronomia ed ai viaggi nello spazio. Questo \u00e8 riscontrabile anche nel pezzo \"Far Out\" nell'album \"Parklife\", dove lo stesso James canta elencando una serie di pianeti e di stelle.\nAlex James \u00e8 inoltre protagonista e ideatore del documentario \"Ho sniffato un milione di euro\" che parla del suo viaggio sulle tracce della filiera produttrice della cocaina in Colombia. Essendo stato un cocainomane e sottoposto per tutto il viaggio alle tentazioni della polvere bianca, visita i laboratori della droga, intervista i sicari, incontra spacciatori, i coltivatori, trafficanti e boss. Per sua stessa ammissione, Alex James \u00e8 stato un grande consumatore di cocaina, fino a vantarsi di spendere un milione di euro in coca, ogni anno.\nAlex James \u00e8 sposato con Claire Neate, una produttrice di video, e la coppia ha cinque figli: Geronimo, i gemelli Artemis e Galileo, Sable e Beatrix.\nAlex James \u00e8 stato anche ospite a Top Gear."}
{"id": "298872", "revid": "32536", "url": "https://it.wikipedia.org/wiki?curid=298872", "title": "Turgovia", "text": ""}
{"id": "298873", "revid": "118650004", "url": "https://it.wikipedia.org/wiki?curid=298873", "title": "Adorazione del Bambino (Spanzotti)", "text": "La parete di controfacciata della navata destra della chiesa di San Francesco a Rivarolo Canavese ci propone un affresco di notevoli dimensioni (2,7 per 2,9 metri) raffigurante il tema dell'Adorazione del Bambino. Si tratta di un'opera di Giovanni Martino Spanzotti considerata dalla maggior parte dei critici un'opera giovanile del pittore, che precede di poco il ciclo di affreschi sulla Vita di Cristo nella chiesa di San Bernardino ad Ivrea. Una datazione probabile si colloca dunque attorno al 1480.\nL'affresco - gi\u00e0 in pessime condizioni di conservazione - \u00e8 stato recentemente oggetto di un restauro conclusosi nel maggio 2016.\nDescrizione dell'opera.\nIl restauro ha riportato alla luce un pregevole fregio con frutti e rami intrecciati che inquadra la scena dell\"'Adorazione\".\nLa scena si svolge in uno spazio geometricamente segnato da colonne ornate a candelabre sormontate da un arco a tutto sesto ed \u00e8 disposta su due registri: al di sopra dell'altezza delle colonne \u00e8 collocato il coro degli angeli, nella forma di terzetti di putti dalla conformazione piuttosto abbondante ed i capelli fulvi. Il gruppo sulla sinistra ci mostra i tre angioletti intenti a far musica; nel gruppo al centro i puttini alati si mostrano - compunti ed un po' impacciati - in atteggiamento orante, mentre i tre sulla destra cantano un inno di lode avendo di fronte un cartiglio (ormai irrimediabilmente illeggibile). \u00c8 difficile dire da dove Spanzotti abbia tratto l'immagine di questi angioletti che visibilmente anticipano, con i capelli fulvi e lo sguardo birichino, quelli della \"Nativit\u00e0\" sulla parete di Ivrea.\nTra il registro superiore dell'affresco e le figure che, in basso, compongono la scena vera e propria dell\"'Adorazione\", si osserva il profilo ondulato di colline scure, rozzamente dipinte e, su di esse, motivi arborei il cui senso \u00e8 poco intelligibile: si tratta di probabili interventi di aiuti che non hanno altro scopo che di risolvere il problema dello sfondo.\nLa Madonna adorante ci appare come una ragazza adolescente: il suo sguardo dolcissimo si scioglie nella contemplazione del Bambino, mentre sulle spalle le cadono lunghi capelli di color ramato. Una semplice, umanissima intesa \u2013 lontana da forzature ideologiche - lega i due protagonisti. Un amplissimo manto turchino cinge l'intera figura della Madonna e si stende sul pavimento ad accogliere su un proprio lembo il corpo nudo e paffutello del Bambino, che ripaga lo sguardo della madre sollevando le braccine.\nFanno da corona alla scena sei figure di santi inginocchiati, con le mani variamente disposte nel segno della preghiera e con lo sguardo sereno e un po' intimidito di chi ha ricevuto una nuova gioia. Giovanni Testori cos\u00ec si esprime al riguardo:\nIl commento di Testori finalizzato a mettere in luce, nella poetica dello Spanzotti, la \"nobilit\u00e0 umana, anzich\u00e9 umanistica; il fatto riportato alle sue proporzioni reali e quotidiane, contro il fatto dilatato dall'iperbole\" non considera un aspetto essenziale del dipinto: il senso dei cartigli che le varie figure in adorazione reggono. Pur essendo i caratteri gotici in larga misura definitivamente compromessi, il restauro ha consentito di riportare alla luce alcuni interessanti frammenti. \nChi sono i santi che popolano la scena?\nNel santo sulla sinistra \u00e8 spontaneo riconoscere - come spesso, ma non obbligatoriamente, prevede l'iconografia sacra\u00a0\u2013 la figura di San Giuseppe. Presso di lui, il santo con la tiara papale e una colomba sulla spalla \u00e8 inconfondibilmente Gregorio Magno, dottore della Chiesa. Gli altri, come si evince dalla mitra che portano in capo, sono santi vescovi. \nQuello centrale, con il manto verde, che congiunge le mani quasi a formare una capanna che protegga il corpo del Bambino, deriva da un cartone che Francesco del Cossa esegu\u00ec (1474) per la tarsia di Sant'Ambrogio nella Basilica di San Petronio a Bologna (cosa che vale confermare l'influenza che il pittore ferrarese ebbe sullo Spanzotti); mentre quello alla sua destra, con il manto rosso, ha una forte rassomiglianza con il Sant'Ubaldo del trittico spanzottiano della Sabauda (preso qui come modello per un diverso santo). \nIl restauro ha confermato un'ipotesi che alcuni critici avevano gi\u00e0 avanzata, che i tre vescovi pi\u00f9 prossimi al Bambino siano gli altri tre dottori della Chiesa (raffigurati secondo una iconografia del tutto insolita): i loro nomi diventati nuovamente leggibili certificano che, da sinistra a destra, si tratta di Sant'Ambrogio, Sant'Agostino e San Girolamo. \nLe sentenze dei loro cartigli sono finalizzate - come riusciamo a leggere in una lacunosa imitazione dell\"'Adorazione\" di Rivarolo presente a Rivara - a sostenere, con il loro prestigio e con la loro conoscenza teologica, il dogma, particolarmente caro ai francescani, della Verginit\u00e0 perpetua di Maria \nRiamane incerta l'identit\u00e0 dell'ultimo Santo Vescovo (quello pi\u00f9 a destra nella scena), sulla quale, in passato si erano fatte ipotesi poco credibili (quale la sua identificazione con il vescovo di Ivrea Warmondo). Quanto emerge dal recupero del cartiglio ed il senso generale della presenza dei santi vescovi portano all'ipotesi che possa trattarsi di , un altro importante esponente della Patristica che fu uno dei primi autorevoli sostenitori del dogma della Verginit\u00e0 perpetua di Maria.\nRetaggio.\nSi pu\u00f2 facilmente intuire quale fosse, nella modesta cultura pittorica del Canavese, l'impatto delle novit\u00e0 stilistiche che l'affresco di Rivarolo mostrava. Artisti minori presero subito a modello l\"'Adorazione\" per realizzare opere che ancor oggi vediamo in terra canavesana. Un esempio per tutti \u00e8 dato dall'affresco nella Cappella dei Tre Re sopra in Santuario di Monte Stella ad Ivrea."}
{"id": "298877", "revid": "21079", "url": "https://it.wikipedia.org/wiki?curid=298877", "title": "Moltiplicazione fra matrici", "text": ""}
{"id": "298879", "revid": "486946", "url": "https://it.wikipedia.org/wiki?curid=298879", "title": "Freyr (Stargate)", "text": ""}
{"id": "298881", "revid": "78273", "url": "https://it.wikipedia.org/wiki?curid=298881", "title": "ProgettoNordest", "text": ""}
{"id": "298882", "revid": "212348", "url": "https://it.wikipedia.org/wiki?curid=298882", "title": "Funtore covariante", "text": ""}
{"id": "298885", "revid": "212348", "url": "https://it.wikipedia.org/wiki?curid=298885", "title": "Funtore controvariante", "text": ""}
{"id": "298886", "revid": "1305772", "url": "https://it.wikipedia.org/wiki?curid=298886", "title": "Lemene", "text": "Il fiume Lemene (pronuncia ; \"Lemit\" in friulano) \u00e8 un fiume di risorgiva che scorre tra il Friuli-Venezia Giulia e il Veneto.\nLungo il fiume sorgono diversi punti d'interesse storico, artistico e naturalistico tra i quali i molini di Stalis a Gruaro e i molini del centro storico di Portogruaro.\nCaratteristiche.\nIl Lemene nasce nelle zone di risorgiva della pianura friulana occidentale, ad est di Casarsa, col nome di \"Roggia Versa\". Passato San Vito al Tagliamento, la Roggia Versa riceve le acque della \"Roiuzza\" e della \"Roggia di Gleris\", assumendo cos\u00ec il nome di Lemene. Successivamente le limpide acque scorrono fino ai molini di Stalis a Gruaro e poi a Portogruaro, dove riceve da destra la Roggia Versiola. Qui il fiume \u00e8 scavalcato dal caratteristico \"Ponte di Sant'Andrea\", nel punto in cui si trovano i due mulini quattrocenteschi simbolo della citt\u00e0. In seguito il Lemene riceve da destra il fiume Reghena. Dopo aver attraversato Concordia Sagittaria il fiume Lemene assume un andamento pi\u00f9 sinuoso e riceve da destra le acque del fiume Loncon. Poco oltre il Lemene confluisce nella Laguna di Caorle, le cui acque fluiscono nel Mar Adriatico tramite il canale Nicesolo.\nIl Lemene, essendo quasi totalmente alimentato da perenni acque di risorgiva ha una portata molto costante. Ci\u00f2 lo rende navigabile da Portogruaro sino alla foce nella Laguna di Caorle. Il suo maggior tributario \u00e8 il fiume Reghena. Considerevoli anche gli apporti ricevuti dal fiume Loncon, dalla Roggia Versiola e dalla Roggia di Gleris.\nAffluenti.\nIl fiume Lemene conta 9 affluenti.\nEtimologia.\nL'idronimo deriva probabilmente dal latino \"l\u012bmen\" \u2018soglia\u2019, \u2018limite\u2019."}
{"id": "298887", "revid": "1442080", "url": "https://it.wikipedia.org/wiki?curid=298887", "title": "Graham Coxon", "text": "Biografia.\nNato nel 1969 a Rinteln, nell'allora Germania Ovest, dove il padre Bob Coxon era di stanza come clarinettista e capobanda nell'esercito britannico.\nRitornato in patria, si trasfer\u00ec da bambino con tutta la famiglia a Spondon, vicino a Derby, durante il breve soggiorno nella cittadina delle West Midlands nasce la passione per il Derby County, squadra di cui \u00e8 tifoso.\nSuccessivamente si trasferisce a Colchester, nell'Essex dove cresce e incontra nel 1980 Damon Albarn alla Stanway School, allora noto come Stanway Comprehensive, all'et\u00e0 di 11 anni.\nNel 1988 Albarn (nel frattempo diventato membro dei Circus) e Coxon (che si unir\u00e0 alla band dopo aver rimpiazzato il loro chitarrista) incontrano al Goldsmiths College di Londra, Alex James, nell'ottobre di quello stesso anno ingaggiano Dave Rowntree alla batteria e, dopo aver licenziato altri due componenti della band a dicembre e integrato lo stesso James al basso, nascono i \"Seymour\" che cambieranno il nome in Blur dopo che un esponente della Food Records, Andy Ross, colpito dalla potenzialit\u00e0 della band decide di scritturarli per la sua etichetta obbligandoli per\u00f2 a cambiare nome.\nNel 1998 pubblica il suo primo album come solista dal titolo \"The Sky is Too High,\" mentre \u00e8 ancora componente dei Blur. Uscito dal gruppo, nel 2002, si dedica a tempo pieno alla carriera solista. Oltre alla chitarra \u00e8 in grado di suonare altri strumenti, tra cui la batteria ed il sassofono.\nTuttora ha diversi album pubblicati, di cui tre pubblicati quando era ancora un membro della band.\nNel corso della sua carriera ha sempre avuto divergenze con il front-man dei Blur, Damon Albarn per i pi\u00f9 svariati motivi, tra cui la sua forte dipendenza dall'alcol, attualmente risolta.\nPur essendo dotato dal punto di vista della tecnica (tra i suoi estimatori troviamo anche Jonny Greenwood dei Radiohead) manifesta spesso un carattere schivo e riservato, che lo induce a non voler troppo apparire. Il 9 dicembre 2008 annuncia la riunione con i Blur.\nTra il 2019 e 2021 collabora con i Duran Duran per la scrittura e la registrazione del quindicesimo album della band di Birmingham. Il 21 ottobre esce Future Past album arrivato al 3\u00b0 posto delle classifiche."}
{"id": "298888", "revid": "767487", "url": "https://it.wikipedia.org/wiki?curid=298888", "title": "Gallenkirch", "text": "Gallenkirch (toponimo tedesco) \u00e8 una frazione di 131 abitanti del comune svizzero di B\u00f6zberg, nel Canton Argovia (distretto di Brugg).\nStoria.\nGi\u00e0 comune autonomo, 2013 \u00e8 stato aggregato agli altri comuni soppressi di Linn, Oberb\u00f6zberg e Unterb\u00f6zberg per ricostituire il comune di B\u00f6zberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "298893", "revid": "287204", "url": "https://it.wikipedia.org/wiki?curid=298893", "title": "Veikko Hakulinen", "text": "Vincitore di tre titoli olimpici, validi anche come titoli iridati, e di altri tre titoli mondiali nello sci di fondo, a fine carriera si dedic\u00f2 al biathlon, riuscendo anche in questo caso a conquistare allori internazionali.\nHa gareggiato nella sua carriera per diverse societ\u00e0 sportive, tra le quali , Valkeakosken Haka, J\u00e4ms\u00e4nkosken Ilves, Evon Mets\u00e4pojat, .\nBiografia.\nCarriera nello sci di fondo.\nAi VI Giochi olimpici invernali di vinse la 50\u00a0km in 3 ore, 33 minuti e 33 secondi, un tempo entrato nella storia dello sci e sottolineato con enfasi da tutta la stampa finlandese: ogni testata dedic\u00f2 una pagina intera all'impresa. Ai successivi Mondiali di Falun del 1954 ottenne quattro medaglie, due ori e due argenti, e ai VII Giochi olimpici invernali di collezion\u00f2 un altro oro e due argenti.\nI Mondiali di Lahti 1958 lo videro ancora protagonista con tre medaglie, una per ogni metallo, risultato bissato agli VIII Giochi olimpici invernali di . Dopo il bronzo nella 15\u00a0km e l'argento nella 50\u00a0km, riusc\u00ec a conquistare l'oro grazie a una straordinaria ultima frazione nella 4 x 10\u00a0km: Hakulinen rimont\u00f2 e super\u00f2 il norvegese H\u00e5kon Brusveen, pi\u00f9 accreditato di lui nelle distanze brevi avendo gi\u00e0 vinto l'oro nella 15\u00a0km, e trascin\u00f2 la staffetta finlandese verso un'inseprata vittoria. Tutti i suoi titoli olimpici furono validi anche ai fini dei Mondiali.\nNel corso della sua carriera da fondista si aggiudic\u00f2 anche quattro Trofei del Salpausselk\u00e4 e nove titoli nazionali.\nCarriera nel biathlon.\nNei primi anni sessanta si dedic\u00f2 maggiormente al biathlon e gi\u00e0 ai Mondiali del 1963 a Seefeld in Tirol collezion\u00f2 importanti risultati: sesto nella 20\u00a0km e medaglia d'argento nella gara a squadre. Fu quindicesimo nella 20\u00a0km dei IX Giochi olimpici invernali di , sua quarta e ultima partecipazione olimpica.\nAltre attivit\u00e0.\nSergente dell'Esercito finlandese e, dopo il congedo, guardia forestale, Hakulinen oltre che nello sci nordico ha partecipato anche a competizioni di orientamento, sci orientamento, corsa campestre e canottaggio, a livello nazionale. e ha continuato a gareggiare anche una volta superata la sessantina; \u00e8 morto in un incidente stradale il 25 ottobre 2003, investito da un'auto mentre faceva jogging.\nRiconoscimenti.\n. Venne insignito della Medaglia Holmenkollen nel 1955 e del premio Pro Urheilu del ministero finlandese dell'Educazione e della Cultura nel 2000."}
{"id": "298894", "revid": "339392", "url": "https://it.wikipedia.org/wiki?curid=298894", "title": "Campionato del mondo di sci nordico 1954", "text": ""}
{"id": "298895", "revid": "339392", "url": "https://it.wikipedia.org/wiki?curid=298895", "title": "Campionato del mondo di sci nordico 1958", "text": ""}
{"id": "298897", "revid": "941701", "url": "https://it.wikipedia.org/wiki?curid=298897", "title": "Untervaldo", "text": "L'Untervaldo (de.: \"Unterwalden\"; fr.: \"Unterwald\"; rm.: \"Silvania\") \u00e8 una regione della Svizzera suddivisa nei cantoni Obvaldo (de.: \"Obwalden\"; fr.: \"Obwald\"; rm.: \"Sursilvania\") e Nidvaldo (de.: \"Nidwalden\"; fr.: \"Nidwald\"; rm.: \"Sutsilvania\").\nSituato al centro della Svizzera, a sud del Lago dei Quattro Cantoni, nel 1291 il territorio di Untervaldo sottoscrisse, insieme ai cantoni Uri e Svitto, il Patto eterno confederale.\nStoria.\nContrariamente ai due Basilea e ai due Appenzello, Nidvaldo e Obvaldo sembrano essere sempre state due entit\u00e0 distinte.\nGli antichi documenti in lingua tedesca utilizzano frequentemente la denominazione \"\"Unterwalden ob dem Wald\" (Untervaldo Soprasselva) e \"Unterwalden nit dem Wald\"\" (Untervaldo Sottoselva), che fino al 1999 furono anche le denominazioni ufficiali per i semicantoni. La selva (\"Wald\") evocata da questi toponimi \u00e8 il Kernwald.\nIl nome \"Untervaldo\" \u00e8 attestato per la prima volta nel 1304 come traduzione in tedesco dell'espressione latina \"inter silvas\" utilizzata, insieme a \"in intramontanis\", per indicare i beni conventuali situati nelle valli al di sopra (\"ob\") e al di sotto (\"nit\") della selva del Kernwald.\nSin dal 1291, nelle alleanze confederali Untervaldo disponeva di un solo voto, mentre i diritti erano ripartiti in ragione di due terzi per Obvaldo e un terzo per Nidvaldo.\nDal 1803, l'Atto di mediazione sanc\u00ec la divisione dell'Untervaldo in due semicantoni, uno \"sopra la selva\" (\"ob dem Wald\") e uno \"sotto la selva\" (\"nid dem Wald\"), con pari diritti.\nNella Costituzione federale del 1848 l'Untervaldo era riportato come un cantone diviso in due semicantoni: \u00abUnterwalden (sopra e sotto Selva)\u00bb. La Costituzione federale del 1999 ufficializz\u00f2 la divisione dell'Untervaldo in due cantoni (Obvaldo e Nidvaldo) che tuttavia, godono ciascuno di un solo seggio al Consiglio degli Stati e mezzo voto cantonale nelle votazioni popolari."}
{"id": "298903", "revid": "287204", "url": "https://it.wikipedia.org/wiki?curid=298903", "title": "Carrigaline", "text": "Carrigaline (\"Carraig U\u00ed Leighin\" in irlandese) \u00e8 una cittadina costiera della Contea di Cork, in Irlanda. \u00c8 situata nei dintorni del capoluogo Cork, 7 miglia a Sud-Ovest del centro cittadino e a 10 minuti in auto dall'aeroporto.\nLa sua popolazione attuale \u00e8 di circa 16\u00a0000 persone, con un incremento annuale di 400 unit\u00e0, grazie alle nuove nascite ed ai trasferimenti - dalle zone limitrofe quanto dall'estero (Italia compresa)- di famiglie in cerca di tranquillit\u00e0.\nDal 1986 Carrigaline \u00e8 gemellata con Guidel (Bretagna, Francia): tale iniziativa porta ad annuali scambi culturali di studenti e adulti.\nLa cittadina, spesso chiamata genericamente \"the village\" - ossia \"il paese, il villaggio\" - \u00e8 attraversata proprio nel suo nucleo centrale dal fiume Owenabue, che si apre verso la West Cork."}
{"id": "298904", "revid": "110157", "url": "https://it.wikipedia.org/wiki?curid=298904", "title": "Oberb\u00f6zberg", "text": "Oberb\u00f6zberg (toponimo tedesco) \u00e8 una frazione di 505 abitanti del comune svizzero di B\u00f6zberg, nel Canton Argovia (distretto di Brugg).\nStoria.\nGi\u00e0 comune autonomo istituito nel 1873 con la divisione del comune di B\u00f6zberg nei nuovi comuni di Oberb\u00f6zberg e Unterb\u00f6zberg e che comprendeva anche la frazione di Ueberthal, 2013 \u00e8 stato aggregato agli altri comuni soppressi di Gallenkirch, Linn e Unterb\u00f6zberg per ricostituire il comune di B\u00f6zberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "298906", "revid": "74801", "url": "https://it.wikipedia.org/wiki?curid=298906", "title": "Sixten Jernberg", "text": "Considerato il pi\u00f9 grande fondista della sua epoca e vincitore di quattro ori, tre argenti e due bronzi olimpici, ha a lungo detenuto il primato del maggior numero di medaglie nello sci di fondo ai Giochi olimpici.\nEra zio del saltatore con l'asta Ingemar, a sua volta atleta di alto livello.\nCarriera.\nNato a Lima (Malung-S\u00e4len) e specialista delle lunghe distanze, lavor\u00f2 come fabbro e taglialegna. Gareggi\u00f2 dal 1952 al 1954 vincendo 134 gare su 363 disputate; nel suo periodo di maggior successo, dal 1955 al 1960, disput\u00f2 161 gare, vincendone 86. Si aggiudic\u00f2 per due volte la Vasaloppet, nel 1955 e nel 1960.\nIn carriera prese parte a tre edizioni dei Giochi olimpici invernali, (2\u00b0 nella , 2\u00b0 nella , 1\u00b0 nella , 3\u00b0 nella staffetta), (2\u00b0 nella , 1\u00b0 nella , 5\u00b0 nella , 4\u00b0 nella staffetta) e (3\u00b0 nella , 5\u00b0 nella , 1\u00b0 nella , 1\u00b0 nella staffetta), e a tre dei Campionati mondiali, vincendo sei medaglie.\nMor\u00ec nel 2012 all'et\u00e0 di 83 anni.\nRiconoscimenti.\nNel 1960 venne insignito della Medaglia Holmenkollen e nel 1965 il Comitato Olimpico Internazionale gli confer\u00ec il Trofeo Mohammed Taher."}
{"id": "298909", "revid": "121611582", "url": "https://it.wikipedia.org/wiki?curid=298909", "title": "Anna Alegiani", "text": "Biografia.\nDiplomata nel 1980 al Laboratorio teatrale della Scaletta di Roma sotto la guida di Antonio Pierfederici, ha al suo attivo varie esperienze teatrali come protagonista e co-protagonista e dal 1985 al 1992 ha gestito a Roma un suo spazio teatrale \"La Ragnatela\" poi Artemide.\nNel 1990 ha formato la compagnia Artemide Verde con l'attore e regista Giancarlo Gori. Da allora la compagnia ha prodotto oltre sessanta spettacoli tra cui:\" Il servitore di due padroni\", \"Pucciniana\", \"Verso Damasco\", \"Marionette, che passione!\", \"I Menecmi\", \"Medea nera\", \"Apoteosi di Claudio\", \"L'asino d'oro\", \"Dialoghi con Michelangelo\", \"La locandiera (Goldoni)\", \"Isole\", \"Satyricon\", \" De Magia\", La congiura di Catilina, Ricordi di Marco Aurelio, e uno spettacolo sulla vita di Anna Magnani, \"Gemma Donati vedova Alighieri\", \"Sogno (ma forse no)\",\"La cortigiana\",\"Pirandello mon amour\", \"Cuori sdoppiati\", \"Maschera nuda\".\nHa ideato e realizzato varie manifestazioni tra cui, nel 1992 \"Goldoni autore d'Europa\", nel 1995 \"Medioevalia\" e nel 1997\"Miti e Dei\";2001-2003 Sinfonie di luce- Mercati traianei -Roma; Theatrum al teatro dal 2004 al 2011 nel sito archelogico del Teatro Marcello di Roma.\nDal 1996 al 2000 ha realizzato e curato le Sacre Rappresentazioni di Amatrice con il Comune e la Pro-loco.\nDal 1996 al 2013 dirige il Laboratorio teatrale \"Facciamo teatro\", con corsi e stage nelle scuole medie e superiori.\nIn televisione \u00e8 apparsa nelle fiction: Carabinieri(Mediaset),Il bello delle donne (Mediaset), Preferisco il paradiso Regia G.Campiotti (Rai), Permette?Alberto Sordi Regia Luca Manfredi(Rai) \n\" Effetto notte\" Regia Marco Bellocchio 2021 ( RAI). \u00c8 apparsa in alcuni spot pubblicitari televisivi.\nNel 2018 ha partecipato come protagonista al film \"Inattesa presenza\", regia di Giancarlo Gori."}
{"id": "298913", "revid": "339392", "url": "https://it.wikipedia.org/wiki?curid=298913", "title": "Campionato del mondo di sci nordico 1962", "text": ""}
{"id": "298914", "revid": "104458", "url": "https://it.wikipedia.org/wiki?curid=298914", "title": "Riniken", "text": "Riniken (toponimo tedesco) \u00e8 un comune svizzero di 1\u00a0478 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "298918", "revid": "21079", "url": "https://it.wikipedia.org/wiki?curid=298918", "title": "Spazio vettoriale duale", "text": ""}
{"id": "298919", "revid": "124703248", "url": "https://it.wikipedia.org/wiki?curid=298919", "title": "Marano Vicentino", "text": "Marano Vicentino (\"Mar\u00e0n\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\n\u00c8 situato nell'Alto Vicentino, ovvero in provincia di Vicenza.\nCorsi d'acqua\nMarano Vicentino \u00e8 attraversato da molti corsi d'acqua, sono citabili la Roggia Maestra, ossia il principale canale artificiale del paese, il Rio delle Pietre e i due pi\u00f9 importanti: Torrente Leogra e Torrente Timonchio, che confluiscono proprio nel territorio del Comune.\nStoria.\nToponimi.\nLe interpretazioni sull'etimologia del nome Marano sono discordanti: la pi\u00f9 accettata \u00e8 quella che lo riferisce al latino Marianus e quindi al nome proprio Marius.\nEpoca antica.\nIn epoca romana una strada proveniente da Vicenza passava per Marano e arrivava a Salzena (ora Santorso), una tra le pi\u00f9 ricche ville del Vicentino. Essa costitu\u00ec il cardine della centuriazione nell'Alto Vicentino. Questo significa che il territorio era organizzato a fini agricoli, caratterizzato dalla regolare disposizione, secondo un reticolo ortogonale, di strade, canali e appezzamenti destinati all'assegnazione a nuovi coloni, in genere i veterani delle guerre; questa destinazione comport\u00f2 la bonifica di terreni paludosi e la creazione di argini per contenere le piene torrentizie.\nLungo la linea ferroviaria sono state scoperte tombe di persone cremate in epoca romana, coperte da tegole. A Molina di Malo, che fino a tempi non lontani apparteneva a Marano, sono state rinvenute tombe di et\u00e0 imperiale.\nMedioevo.\nNon \u00e8 rimasta documentazione che attesti quanto avvenne in questo territorio durante il Basso Impero e l'Alto Medioevo; sicuramente, come fu per tutto il Vicentino, esso fu sottoposto alla dominazione dapprima dei longobardi, poi dei franchi e probabilmente sub\u00ec le scorrerie degli ungari, finch\u00e9 gli imperatori nel IX e X secolo lo diedero in possesso ai vescovi di Vicenza; questi, a loro volta, lo frazionarono e lo diedero in feudo a signori laici ed ecclesiastici.\nCos\u00ec fu anche per il territorio di Marano. Nel 1284 i fratelli Ecelino, Bonagiunta, Benincasa ed Enrico detto Bruto, figli di Enrico Signoreto da Marano ed essi stessi signori di Marano, acquistarono dal conte Beroardo di Schio e da suo figlio Alberto l'acqua della roggia, derivata dal torrente Leogra, per 500 libbre; il possesso e l'uso dell'acqua aveva un notevole valore, perch\u00e9 serviva non solamente per l'irrigazione dei campi, ma anche muovere mulini per la macinazione dei cereali, magli per la lavorazione del ferro e folli per la pettinatura della lana..\nLa chiesa di Santa Maria di Marano ha probabilmente origini molto antiche, documentate almeno dal 1186. Intorno al Mille essa era insignita della dignit\u00e0 pievana, era cio\u00e8 sede di un archipresbitero vicario del vescovo di Vicenza. La pieve \u00e8 citata in un documento del 1108, con il quale un certo \"\"gaudentius archipresbyter del plebe marani\" donava al monastero benedettino di San Felice tutti i suoi beni situati a Ignago, e in un altro del 1123 con cui papa Callisto II confermava alle monache di San Pietro in Vicenza \"synodus et plebes Marani cum quartesiis\"\". Con il tempo per\u00f2 essa perse importanza e nel 1303 essa era certamente sottomessa alla pieve di Malo, come risulta da un documento degli archivi vaticani.\nNel XIII secolo a Marano vi era una Compagnia di Battuti.\nVerso la met\u00e0 del Trecento, durante la dominazione scaligera, il territorio di Marano fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nMonumenti e luoghi d'interesse.\n- Chiesa di S.Maria Annunziata \n- Chiesetta di S.Maria \n- Chiesetta di S.Pietro, situata nella contrada di S.Pietro \n- Chiesetta di S.Barbara \n- Chiesetta di S.Fermo \n- Stadio comunale Pietro Berto, che ospita le partite casalinghe della squadra Silva Marano e dell'Alto Academy SSDRL \nGeografia antropica.\nNel comune di Marano Vicentino vi sono otto frazioni: Canova, Molinetta di Sopra, Mollette, San Fermo, San Pietro, Santa Maria, Villaraspa.\nEconomia.\nIl mais di Marano Vicentino.\nIl mais Marano (denominato anche \"Maranello\") \u00e8 una variet\u00e0 di mais selezionata all'inizio del Novecento nella zona di Marano Vicentino.\nSi distingue dalle altre variet\u00e0 per la limitata produttivit\u00e0 e l'intenso sapore della polenta con esso prodotta.\nNella zona di Vicenza tale mais era popolarmente denominato \"maranelo\" ricordando il luogo di origine.\nLe pannocchie hanno un colore rosso tendente all'arancione con chicchi dell'aspetto vetroso disposti con tipico andamento \"a spirale\" e generalmente non sono pi\u00f9 lunghe di 20 centimetri.\nViene attualmente coltivato nella zona di Marano Vicentino e dei comuni limitrofi da un gruppo di produttori aderenti al \"Consorzio di Tutela del Mais Marano\".\nAmministrazione.\nAltre informazioni amministrative.\nLa denominazione del comune fino al 1867 era Marano."}
{"id": "298926", "revid": "104458", "url": "https://it.wikipedia.org/wiki?curid=298926", "title": "Remigen", "text": "Remigen (toponimo tedesco) \u00e8 un comune svizzero di 1\u00a0066 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "298928", "revid": "33689", "url": "https://it.wikipedia.org/wiki?curid=298928", "title": "Professore Emerito", "text": ""}
{"id": "298931", "revid": "104458", "url": "https://it.wikipedia.org/wiki?curid=298931", "title": "R\u00fcfenach", "text": "R\u00fcfenach (toponimo tedesco) \u00e8 un comune svizzero di 854 abitanti del Canton Argovia, nel distretto di Brugg.\nStoria.\nDal suo territorio nel 1809 furono scorporate le localit\u00e0 di Lauffohr e Rein, divenute comuni autonomi; 1898 ha nuovamente inglobato Rein.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1900 con Rein):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "298937", "revid": "125729876", "url": "https://it.wikipedia.org/wiki?curid=298937", "title": "Edilizia", "text": "L'edilizia \u00e8 l'insieme delle tecniche e delle conoscenze finalizzate alla progettazione e realizzazione di una costruzione o pi\u00f9 specificatamente di un edificio.\nEtimologia.\nLa parola edilizia, come la parola \"edile\" deriva dal latino \"aedile\", a sua volta derivazione di \"aedes\" che significa \"casa\" o \"abitazione\", ma anche \"tempio\". La parola \"edificio\" ha la medesima radice \"aedes\" legata al suffisso \"ficium\" che significa \"fare\", \"costruire\", \"realizzare\".\nEdilizia e architettura.\n\u00c8 sotto il nome di edilizia che ricadono tutte quelle opere, lavorazioni e interventi che mirano a realizzare, modificare, riparare o demolire un edificio. Per edilizia si intende un'attivit\u00e0 essenzialmente tecnica e di processo produttivo; essa \u00e8 una componente del processo architettonico e pu\u00f2 essere scissa e facilmente distinta da questo. L'architettura ha una connotazione ben pi\u00f9 complessa di un semplice fatto edilizio; la sua determinazione avviene per l'esercizio paziente e meditato di discipline diverse in bilico tra tecnica e arte. \nNel gergo comune, il termine edilizia pu\u00f2 assumere significato dispregiativo (es. un fabbricato costruito con forme elementari, privo di ornamenti, giochi di volume o forme che catturino l'attenzione). Tale utilizzo del termine \u00e8 comunque errato, in quanto ogni edificio ha una sua 'componente edilizia'; alcuni di essi, con particolari caratteristiche qualitative (di composizione, ricerca sui materiali, inserimento urbano etc.) possono rientrare anche nella categoria delle architetture.\nOgni edificio \u00e8 un oggetto edilizio ma \u00e8 nello stesso tempo opera architettonica, bello o brutto che sia. L'edilizia sono i materiali e le tecniche costruttive, l'architettura \u00e8 la realizzazione attraverso l'uso di questi materiali e di queste tecniche di un nuovo spazio, definiamolo architettonico. Quindi, l'architettura attraverso l'edilizia realizza nuovi involucri, nuovi ambienti, pi\u00f9 genericamente l'ambiente costruito.\nProcesso edilizio.\nCon l'industrializzazione e la specializzazione sempre maggiore dell'edilizia si \u00e8 venuto a creare il concetto di \"processo edilizio\" identificato con i termini anglosassoni di \"Construction\" integrante le distinzioni di \"Design-Bid-Build\", \"Design-Build\" e \"Construction Management\".\nPer \"processo edilizio\" si intende tutta la sequenza delle operazioni, che riguardano la creazione, la realizzazione, l'uso ed il mantenimento di un'opera edilizia dalla sua progettazione iniziale, alla sua costruzione ed alla sua gestione per tutto il tempo di vita utile.\nLe fasi principali del processo sono: la Progettazione, la Costruzione, la Gestione e Manutenzione\nSettori.\nPer settori dell'edilizia si intendono delle parti delle lavorazioni che richiedono competenze specifiche per essere eseguite. Il settore pu\u00f2 essere definito anche mestiere. I settori dell'edilizia si individuano in due macrocategorie: edilizia pesante ed edilizia leggera, e possono essere descritti sommariamente di seguito:\nEdilizia pesante\nEdilizia leggera \nOpere collaterali di edilizia\nIl personale o le ditte che operano nel mondo dell'edilizia sono in genere specializzate in uno solo di questi settori, perch\u00e9 le competenze che bisogna acquisire sono talmente tante che difficilmente si riesce a essere maestri di pi\u00f9 mestieri, anche e soprattutto per la complicata questione normativa che coinvolge ciascun settore. Dal marzo 2018 UNI 11704 \u00e8 stata pubblicata la norma sulla qualifica del pittore edile che definisce il termine edilizia leggera, che \u00e8 l'ambito in cui opera il pittore edile, figura di riferimento che pu\u00f2 svolgere le competenze incluse nel mondo edilizia leggera. \nScienze e discipline correlate.\nLa scienza delle costruzioni si occupa della meccanica delle strutture (statica e cinematica) e ha l'obiettivo di fornire gli strumenti per il calcolo degli elementi strutturali che compongono l'ossatura di una costruzione. \u00c8 stata resa possibile dagli sviluppi dell'analisi matematica e della geometria differenziale nel corso del XVIII e del XIX secolo. Fino alla fine dell'Ottocento non veniva eseguito un dimensionamento delle strutture, ma ci si basava sull'esperienza e sulla tradizione costruttiva.\nL'\"Architettura tecnica\" che analizza gli organismi edilizi, nei loro aspetti fondativi di natura costruttiva, funzionale, tipologica e formale e nelle loro gerarchie di sistemi, tale analisi \u00e8 finalizzata ai temi della fattibilit\u00e0 del progetto e della rispondenza ottimale delle opere ai requisiti essenziali. Implicano la valutazione critica delle tecniche edili tradizionali ed innovative e la loro traduzione in termini di progettazione anche assistita e di procedimenti produttivi. Interessano sia le problematiche delle nuove costruzioni a varie scale dimensionali, sia quelle della conservazione, del recupero e della ristrutturazione dell'esistente.\nLa \"fisica tecnica\", che mette in relazione conoscenze teoriche con le tecniche per la realizzazione degli impianti di un edificio (elettrico, idrico di adduzione e di scarico, termico). Di particolare importanza \u00e8 la termodinamica, che permette di descrivere in che modo il calore passa dall'ambiente interno a quello esterno (e che di conseguenza permette di progettare al meglio la stratigrafia dei muri perimetrali, onde ridurre le dispersioni del calore d'inverno e del fresco d'estate). La fisica tecnica analizza anche le modalit\u00e0 di interazione tra sole, ambiente ed edificio, per studiare la migliore posizione delle finestre o la migliore inclinazione delle coperture.\nL'acustica \u00e8 un'altra scienza in stretto contatto con l'edilizia, soprattutto da quando si ritiene che l'inquinamento acustico sia molto influente sulla salute. L'acustica, nell'edilizia, studia come il suono si propaga da un ambiente all'altro, e permette di capire come ottenere il giusto grado di isolamento acustico soprattutto in relazione alle caratteristiche fisiche degli elementi dell'edificio che dividono le stanze, i diversi piani e, in generale, l'ambiente esterno da quello interno. Solo di recente si comincia a sentire il problema dell'inquinamento acustico: in Francia, per esempio, vi \u00e8 una legge che obbliga chi costruisce edifici a rispettare dei criteri di comfort acustico per i diversi locali.\nI consulenti acustici sono fondamentali nella progettazione di particolari ambienti, come i teatri: talvolta vengono eseguite simulazioni computerizzate per ottenere il migliore risultato geometrico per la propagazione del suono.\nL'illuminotecnica \u00e8 una disciplina (e non una scienza, perch\u00e9 non ha dei principi suoi, ma sfrutta quelli di altre scienze) di grande importanza nell'edilizia. Spesso, come l'acustica, viene considerata di secondaria importanza per la progettazione degli edifici. Si occupa delle modalit\u00e0 con cui la luce, sia naturale che artificiale, interagisce con gli ambienti, determinando, quindi, il comfort visivo. Esiste una normativa UNI (la 10380) che descrive quali devono essere i livelli di illuminamento medi per diverse tipologie di locali, classificate in base all'attivit\u00e0 che vi si svolge. L'illuminotecnica studia anche le diverse tipologie di apparecchi illuminanti e fornisce le indicazioni per poter scegliere la migliore lampada in relazione all'uso o all'effetto che si vuole ottenere. Il controllo della luce \u00e8 fondamentale per realizzare ambienti che garantiscano una elevata qualit\u00e0 del vivere.\nL'estimo \u00e8 la disciplina che permette di analizzare i costi legati alla realizzazione di una costruzione, o che permette di stimare il pi\u00f9 probabile valore di mercato di un edificio. \u00c8 legata all'economia, ed \u00e8 fondamentale per capire se un progetto pu\u00f2 essere realizzato o meno dal punto di vista economico: quindi, se sia conveniente intraprenderlo o no. Costruire un grattacielo nel deserto del Sahara sarebbe forse un'ottima prova di competenza tecnica, ma probabilmente il costo di realizzazione sarebbe talmente elevato paragonato al valore di mercato della costruzione ultimata da rendere svantaggiosa l'intera operazione.\nMolte altre scienze e discipline sono pi\u00f9 o meno legate all'edilizia: l'ecologia, la topografia e la geologia sono tra le pi\u00f9 importanti.\nArti e tecniche correlate.\nL'arte nell'edilizia ha un significato ben preciso: \u00e8 il modo corretto di portare a termine una lavorazione, secondo i dettami del buon costruire. Solo alcuni trattati descrivono il modo corretto di realizzare manufatti edili: tra i pi\u00f9 famosi il \"De architectura\" di Vitruvio o il \"De re aedificatoria\" scritto da Leon Battista Alberti nel pieno Rinascimento italiano. Tuttavia, le tecniche del buon costruire (l'arte del costruire) sono dettate principalmente dal buon senso di seguire le regole, semplici ma ferree, tramandate dai mastri operai ai loro apprendisti. L'arte di innalzare un semplice muro richiede la conoscenza dell'arte dell'impastare una buona malta, conoscendo i dosaggi di legante, acqua e eventuale inerte, della tecnica di allettare i mattoni in modo tale che collaborino attivamente alla portanza del muro, dell'arte e della tecnica di effettuare la rasatura del muro e, naturalmente, dell'arte e della tecnica di passare la pittura sullo stesso.\nQuando, in una descrizione di opere edili (come un capitolato), si richiede che una lavorazione venga \"realizzata a regola d'arte\" si fa riferimento proprio al fatto che si prevede che l'opera verr\u00e0 fatta seguendo tutte le precauzioni, le regole e, quindi, le tecniche del buon costruire relative a quel particolare manufatto, che pu\u00f2 essere una trave in cemento armato, un tramezzo, o anche la semplice ritinteggiatura di una vecchia parete. Ciascuna piccola opera edilizia, che, assieme a tante altre, permette di costruire edifici interi, ha le sue piccole grandi regole.\nFigure professionali.\nNel mondo dell'edilizia esistono diverse figure professionali, ciascuna con un proprio ruolo all'interno del processo produttivo.\nSi parte dal semplice operaio non qualificato, che \u00e8 impiegato per la corretta funzionalit\u00e0 del cantiere compiendo le lavorazioni pi\u00f9 disparate: dal trasporto dei sacchi di materiale alla pulizia del cantiere stesso. L'operaio qualificato, invece, \u00e8 quello in grado di realizzare specifiche lavorazioni. Ogni settore dell'edilizia ha il suo operaio qualificato per la realizzazione delle opere relative, e a capo di ogni mestiere c'\u00e8 sempre un maestro d'arte qualificato.\nA capo della squadra di operai in genere vi \u00e8 un capo mastro, con il quale in genere dialoga il direttore dei lavori, che \u00e8 la figura professionale responsabile della corretta esecuzione dei lavori in base al progetto approvato. Il direttore dei lavori \u00e8 un tecnico qualificato, in genere ingegnere, architetto, agronomo o geometra e il Perito Industriale Edile (Per. Ind.) e pu\u00f2 coincidere con il progettista.\nIl progettista \u00e8 il fautore del progetto, e riceve l'incarico dal committente dell'opera. Il progettista pu\u00f2 non essere un'unica persona, in quanto pu\u00f2 esservi chi ha fatto il progetto architettonico, chi il calcolo del cemento armato, chi la redazione manuale del disegno, chi l'espletamento delle pratiche amministrative, ecc."}
{"id": "298942", "revid": "1573940", "url": "https://it.wikipedia.org/wiki?curid=298942", "title": "Pituophis melanoleucus", "text": "Il serpente citello (Pituophis melanoleucus ()) \u00e8 un serpente della famiglia dei Colubridi, diffuso negli Stati Uniti d'America.\nDistribuzione e habitat.\nL'areale di questa specie si estende dalla Louisiana alla Florida, spingendosi a nord sino a Kentucky, Virginia e New Jersey."}
{"id": "298944", "revid": "1610933", "url": "https://it.wikipedia.org/wiki?curid=298944", "title": "Madonnetta", "text": "La Madonnetta \u00e8 una zona residenziale (zona \"O\" 44) del Municipio Roma X di Roma Capitale. Fa parte della zona urbanistica 13D Palocco, nella zona Z. XXXIII Acilia Sud.\nStrutture.\nLa Madonnetta ospita l'omonimo parco, estesissimo Punto Verde Qualit\u00e0 - contenente una moderna e attrezzata polisportiva, vasti prati finalizzati all'esercizio fisico, all'attivit\u00e0 ciclistica e al passeggio con cani. Altri siti caratterizzanti sono la chiesa di San Carlo da Sezze, il \"Centro di formazione giovanile Madonna di Loreto, Casa della Pace\" situato accanto alla parrocchia, e la piazza Umberto Cardani, dove \u00e8 conservata una piccola statua della Madonna.\nAttivit\u00e0.\nLa Madonnetta \u00e8 un centro dinamico, grazie soprattutto al contributo del locale comitato di quartiere che, con forti mobilitazioni, attira periodicamente la popolazione dell'entroterra del Municipio attraverso la promozione e l'organizzazione di periodici eventi, impegnati a 360 gradi, consistenti in opere di svago e sensibilizzazione ai temi ambiente, sicurezza, centralit\u00e0, valorizzazione delle risorse.\nEventi.\nIl parco della Madonnetta, in occasione del Carnevale, ospita una rassegna culturale patrocinata dal municipio di appartenenza e dalla Regione Lazio, consistente in esibizioni teatrali, attivit\u00e0 ludiche dei bambini delle scuole delle zone limitrofe, sfilate pedonali e ciclistiche in maschera, tutte incentrate sul tema del riciclaggio dei rifiuti.\nIl parco ospita annualmente attivit\u00e0 connesse alla Maratona di Ostia.\nAnnualmente la Madonnetta accoglie anche una gara ciclistica per le strade della zona, che si conclude nel parco Massimo Di Somma, dove \u00e8 stato ospite il sindaco Walter Veltroni.\nLa parrocchia, in occasione delle feste liturgiche, effettua invece processioni che attraversano l'intero quartiere."}
{"id": "298945", "revid": "1652134", "url": "https://it.wikipedia.org/wiki?curid=298945", "title": "Trattato di Versailles (1768)", "text": "Il trattato di Versailles fu stipulato il 15 giugno 1768 a Versailles tra la Repubblica di Genova e la Francia, firmato dal plenipotenziario genovese, Agostino Paolo Domenico Sorba, e dal ministro francese, il duca \u00c9tienne Fran\u00e7ois de Choiseul. In base al trattato la Repubblica di Genova autorizzava l'occupazione francese dell'isola di Corsica quale garanzia per i debiti contratti (pari a circa due milioni di lire genovesi) verso il re di Francia Luigi XV, il quale aveva gi\u00e0 inviato proprie truppe nella medesima isola a sostegno di Genova contro i C\u00f2rsi in rivolta. In compenso la Francia prometteva a Genova la definitiva restituzione entro tre anni dell'isola di Capraia, in quel momento occupata dai ribelli corsi.\nDi fatto Genova, gi\u00e0 in bancarotta, non era assolutamente in grado di onorare i suoi debiti, e quindi non avrebbe permesso di ottenere la restituzione dell'isola. Ciononostante il definitivo decreto di riunione della Corsica alla Francia fu firmato solo vent'anni pi\u00f9 tardi, nel 1789, a seguito di una duplice petizione presentata congiuntamente dal comune di Bastia e dagli abitanti di Ajaccio; fino a quel momento l'isola fu amministrata in via transitoria come \"patrimonio personale\" del re di Francia.\nIl trattato fu firmato da Agostino Paolo Domenico Sorba e Sebastiano Francesco Batini, con la mediazione del duca \u00c9tienne Fran\u00e7ois de Choiseul tra il doge Marcello Durazzo e il re di Francia Luigi XV.\nGli articoli del trattato di Versailles del 1768:\nArticolo 1.\nIl Re far\u00e0 occupare dalle sue Truppe le Piazze di Bastia, San Fiorenzo, Algaiola, Aiaccio, Calvi, Bonifazio, e le altre Piazze, Forti, Torri, o Porti situati nell\u2019Isola di Corsica, e che sono necessari alla sicurezza delle Truppe di S. M. ed allo scopo, che si hanno proposto il Re, e la Repubblica di Genova di togliere alli Corsi ogni mezzo di nuocere ai Sudditi, ed alle Possessioni della Repubblica.\nArticolo 2.\nLe Piazze, e Porti occupati dalle Truppe del Re, saranno posseduti da S. M. che vi eserciter\u00e0 tutti li diritti della Sovranit\u00e0, e le dette Piazze, e Porti, come i detti diritti gli serviranno, come di Pegno, o Cauzione colla Repubblica per le spese, che il Re sar\u00e0 obbligato di fare, tanto per occupare, che per conservare le dette Piazze, e Porti.\nArticolo 3.\nIl Re, e la Seren. Repubblica sono convenuti che l\u2019esercizio della Sovranit\u00e0 ceduto al Re per l\u2019Articolo precedente, sar\u00e0 intero ed assoluto, ma che frattanto, non dovendosi considerare che come un Pegno per le spese che S. M. far\u00e0 per l\u2019interesse della Repubblica, la detta Sovranit\u00e0 nelle mani del Re, non autorizzer\u00e0 S. M. a disporre delle Piazze o Porti di Corsica in favore di un Terzo, senza il consentimento della Repubblica.\nArticolo 4.\nIn conseguenza di ci\u00f2 il Re si obbliga di conservare sotto la sua Autorit\u00e0 e Dominio tutte le parti della Corsica, che saranno occupate dalle sue Truppe, fino a che la Repubblica ne domandi alla Francia la restituzione, e domandandola sia in istato di pagare le spese, che l\u2019attuale spedizione delle Truppe, ed il loro mantenimento in Corsica potranno occasionare, ben-inteso, che per qualunque somma impiegata in Corsica, dopo le stipulazioni del primo Trattato, le sole Piazze dovranno risponderne, e che oltre l\u2019occupazion Sovrana delle dette Piazze e Porti, la Seren. Repubblica non contrarr\u00e0, n\u00e9 potra contrarre col Re n\u00e9 debito, n\u00e9 alcun obbligo di compensazione.\nArticolo 5.\nSe nella successione dei tempi l\u2019Interiore dell\u2019Isola si [p. 3]sottomettesse alla Dominazione del Re, la Repubblica acconsente fin d'ora, che l'interiore resti assoggettato a S. M. in tutto, o in parte nell'istesso modo, e colle istesse condizioni stipulate negli Articoli precedenti per rapporto alle Piazze e Porti della Corsica.\nArticolo 6.\nSi obbliga il Re di rimettere a mani della Repubblica al pi\u00f9 presto che sar\u00e0 possibile, ed al pi\u00f9 tardi nel 1771 l'Isola di Capraia, attualmente in possesso dei Corsi.\nArticolo 7.\nDopo che le Piazze e Porti saranno a sua disposizione, si obbliga il Re di fare tuttoci\u00f2 che pu\u00f2 per far cessare le ostilit\u00e0 dei Corsi contro la Repubblica. Ma come egli \u00e8 impossibile di convenire avanti tempo sugli effetti di questa obbligazione, il Re promette alla Repubblica, che dal momento che le sue Truppe saranno in Corsica, S. M. tratter\u00e0 con tutto il rigore del diritto della Guerra ogni Corso che nuocer\u00e0 ai Sudditi della Repubblica tanto in mare, che per terra. La Repubblica per canto suo si obbliga di far cessare le ostilit\u00e0 contro dei Corsi, allorquando ne sar\u00e0 ricercata dal Re.\nArticolo 8.\n\u00c8 stato convenuto fra le due Potenze Contrattanti, che li bastimenti Barbareschi non saranno ammessi nei Porti, Rade, e Spiagge occupate dalle Truppe del Re in Corsica, che nei casi di necessit\u00e0 e di naufragio conforme alle leggi dell'Umanit\u00e0.\nArticolo 9.\nLi Nazionali Genovesi, e gli Individui Corsi saranno ristabiliti, e reintegrati nel possesso dei loro beni, che loro fossero stati confiscati, occupati, o detenuti a qualunque Titolo relativo ai passati Tumulti, per quanto sar\u00e0 o potr\u00e0 essere a disposizione del Re, facendo in modo S. M. che questo, non meno che per la libert\u00e0 degli Individui di quelli dell'una o l'altra parte i quali l'avessero perduta per motivo degli stessi tumulti, sia posto in esecuzione a tempo convenevole.\nArticolo 10.\nTutte le Concessioni particolari, Esenzioni, Franchigie, delle quali godeano in Terraferma alcuni Popoli, o Abitanti dell'Isola saranno aboliti, e S. M. prender\u00e0 in considerazione le indennizzazioni che potr\u00e0 accordare, specialmente agli abitanti di San Bonifazio, di Calvi, e San Fiorenzo.\nArticolo 11.\nSua Maest\u00e0 si obbliga di stabilire un metodo sicuro, e regolare per impedire la frode ed i Contrabandi, che i Bastimenti Corsi col Paviglione del Re potrebbero fare nei Porti, Golfi, Seni, e Spiagge della Serenissima Repubblica in Terraferma.\nArticolo 12.\nSi far\u00e0 un Inventario dell'Artiglieria Genovese, e Munizioni da Guerra, che si ritroveranno di spettanza alla Repubblica nelle Piazze di Corsica, e sei mesi dopo che [p. 4]ne sar\u00e0 entrato in possesso, il Re pagher\u00e0 la somma alla quale ascender\u00e0 l\u2019estimo di quei tali generi che ei vorr\u00e0 ritenere per se. Tutti gli Effetti, le Artiglierie, e Munizioni che il Re non prender\u00e0, a spese di S. M. saranno mandati a Genova; Si far\u00e0 ancora un Inventario dei Protocolli degli atti Civili, e Criminali, affinch\u00e9 ne possa constare in vista del convenuto nell\u2019Articolo 4.\nArticolo 13.\nIl Re si impegna di garantire autenticamente, ed in perpetuo li Stati che la Seren. Repubblica possiede in Terraferma a qualunque Titolo, e per qualunque Causa potessero essere attaccati o inquietati, e S. M. s\u2019impegna dell\u2019istessa Garanzia per l\u2019Isola di Capraia, quando sar\u00e0 rimessa alla Repubblica, conforme all\u2019artic. 6 del presente Trattato.\nArticolo 14.\nLa Giustizia e Polizia generale e particolare, e la Giustizia dell\u2019Ammiragliato saranno esercitate a nome del Re, e dagli Officiali di S. M. nelle Piazze, Porti, Terre, e Paesi, che saranno occupati dalle sue Truppe in Corsica a titolo di Pegno e Cauzione, come \u00e8 stato convenuto nell\u2019art. 2 del presente Trattato.\nArticolo 15.\nSua Maest\u00e0 stabilir\u00e0 in Corsica in tutto il tempo che le Piazze, Porti, e Terre dell\u2019Isola si troveranno sotto il suo Dominio li Diritti di Gabelle, di Aiuti, ed in generale tutti li diritti delle sue Ferme Generali, come altres\u00ec quelle imposizioni che giudicher\u00e0 convenevoli, ed il prodotto dei detti Diritti, ed Imposizioni, di cui si terr\u00e0 esatto registro, sar\u00e0 defalcato dalla somma che la Repubblica sar\u00e0 obbligata di rimborsare al Re, quando Essa vorr\u00e0 rientrare al Possesso della Corsica.\nArticolo 16.\nLe Ratificazioni del presente Trattato, spedite in buona forma, saranno Cambiate nello spazio di un mese, o al pi\u00f9 presto che si pu\u00f2, contando dal giorno della sottoscrizione del presente Trattato.\nIn fede di che Noi Ministri Plenipotenziari ec. abbiamo firmato ec.\nFatto a Versaglies li 15 giugno 1768.\nIl Duca di Choiseuil. \u2015 Augustino Paolo Domenico Sorba\nContesto storico.\nLa Corsica si trovava nell'orbita della Repubblica di Genova e poi sotto la sua diretta dominazione sin dal 1284.\nDurante il XVIII secolo Genova, ormai in piena decadenza, si trovava ad affrontare una lunga rivolta dei c\u00f2rsi, che miravano ad ottenere l'indipendenza della grande isola mediterranea.\nRidotta a controllare solo alcune piazzeforti e porti, la Repubblica dovette assistere persino all'autoproclamazione di un avventuriero tedesco, Teodoro di Neuhoff, a re di Corsica; proclamazione realizzata con l'appoggio della corona britannica che nel mar Mediterraneo, gi\u00e0 controllava Minorca e Gibilterra.\nIn Francia, dopo il disastro della battaglia di Ro\u00dfbach e le numerose disfatte nelle colonie, \u00c9tienne Fran\u00e7ois de Choiseul, successivamente alla testa della diplomazia e dei ministeri della guerra e della marina, cercava di finire rapidamente la guerra e frenare la caduta del potere francese su scala globale ed europea. Il trattato di Parigi (1763) conferm\u00f2 la sconfitta francese, con la perdita della Nuova Francia in Nord America e dei domini francesi in India a favore dei britannici, tranne Pondicherry, Karaikal, Yanam e Mahe.\nAgendo come segretario di Stato agli affari esteri di Francia, Choiseul mirava ad occupare posizioni strategiche nel Mediterraneo per opporsi, in tal modo, alla crescente potenza britannica ed evitare quindi un accerchiamento anche a sud, dove la Corsica occupa una posizione strategicamente importante.\nNello stesso tempo la situazione politica dell'isola era la pi\u00f9 fragile nello scacchiere mediterraneo: essa era gi\u00e0 oggetto delle mire inglesi e, conseguentemente, divenne un obbiettivo fondamentale e prezioso anche per il ministro francese.\nIncapace di opporsi da sola alla rivolta c\u00f2rsa, Genova, dopo aver ricevuto un sostegno non decisivo da parte delle truppe imperiali, si vide costretta ad appellarsi al re di Francia per ottenere truppe d'occupazione da inviare per reprimere la ribellione.\nChoiseul astutamente vide in questo appello l'occasione che aspettava per occupare l'isola senza rischiare di scatenare un nuovo conflitto europeo che la Francia in quel momento non avrebbe potuto sostenere.\nMigliaia di soldati francesi, per conto del governo genovese ed a sue spese, furono cos\u00ec inviati a presidiare le principali fortezze dell'isola contro i C\u00f2rsi che le assediavano.\nChoiseul cerc\u00f2 di tenere le truppe rinchiuse a guardia dei porti e delle fortezze c\u00f2rse piuttosto che impiegarle per attaccare e spazzare via la rivolta, atteggiandosi quasi a mediatore tra i C\u00f2rsi e Genova.\nNel giro di pochi anni, in una situazione di stallo e senza aver nulla ottenuto, l'antica Repubblica si trov\u00f2 indebitata verso il re di Francia al di l\u00e0 delle sue possibilit\u00e0 economiche.\nCos\u00ec Choiseul costrinse Genova a cedere i propri diritti sull'isola, in cambio della rinuncia da parte del re di Francia ai crediti che vantava presso Genova, e che si erano accumulati per una cifra di due milioni di lire d'argento.\nQuesto per\u00f2 non port\u00f2 all'immediato controllo dell'isola da parte della Francia, poich\u00e9 sar\u00e0 necessaria una nuova e pi\u00f9 corposa spedizione militare contro i C\u00f2rsi, nel maggio 1769."}
{"id": "298946", "revid": "287204", "url": "https://it.wikipedia.org/wiki?curid=298946", "title": "Gino Paolo Gori", "text": "Biografia.\nInizi\u00f2 a dipingere giovanissimo e presto una sua opera venne notata da Beppe Ciardi, che volle conoscere il giovane pittore e lo esort\u00f2 a continuare su quella strada intuendo le sue grandi potenzialit\u00e0. La sua prima mostra personale risale al 1932, presso la Societ\u00e0 Belle Arti di Firenze, e ottenne il pubblico riconoscimento dei pittori Plinio Nomellini e Luigi Michelacci. Gori non si accontent\u00f2 di quel primo successo e continu\u00f2 a studiare pittura iscrivendosi all'Accademia di belle arti di Firenze, sotto la guida di Felice Carena. Nel 1935, con la sua seconda mostra personale alla Galleria Firenze, fu consacrato pittore, oltre che dal pubblico anche dalla critica, che cominci\u00f2 a seguire con assiduit\u00e0 la sua attivit\u00e0. Dagli anni del dopoguerra, la sua ascesa fu costante, s\u00ec da farlo diventare pittore \"alla moda\". La sua pittura, pu\u00f2 inserirsi nel filone Neo-impressionista, e c'\u00e8 chi lo ha paragonato ad un Renoir italiano. Negli anni cinquanta sono stati molti i suoi soggiorni a Parigi ma la sua attivit\u00e0 di artista lo port\u00f2 spesso anche in Spagna, Grecia, Marocco, Turchia, Egitto e Russia.&lt;br&gt;\nI suoi soggetti pi\u00f9 famosi sono i cavalli, le carrozzelle fiorentine e gli asinelli (i famosi \"ciuchini\").&lt;br&gt;\nSarebbe tuttavia riduttivo a volerlo definire solo un pittore animalista. Infatti fu anche un eccellente pittore di nudi, ritratti e di paesaggi e numerose furono le sue mostre personali in Italia. Accademico della Legion d'Oro e dell'Accademia Tiberina. \nMostre Personali.\nLa sua Bibliografia \u00e8 vasta. Si trova in tutte le maggiori enciclopedie, annuari e cataloghi d'arte del 1900.\nMembro dell'Accademia Tiberina e della Unione della Legion d'Oro.\nNel 1970 in Campidoglio, riceve il Premio \u201cMedaglia d'oro\u201d per la Cultura Europea.\nSue opere si trovano in collezioni private in Italia, Giappone, Francia, Belgio, Germania, Spagna, U.S.A, Messico,\nInghilterra. E nel Museo Naradowe di Cracovia, alla Casa dell'Amicizia di Mosca, e al Consolato Italiano in Spagna.\nBibliografia.\nHumana, rivista d'arte e cultura, 1933;\nRicchezze italiche, 1933;\nHumana, rivista d'arte e cultura, 1933;\nPerseo, quindicinale di vita italiana, 1935;\nDizionario degli artisti contemporanei, Ed.Ist. Tipog. Editoriale, Mi, 1951;\nCatalogo della Prima mostra nazionale d'arte di Trieste, 1951;\nAnnuario artisti toscani, Ed.Montesi-Bonechi, 1952-53;\nArtisti Italiani viventi, Ed.Maggiore, Na, 1955-56-58;\nInternational directory of art, Berlin,IX edizione 1958;\nPoeti in vetrina, Ed. Il Fauno, Fi, 1959;\nAnnuario degli artisti, Ed.EDI, Roma, 1961-64;\nArtisti Italiani contemporanei, Ed.La Ginestra, Ar, 1961; Comanducci, Ed.Patuzzi, Mi, 1962, III Edizione;\nMutar d'ale-Antologia-Ed.Sandron, Fi, 1962;\nAnnuario della pittura italiana, Ed.Ist.Europeo dell'arte, Mi, 1967;\nGino Paolo Gori (monografia), Ed.Il Fauno, Fi, 1966;\nLa peinture italienne, Ed.Ist.Europeo storia dell'arte, Mi, 1967;\nArno sopra i ponti, Ed.Il Cenacolo, Fi, 1967;\nSintesi d'arte contemporanea italiana, Ed.Gerga, Lecce, 1967;\nLiriche religiose, Ed.Il Fauno, Fi, 1967;\nAnnuaire de l'art international, Ed.Max Fourny, Paris, 1968;\nLui chi \u00e8? Ed.Torinese, 1968;\nEnciclopedia SEDA della pittura moderna, Ed.SEDA, Mi, 1968 (I Edizione);\nPittori e pittura contemporanea, Ed.Il Quadrato, Mi, 1969;\nGli annali dei \"500\", Ed.Uff.dell'Accademia dei\"500\", Roma, 1969;\nGuida all'arte europea, Ed. Bugatti, Ancona, 1969;\nInternational Directory of art, Berlin, 1969 (X edizione);\nCatalogo Bolaffi d'arte moderna, Ed. Bolaffi, To, 1970 (anno IV);\nCatalogo delle quotazioni della pittura contemporanea, Ed. Piccioli,Mi,1970;\nTraguardi nell'arte, Ed. Lo Faro, Roma, 1970;\nGino Paolo Gori (nudi) monografia, Ed. Bugatti, Ancona, 1970;\nIl mercato artistico italiano 1800-1900, Ed. Nazionale,To, 1971;\nCome dipingono, Ed. Il Fauno, Fi, 1971;\nArchivio storico degli artisti, Ed. IEDA, Mi, 1971;\nFine art in Italy, Ed. Fine art, Mi, 1971;\nDizionario Comanducci, Ed. Patuzzi, Mi, 1972 (IV Edizione);\nArteguida internazionale, Ed. Lo Faro, Roma, 1973;\nAnnuaire de l'art international, Ed. Max Fourny, Paris, (1972-73);\nEco della critica, Ed. Donadei, Roma, 1973-74 (I e II edizione);\nGuida all'arte contemporanea, Ed. Bugatti, Ancona, 1974;\nIl Quadrato, Ed. Il Quadrato, Mi, 1974;\nArtists in Japan, Tokio, 1974;\nGino Paolo Gori (monografia) Ed. Bugatti, Ancona, 1974;\nArte mercato, Ed. Aemmepi, Mi, 1975 (anno 6\u00ba n.6-7-8);\nAnnuario generale d'arte moderna, Ed. Programm,To,1975;\nEco della critica, Ed. Donadei, Roma (Edizione 1975-76);\nIl chi \u00e8 dei pittori, Ed.Corriere poeti e pittori, Fi, 1979\nLa zattera, Ed. Il Pilastro, Fi, 1979;\nDizionario artisti italiani del XX secolo, Ed. Bolaffi, Mi, 1979;\nCatalogo Bolaffi, Ed. Bolaffi, Mi, 1981 (n\u00b0 16);\nMaestri d'arte nel secolo, Ed. Piperno, Roma 1982\nScena illustrata, rivista mensile d'arte e cultura, Roma, 1975;\nScena illustrata, rivista mensile d'arte e cultura, Roma, 1989;\nGino Paolo Gori,Il pittore dai quadri tuffati nella luce, Ed. Artemide, Roma 2007"}
{"id": "298947", "revid": "7336", "url": "https://it.wikipedia.org/wiki?curid=298947", "title": "Comitato di quartiere", "text": ""}
{"id": "298948", "revid": "104458", "url": "https://it.wikipedia.org/wiki?curid=298948", "title": "Villigen", "text": "Villigen (toponimo tedesco) \u00e8 un comune svizzero di 2\u00a0091 abitanti del Canton Argovia, nel distretto di Brugg.\nStoria.\n 2006 ha inglobato il comune soppresso di Stilli.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nRicerca.\nA Villigen sorge l'Istituto Paul Scherrer del Politecnico federale di Zurigo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "298950", "revid": "292162", "url": "https://it.wikipedia.org/wiki?curid=298950", "title": "Casal Palocco", "text": "Casal Palocco \u00e8 la trentaquattresima zona di Roma nell'Agro romano, indicata con Z. XXXIV. Il toponimo Casalpalocco indica una frazione di Roma Capitale.\nGeografia fisica.\nTerritorio.\nSi trova nell'area sud-ovest della citt\u00e0, oltre il Grande Raccordo Anulare, separata dal complesso cittadino, fra la via del Mare a nord-ovest e via Cristoforo Colombo a sud-est. Tale zona comprende 4 aree residenziali, tra cui Axa ispirata alla concezione di Casalpalocco ma voluta per una borghesia medio alta e minori spazi verdi, e Madonnetta che all'opposto sorge in maniera incontrollata e appartiene alle zone O di Roma.\nLa zona confina:\nInsieme alla zona di Castel Fusano \u00e8 la sola, delle attuali 53 di Roma, i cui confini non sono delimitati da alcuno fra il Grande Raccordo Anulare, il Tevere, il Mar Tirreno o un altro comune. Tutte le altre zone confinano con almeno uno di essi.\nLa zona residenziale di Casalpalocco si estende nello specifico tra via Cristoforo Colombo e via dei Pescatori e confina con le altre zone residenziali di Madonnetta, Axa, Infernetto e Palocco 84.\nStoria.\nL'idea di Casal Palocco urbanizzata nasce tra gli anni trenta e quaranta, con l\u2019obbiettivo di creare un'area nobile nella zona sud di Roma. Nelle intenzioni del Regime fascista vi era l'idea dell'EUR come centro della Capitale, idea da rendere operativa definitivamente dopo l'Esposizione Universale del 1942, quindi un quartiere residenziale, alla cui progettazione parteciparono Adalberto Libera, uno degli architetti protagonisti del Razionalismo italiano, Raffaele De Vico, Pietro Porcinai e Maria Teresa Parpagliolo per la sistemazione di parchi e giardini.\nIl progetto viene elaborato nel 1958 e realizzato a partire dal 1961. Le prime ville, costruite in effetti nel Secondo dopoguerra, furono una ardita realizzazione di sistemi antisismici, abitazioni grandiose, lussuose, mai eccessive. La successiva edificazione si deve alla Societ\u00e0 generale immobiliare e rappresenta il primo esempio di progettazione urbanistica integrata della Capitale; infatti nei progetti furono subito individuate e realizzate le aree ad unit\u00e0 abitativa, quelle con finalit\u00e0 commerciali, e prevedendo anche zone destinate a verde o ad attivit\u00e0 sportive, presenti oggi in cos\u00ec gran numero sul territorio del quartiere da conferirgli il nome di \"Quartiere verde\".\nOggi la cura nella manutenzione delle servit\u00f9 verdi legate alle abitazioni, il pro-capite di densit\u00e0 abitativa, rendono il \"borghetto\" studiato da universit\u00e0 di vari continenti.\nMonumenti e luoghi d'interesse.\nAree naturali.\nDa via di Casalpalocco a via Diofanto si estende il \"pratone\", giardino pubblico non recintato; questo parco, come le altre aree verdi, \u00e8 stato progettato e realizzato mantenendo alcuni degli alberi pi\u00f9 antichi (sugheri, pini marittimi, corbezzoli) e precedenti alla bonifica della palude, e integrandoli con altri come i \"Callistemon\".\nLe principali strade del quartiere formano un 8, le carreggiate sono separate da una striscia verde alberata e sono attrezzate come \"strada parco\".\nGeografia antropica.\nUrbanistica.\nNel territorio di Casal Palocco si estende gran parte della zona urbanistica 13D Palocco, parte della zona 13C Acilia Sud e la sezione sud della zona 13E Ostia Antica. Fanno parte della zona anche le aree urbane di Longarina (zona \"O\" 41), Acilia Saline (PdZ B36) e Stagni di Ostia (PdZ B42).\nFrazioni.\nIl centro residenziale di Casalpalocco si estende tra via Cristoforo Colombo, che la separa dalla frazione di Infernetto, e via dei Pescatori.\nLa frazione \u00e8 fornita di diversi centri sportivi e commerciali; caratteristica principale \u00e8 l'abbondante e curata vegetazione che adorna le strade.\nUn grande complesso sportivo \u00e8 la Polisportiva, dotata di campi da tennis, calcio, pallacanestro e pallavolo, di una pista di pattinaggio, di una piscina e una palestra (con due sale) dove si svolgono, tra l'altro, corsi di judo e j\u016bjutsu.\nPoco distante si trova il centro commerciale Le Terrazze, un vasto centro all'aperto con due piani, dotato di una grande variet\u00e0 di negozi. Un altro (pi\u00f9 piccolo) centro commerciale \u00e8 il cosiddetto \"Centro Bianco\".\nCelebre \u00e8 il complesso del Metro Drive In, oggi attrezzato, oltre che con il cinema all'aperto, con piste di pattinaggio a rotelle, minimoto e karting.\nCasal Palocco dispone di un complesso di istruzione superiore, il Democrito, suddiviso in liceo scientifico e liceo classico sperimentale.\nLa gestione del verde pubblico del quartiere e della rete stradale interna \u00e8 demandata a un Consorzio finanziato dai residenti, che si occupa anche di rappresentare i residenti nelle varie sedi competenti. Un vivace giornale di quartiere, distribuito gratuitamente, \u00e8 edito dalla locale Polisportiva.\nI quartieri facenti parte del decimo municipio e che circondano la verde Casal Palocco sono l'Axa, l'Infernetto, Madonnetta e Palocco 84, il complesso residenziale situato a sud di Casal Palocco, che prende il nome dall'anno della sua costruzione.\nI condomini sono indicati con il termine Isola seguito da un numero; ad esempio, sono condomini del quartiere l'Isola 28 Sud o l'Isola 45.\nOdonimia.\nLe strade di Casal Palocco sono dedicate principalmente a educatori e personaggi storici greci; le due vie principali sono viale Gorgia da Leontini e viale Alessandro Magno."}
{"id": "298955", "revid": "188116", "url": "https://it.wikipedia.org/wiki?curid=298955", "title": "Birgi", "text": ""}
{"id": "298963", "revid": "1310927", "url": "https://it.wikipedia.org/wiki?curid=298963", "title": "Jeunesse Sportive de Kabylie", "text": "La Jeunesse Sportive de Kabylie (francese per \"Giovinezza Sportiva della Cabilia\", in berbero: \"Ilme\u1e93yen n addal leqbayel\"), nota anche con la sigla JSK (pronuncia: \"ji-es-ka\"), \u00e8 una societ\u00e0 di calcio di Tizi-Ouzou, capoluogo della Cabilia, in Algeria. Milita nella Ligue 1, la massima divisione del campionato algerino di calcio.\n\u00c8 la squadra pi\u00f9 titolata d'Algeria, avendo vinto 14 campionati algerini, 5 Coppe d'Algeria e una Supercoppa d'Algeria, oltre a 2 Coppe dei Campioni d'Africa/CAF Champions League, una Coppa delle Coppe d'Africa e 3 Coppe CAF.\nI colori sociali sono il giallo e il verde. I giocatori e i sostenitori della squadra sono chiamati anche \"i canarini\".\nStoria.\nPrima dell'indipendenza.\nIl club nacque nel 1928 come RC Kabylie e fu la prima associazione calcistica sportiva cabila di Tizi-Ouzou, il governo coloniale francese ostacol\u00f2 il processo di formazione del club che si complet\u00f2 nel 1946 quando cambi\u00f2 il nome in JS Kabylie. Il club inizi\u00f2 a giocare nel settimo livello del campionato algerino venendo subito promosso nella divisione superiore, nel 1950 arriva a giocare nel quinto livello nazionale per poi arrivare fino al quarto livello; lo scoppio della rivoluzione porta il club a cessare l'attivit\u00e0.\nDopo l'indipendenza.\nL'attivit\u00e0 del club riprese nel 1962. La squadra guadagn\u00f2 subito l'accesso alla terza serie e vi rimase fino al 1968, quando raggiunse la seconda divisione; la stagione successiva fu un successo e il club raggiunse per la prima vota la massima serie. Nel 1973, guidato dall'allenatore rumeno Virgil Popescu, vinse per la prima volta il campionato algerino, concluso con 69 punti, per poi aggiudicarsi nuovamente il titolo nel 1974, 1977 e 1980. Nel 1981 il club sal\u00ec sul trono d'Africa: dopo aver eliminato ai quarti di finale la Dynamos Harare, squadra dello Zimbabwe, si qualific\u00f2 direttamente alla finale perch\u00e9 gli egiziani dell' si ritirarono dopo l'assassinio del loro presidente: in finale il JS Kabylie ebbe la meglio sul , formazione dell'allora Zaire, con un 5-0 complessivo. Dopo questo successo, il JSK si conferm\u00f2 campione d'Algeria nel 1982, 1983, 1985, 1986 e nel 1989.\n1990-2003: ribalta continentale.\nNel 1990 il club fu incoronato per la seconda volta campione d'Africa battendo ai rigori gli zambiani dello Nkana Red Devils. Nel 1993 gioc\u00f2 per la prima volta la Coppa delle Coppe d'Africa, venendo eliminato dall'Africa Sports National con un 4-1 complessivo. Il 1995 fu uno dei migliori anni del club, che, guidato da Djamel Menad (vincitore nel 1990 della Coppa d'Africa con l'Algeria), vinse l'undicesimo titolo nazionale e la Coppa delle Coppe d'Africa contro il di Lagos con un 3-2 complessivo. Dopo alcune stagioni deludenti, il club vincer\u00e0 per tre anni consecutivi la Coppa CAF, battendo in finale l' (1-1), l' (2-2) e il (4-1).\nIl rinnovamento nazionale.\nNel 2004 il JSK ritorn\u00f2 a trionfare in campionato, festeggiando il titolo che mancava da nove anni. Rivinse il campionato anche nel 2006, anno in cui raggiunse i quarti di finale di CAF Champions League, piazzamento ottenuto l'anno successivo. Nel 2009 si aggiudic\u00f2 il quattordicesimo titolo e soprattutto la semifinale della CAF Champions League del 2010.\nNel 2010 il JS Kabylie divenne, come le altre compagini algerine, un club professionistico.\nLa morte di Eboss\u00e9 Bodjongo.\nIl 23 agosto 2014, alla seconda partita stagionale, durante un incontro con l'USM Alger, l'attaccante camerunese venticinquenne Albert Eboss\u00e9 Bodjongo segn\u00f2 un gol su calcio di rigore; la gara si concluse con una sconfitta da parte dei padroni di casa e il pubblico casalingo caus\u00f2 scontri di ogni genere sugli spalti. Alla fine della partita i tifosi lanciarono in campo vari oggetti all'indirizzo degli atleti che stavano cercando rifugio verso gli spogliatoi; l'attaccante camerunese fu raggiunto alla testa da una pietra che gli provoc\u00f2 un trauma cranico e, dopo essere stato trasportato all'ospedale di Tizi Ouzou, mor\u00ec nel volgere di qualche ora.\nLa rivendicazione identitaria berbera.\nPer molto tempo, negli anni settanta, quando in Algeria imperversava una dura politica di arabizzazione ed ogni manifestazione di cultura berbera era aspramente repressa, il tifo organizzato per la JSK ha rappresentato l'unica espressione possibile delle aspirazioni dei cabili (la sigla veniva anche \"riletta\" come \"Je Suis Kabyle\" \"io sono cabilo\"). In particolare quando, il 19 giugno 1977, alla presenza di Boumedi\u00e8ne (arabo B\u016b Midyan), la Jeunesse Sportive de Kabylie vinse la Coppa d'Algeria contro il Nahd, il tifo dei sostenitori cabili allo stadio di Algeri fu la prima grande denuncia pubblica della repressione culturale dei berberi in un'epoca in cui ogni manifestazione di dissenso era vietata con la massima severit\u00e0.\nIl potere ricorse ad ogni mezzo per contrastare questo movimento non solo sportivo, arrivando a cambiare il nome alla squadra prima in \"Jeunesse Sportive Kawkabi\" (1977-1978) per far sparire il nome della Cabilia, e poi in J.E.T., \"Jeunesse \u00c9l\u00e9ctronique de Tizi-Ouzou\" (1978-1990), ma anche quest'ultima sigla venne \"reinterpretata\" dai Berberi come \"Jugurtha Existe Toujours\", \"Giugurta esiste sempre\").\nIn tempi successivi, con aperture politiche sempre maggiori, i berberi esprimono in altre sedi le loro rivendicazioni, ma l'affetto per questa squadra tra tutti i cabili \u00e8 rimasto immutato.\nA conferma di questa forte identificazione della squadra con la lotta per l'affermazione della cultura berbera, quasi tutti i cantautori cabili pi\u00f9 \"impegnati\" hanno nel loro repertorio almeno una canzone intitolata alla JSK o comunque ne parlano nelle loro canzoni (tra gli altri, Lounis Ait Menguellet, Boudjema Agraw, Loun\u00e8s Matoub, Massa Bouchafa, Oulahlou).\nOrganico.\nRosa.\n\"Aggiornata al 22 gennaio 2020\".\nCollegamenti esterni.\n "}
{"id": "298970", "revid": "122640396", "url": "https://it.wikipedia.org/wiki?curid=298970", "title": "Villibrordo", "text": "Biografia.\nDi origine anglica, divenne monaco nell'abbazia di Ripon, fondata in Northumbria dal suo maestro san Vilfrido, futuro vescovo di York.\nA vent'anni lasci\u00f2 Ripon per l'Irlanda, terra dalle gloriose tradizioni monastiche, dove venne consacrato sacerdote dall'abate Egberto.\nFu chiamato sul continente europeo da Pipino di Herstal. Egli aveva appena strappato ai Frisoni alcuni territori oltre il Reno, dove vivevano ancora popolazioni pagane. Villibrordo chiese ed ottenne l'approvazione di papa Sergio I, che lo consacr\u00f2 vescovo a Roma nel 696 e lo incaric\u00f2 di organizzare la Chiesa nelle terre che avrebbe evangelizzato. Attorno al 690 Villibrordo si rec\u00f2 in Frisia con un gruppo di monaci provenienti dalle isole britanniche, tra i quali anche il futuro san Vigberto.\nIn queste terre svolse un'imponente azione evangelizzatrice e si occup\u00f2 in seguito dell'organizzazione in diocesi delle terre convertite. Egli stesso resse l'arcidiocesi di Utrecht; fond\u00f2 inoltre le sedi suffraganee di Deventer e Haarlem. Il monaco conobbe e cur\u00f2 un'amicizia spirituale con Wynfrith, il futuro san Bonifacio martire, durante la sua opera missionaria di evangelizzazione della Germania. Villibrordo \u00e8 noto anche per aver introdotto la figura del vescovo ausiliare all'interno della gerarchia ecclesiastica della Chiesa cattolica, probabilmente in uso in alcune delle sedi episcopali da lui fondate.\nDopo la morte del suo protettore Pipino di Heristal, avvenuta nel 714, Villibrordo si ritir\u00f2 nel monastero di Echternach (da lui stesso fondato), dove si spense il 7 novembre 739.\nCulto.\nLe sue reliquie sono ancora conservate nella chiesa abbaziale di Echternach, a lui intitolata e la sua Memoria liturgica cade il 7 novembre. La sua figura venne pi\u00f9 tardi legata a quella di santa Cunera di Rhenen (di cui avrebbe ordinato la traslazione delle reliquie e confermato il culto, fatti che per\u00f2 sono probabilmente inventati), cos\u00ec come alle due sante sorelle Herlindis e Relindis di Maaseik (di cui sarebbe stato amico).\nBibliografia.\nSi ha la vita di Villibrordo nei \"Monumenta Alcuiniana\" pubblicati da Philipp Jaff\u00e9, \"Bibliotheca Rer. German.\", VI, pp. 39-79; Ernst D\u00fcmmler, \"Monum. Germ. histor., Po\u00ebtae aevi Carol.\", I, p. 207 segg.; Beda, \"Historia ecclesiastica gentis Anglorum\", III, c. 13; V, c. 10, 11, 19; \"Dictionary of National Biography\", LXII, s. v."}
{"id": "298971", "revid": "47767", "url": "https://it.wikipedia.org/wiki?curid=298971", "title": "San Willibrord", "text": ""}
{"id": "298979", "revid": "767487", "url": "https://it.wikipedia.org/wiki?curid=298979", "title": "Cannibal Holocaust", "text": "Cannibal Holocaust \u00e8 un film diretto da Ruggero Deodato nel 1980, uscito nelle sale cinematografiche nel febbraio dello stesso anno.\n\u00c8 considerato da molti il migliore prodotto del genere cannibal, molto in voga in quegli anni. Alla sua uscita gener\u00f2 subito grandi polemiche, per le reali uccisioni di animali rappresentate sullo schermo e per l'impressionante realismo delle sue scene. Talvolta viene anche falsamente additato come \"snuff movie\" e per questo motivo fu intentata una causa contro il regista. Il film rafforz\u00f2 la fama di Deodato come autore estremo, dopo il precedente \"Ultimo mondo cannibale\", e gli valse l'appellativo di \"Monsieur Cannibal\", datogli dai francesi.\nNonostante le controversie, \"Cannibal Holocaust\" \u00e8 considerato da molti un'interessante e cruda analisi della societ\u00e0 contemporanea, nonch\u00e9 un lucido atto d'accusa contro i mass media, diversi anni prima di \"Assassini nati - Natural Born Killers\". Gi\u00e0 dalle prime sequenze, Deodato fa capire quali siano nella sua visione i veri selvaggi (mentre un reporter alla TV parla delle trib\u00f9 cannibali, le immagini mostrano scene di vita in una citt\u00e0 moderna quale New York).\n\u00c8 stato il primo film a sfruttare la tecnica del \"falso documentario\", ovvero l'utilizzo di alcune scene filmate attraverso una videocamera amatoriale che segue i protagonisti nel loro viaggio.\nIl film \u00e8 stato trasmesso in televisione su Italia 7, a fine anni novanta, in una versione tagliata, a causa del divieto per i minori di 18 anni. \u00c8 stato proiettato alla Mostra internazionale d'arte cinematografica di Venezia del 2004, nell'ambito della rassegna \"Italian Kings of the B's\".\nTrama.\nAmazzonia. Un servizio televisivo informa che quattro giovani reporter famosi per i loro servizi estremi, Jack Anders, Shanda Tomaso, Mark Williams e Alan Yates, erano stati incaricati da una emittente televisiva di girare un documentario sulle trib\u00f9 che praticano il cannibalismo nella regione brasiliana, ma non danno pi\u00f9 loro notizie da due mesi. Il professor Harold Monroe viene incaricato di effettuare le ricerche e, mentre raggiunge la localit\u00e0, d\u00e0 ordine di far partire subito una spedizione di soccorso.\nIl professore inizia quindi la sua ricerca, facendosi accompagnare dalla guida Chaco, dal giovane indio Miguel e da un yacumo catturato. Nella foresta i quattro incontrano serpenti, giaguari, caimani e sanguisughe; trovano anche il cadavere scarnificato di un uomo, amico di Chaco, che era stato incaricato di scortare i quattro reporter, nonch\u00e9 il gigantesco guscio squarciato di una tartaruga. La guida costringe il prigioniero a fare uso di cocaina, per calmarlo, mentre Miguel squarta un coati e lo arrostisce per pranzo. Il gruppo raggiunge infine un villaggio yacumo dove riescono a farsi accogliere restituendo alla popolazione il prigioniero e regalando loro un coltello a scatto; il capo trib\u00f9 gesticola indicando capanne bruciate e resti umani, facendo capire al gruppo che i quattro reporter hanno causato qualcosa di terribile. La spedizione continua il suo cammino e giunge a un altro villaggio, abitato dagli indios cannibali shamatari al punto di battersi con i yanomam\u00f6. Il gruppo interviene e scaccia i shamatari, e i yanomam\u00f6 lo porta al loro villaggio, dove trova i corpi ridotti a scheletri dei reporter ed il materiale da loro girato. I yanomam\u00f6 sono pi\u00f9 pacifici del previsto, mostrandosi nei confronti degli stranieri timidi e diffidenti, tuttavia il professore riesce a conquistare la loro fiducia regalando alla trib\u00f9 un walkman ed il gruppo viene invitato amichevolmente ad un pranzo cannibale. Il gruppo non ottiene il permesso di seppellire i resti ma riesce ad impossessarsi della pellicola filmata.\nTornato a New York, Monroe viene contattato da un ente televisivo per strutturare un documentario sulla spedizione finita male dei giovani reporter ed il professore comincia a visionare il materiale che avevano girato. Nella prima parte del filmato i quattro scherzano e chiacchierano in serenit\u00e0 tra di loro, ma con il proseguire del video l'ossessione di voler filmare scene sensazionalistiche diventa sempre pi\u00f9 morbosa ed il gruppo inizia ad avere comportamenti sempre pi\u00f9 brutali: trascinano fuori dal fiume una tartaruga Arrau e la sventrano completamente, tra il disgusto e l'eccitazione, per poi cibarsene, uccidono a colpi di machete un'enorme tarantola ed amputano senza pensarci troppo una gamba alla loro guida, a causa del morso di un serpente: l'uomo per\u00f2 muore comunque a causa della perdita di sangue. I quattro trovano quindi un gruppo di yacumo e per farsi condurre al loro villaggio Jack spara alla gamba di uno di loro, seguendo il ferito con calma; appena arrivati i reporter decidono di inscenare un conflitto tra trib\u00f9 e per farlo radunano gli abitanti in una capanna e le danno fuoco, bruciando vivi alcuni yacumo. Mentre riprendono la scena con trepidazione, sostengono che siano stati altri indigeni a commettere il fatto. Si passa quindi a una scena di sesso tra Alan e Shanda, un accoppiamento quasi selvaggio che si svolge sotto gli occhi di un silenzioso gruppo di yacumo sconvolti e spaventati.\nA questo punto Monroe non intende proseguire oltre ed intima ai direttori dell'ente televisivo di sospendere tutto, vista l'oscena crudezza del materiale filmato. La produzione non vuole per\u00f2 rinunciare al progetto ed insiste a voler divulgare il girato; allora Monroe li costringe a visionare insieme a lui la sconvolgente parte finale della pellicola. Le immagini mostrano una donna yacumo incinta, colpevole di adulterio, che viene costretta a partorire da un gruppo di individui del suo clan, il neonato viene sepolto nel fango e lei viene lapidata. Jack, Mark e Alan inseguono poi una giovanissima yanomam\u00f6 e la stuprano sotto gli occhi sconvolti di Shanda, che cerca invano di farli smettere. Dato che un indigeno ha assistito alla scena, la ragazza viene impalata dal suo stesso clan. I reporter inscenano un finto ritrovamento del cadavere, commentando il fatto e sottolineando il comportamento barbaro degli abitanti del luogo, come se ignorassero il motivo del terribile gesto. Le scene finali mostrano la morte in diretta dei giovani reporter, accerchiati dal gruppo di yanomam\u00f6, che vendicano in questo modo tutte le atrocit\u00e0 subite dai quattro. Jack, ferito gravemente da una lancia, viene finito da Mark con un colpo di fucile e il suo cadavere viene preso dagli indigeni, che prima lo evirano e poi lo fanno completamente a pezzi, intanto che Alan grida alla telecamera: \u00abContinua a girare tutto!\u00bb. Shanda viene assalita e portata via, mentre l'obiettivo mostra un vasto numero di indigeni che le strappano i vestiti di dosso, la violentano e infine la uccidono a colpi di clava, per poi decapitarla e portare la sua testa in trionfo. Alan muore poi davanti alla telecamera soverchiato dai cannibali e nell'ultima ripresa Mark, dopo un tentativo di fuga, viene raggiunto e ucciso.\nI dirigenti della rete televisiva, disgustati oltre ogni limite, rinunciano a mostrare i filmati dei reporter e ordinano la loro immediata distruzione. Il professor Monroe esce lentamente dagli studi, mentre perplesso si domanda chi siano i veri cannibali.\nScene tagliate.\nIn una foto di scena si vede un indigeno steso sulla riva di un fiume, con le gambe e i piedi divorati dai piranha. Deodato ha dichiarato: \u00abLa scena credo sia stata girata (veramente non me lo ricordo), ma poi probabilmente \u00e8 stata tagliata in fase di montaggio. Mi sembra fu eliminata perch\u00e9 i piranha non sembravano veri\u00bb.\nEstetica e stile.\nIl film \u00e8 diviso in due parti: \"The Last Road to Hell\", che riguarda le ricerche del professor Monroe, \u00e8 stata girata in 35 mm, mentre \"The Green Inferno\", che riguarda i quattro reporter, \u00e8 stata girata in 16 mm, con la pellicola graffiata e un uso costante della macchina a mano, per dare la sensazione del vero filmato non professionale.\nDeodato ha affermato: \u00abCi misi una cura maniacale in quel film perch\u00e9 tutto fosse perfetto, ho strisciato addirittura la pellicola per rendere il tutto pi\u00f9 veritiero\u00bb.\nProduzione.\nRegia.\nIl film fu proposto a Deodato da alcuni produttori tedeschi, che gli chiesero di realizzare un film simile a \"Ultimo mondo cannibale\", la pellicola di grande successo diretta dal regista nel 1977. Deodato scelse come produttore Franco Palaggi, che produsse tra gli altri \"Per un pugno di dollari\" di Sergio Leone. Il budget era pari a 180 milioni di lire dell'epoca.\nPalaggi voleva girare a Cartagena, nelle location del film \"Queimada\", diretto da Gillo Pontecorvo, ma Deodato non era d'accordo, in quanto non vi ritrovava l'atmosfera della giungla. All'aeroporto incontr\u00f2 un documentarista che gli parl\u00f2 di Leticia, una piccola citt\u00e0 della Colombia, al confine con Per\u00f9 e Brasile, raggiungibile o per via fluviale, lungo il Rio delle Amazzoni, o per via aerea. Deodato e Palaggi partirono e decisero cos\u00ec di girare l\u00ec per quattro settimane, in condizioni climatiche quasi impossibili. La troupe si spostava insieme a delle guide locali, che fendevano le strade con i machete.\nIl regista ha rivelato: \u00abLeticia \u00e8 un posto incredibile. Da l\u00ec passa tutta la droga del mondo, ma non ho avuto nessun problema con i narcotrafficanti\u00bb.\nCast.\nIl film \u00e8 stato girato in lingua inglese e in presa diretta, per ricercare il maggior realismo possibile (Deodato avrebbe voluto farlo uscire nelle sale italiane non doppiato).\nLe quote di partecipazione del cast per\u00f2 prevedevano che almeno la met\u00e0 degli attori fossero italiani, quindi il regista si rivolse all'Actors Studio, dove trov\u00f2 due giovani attori italiani che parlavano l'inglese: Francesca Ciardi, ragazza romana dei Parioli, e Luca Barbareschi. Barbareschi \u00e8 oggi politico, attore, regista nonch\u00e9 manager del Teatro Eliseo di Roma. Di coloro che parteciparono al film per\u00f2 pochi hanno accettato di parlarne negli anni successivi.\nPer gli attori americani invece la scelta cadde su Robert Kerman, che aveva gi\u00e0 lavorato con Deodato in \"Concorde Affaire '79\". In seguito il regista scopr\u00ec che Kerman era un attore di film porno, rimanendo molto sorpreso da questa notizia. Va anche considerato che all'epoca gli attori statunitensi di film pornografici avevano non di rado una pi\u00f9 che discreta capacit\u00e0 interpretativa: basti pensare che in Ciao maschio, di Marco Ferreri, l'attrice protagonista, Abigail Clayton, proveniva dallo stesso settore. Gli altri due reporter sono interpretati da Gabriel Yorke e Perry Pirkanen, che dopo \"Cannibal Holocaust\" non fecero molti altri film. Tra i dirigenti della \"BDC\" che alla fine rifiutano di mostrare i filmati c'\u00e8 anche Paolo Paoloni, noto soprattutto per aver interpretato il \"Mega Direttore Galattico\" nella saga di \"Fantozzi\".\nSecondo alcune fonti la scena della punizione dell'adultera sarebbe stata interpretata dalla costumista colombiana Lucia Costantini, poich\u00e9 tutte le altre ragazze indigene si rifiutarono. In seguito, Deodato ha per\u00f2 smentito la notizia.\nDeodato appare in un cameo all'inizio del film: \u00e8 seduto in un parco davanti alla Columbia University a New York.\nLa Ciardi era molto presa dalla parte e per questo fu vittima di scherzi pesanti da parte della troupe: le fu anche fatto trovare un teschio di dimensioni umane sepolto sotto il fango, cosa che le provoc\u00f2 una crisi isterica. Nella scena di sesso la Ciardi si ribell\u00f2 alle indicazioni di Deodato, e disse a Gabriel Yorke di non farsi manipolare dal regista: per questa scena Deodato disse quindi ai due di fare quello che volevano con calma. La scena comunque \u00e8 simulata.\nTutti gli indios erano abitanti del posto debitamente acconciati. Il loro capo, Tunche, si faceva capire a gesti e collaborava bene alla realizzazione del film, imitando il regista, tanto che Deodato gli diede pi\u00f9 di un ruolo, anche se ha poi affermato che pi\u00f9 di una volta l'indigeno si ubriacava con la \"Chuchuasa\", un liquore locale: \u00abC'\u00e8 proprio una scena in cui lui \u00e8 al villaggio e parla con i suoi uomini. In un \"campo\" \u00e8 sobrio, mentre nel \"controcampo\" \u00e8 completamente sbronzo\u00bb. La ragazza incinta che nel film viene lapidata cinque giorni dopo la fine delle riprese diede alla luce il bambino.\nLo scenografo Massimo Antonello Geleng ha dichiarato che gli indios erano molto educati e gentili, e che una volta alla fine di una scena attesero che la troupe salisse su una barca per poi salire loro stessi.\nRiprese.\nLe riprese iniziarono il 4 giugno 1979 e durarono nove settimane. Gli interni del film furono girati a Roma, negli Studi De Paolis. Gli esterni furono girati, oltre che nella foresta amazzonica e in Colombia, anche a New York. La troupe comprendeva 15 elementi.\nQuando Gabriel Yorke arriv\u00f2 sul set per girare la sua prima scena non aveva nessuna idea sul genere del film, in quanto non aveva letto ancora la sceneggiatura. Quando fu pronto per girare la sua prima scena, si trov\u00f2 nel mezzo della ripresa relativa all'amputazione della gamba ai danni della guida dei quattro reporter. In un'intervista Yorke dichiar\u00f2 di aver anch'egli creduto di girare uno \"snuff movie\".\nImmediatamente dopo l'uccisione del maialino, Gabriel Yorke fece un lungo monologo che Deodato avrebbe voluto includere nel film, ma che alla fine fu tagliato. Yorke disse di essersi dispiaciuto durante le riprese perch\u00e9 aveva sentito il maialino urlare e morire. Perry Pirkanen pianse durante l'uccisione della tartaruga, Luca Barbareschi invece ha ammesso di non aver avuto nessun rimorso per aver sparato al maialino, ma di aver ricevuto minacce da parte degli animalisti per questo, mentre Deodato ha dichiarato che tutti gli animali uccisi nel film venivano mangiati sia dai componenti della troupe, sia dagli indigeni. \u00abLa cosa che mi ha fatto pi\u00f9 impressione sono state le scimmie. C'\u00e8 la scena in cui gli indios ammazzano la scimmia e le succhiano il cervello. Noi avevamo quattro scimmiette di riserva. Quando tagliammo la testa a una le altre quattro sono morte di crepacuore. Quella \u00e8 stata la cosa pi\u00f9 atroce\u00bb.\nIl villaggio degli indios che viene bruciato dai quattro ragazzi \u00e8 stato costruito dallo scenografo Massimo Antonello Geleng appositamente per il film, come anche la casa sul grande albero dove abitano gli indios Shamatari. I costumi degli indigeni sono stati prodotti ispirandosi ai \"chenchama\", vale a dire le pitture su corteccia d'albero dipinte secondo le usanza locale.\nIl regista ha affermato che l'ispirazione per la storia gli venne dal figlio, disgustato da tutte le immagini violente che vedeva nei telegiornali: \u00abLa storia me la sugger\u00ec mio figlio, che all'epoca non voleva guardare la televisione perch\u00e9 era scioccato da tutti i reportage violenti che passavano al telegiornale, i morti ammazzati dalle Brigate Rosse ecc\u00bb.\nI filmati di cannibalismo e fucilazioni che si vedono all'inizio del film sono in parte vere (si tratta di esecuzioni avvenute in Nigeria), in parte create con effetti speciali.\nUna delle scene pi\u00f9 note del film \u00e8 quella della ragazza indigena violentata e impalata. La ragazza fu fatta sedere su un sellino legato al palo e le fu messo un paletto appuntito sulla bocca, per dare l'impressione che il legno le avesse trapassato il corpo. Comunque, il regista dichiar\u00f2 che la ragazza indigena che interpretava la parte era veramente spaventata.\nTutti i nomi delle trib\u00f9 sono reali, e le loro abitudini sono le stesse che si vedono nel film. Oltre alla trib\u00f9 Shamatari nel film sono presenti anche le trib\u00f9 dei Tibuna e degli Anamaru.\nNei titoli di coda appare il nome di Lamberto Bava come aiuto regista, ma Deodato ha negato la sua partecipazione al film.\nAl termine del film, prima dei titoli di coda, appare una scritta enigmatica: \u00abIl proiezionista Billy K. Kirov \u00e8 stato condannato a due mesi di reclusione con la condizionale e al pagamento di una multa di 10.000 dollari per sottrazione di materiale cinematografico. Noi sappiamo che per quel materiale ne ha ricevuti 250.000\u00bb. In realt\u00e0 l'episodio era stato inventato dal regista, per accrescere la sensazione di realismo del film.\nInfatti, il \"Billy K. Kirov\" menzionato nella scritta \u00e8 il personaggio a cui, nella parte finale del film, uno dei dirigenti dell'emittente televisiva telefona dalla stessa sala di proiezione dove \u00e8 stata mostrata l'ultima parte delle riprese (quella relativa alla brutale uccisione dei reporter), ordinandogli di mandare tutto il materiale al macero.\nDate di uscita e titoli per l'estero.\nIl film usc\u00ec in Italia il 7 febbraio 1980, a cui segu\u00ec la Spagna il 19 ottobre 1980, la Germania Ovest il 16 gennaio 1981, la Francia il 22 aprile 1981, le Filippine il 22 aprile 1982 e gli USA il 19 giugno 1985.\nIl film usc\u00ec in Germania Ovest come \"Nackt und zerfleischt\", in Danimarca come \"Kannibal Massakren\", in Argentina e in Venezuela come \"Cannibal Holocausto\", in Finlandia come \"Kannibalieen Polttouhrit,\" in Spagna come \"Holocausto Canibal\" ed in Cecoslovacchia come \"Kanibalove.\"\nAccoglienza.\n\"Cannibal Holocaust\" in Italia non ottenne il successo sperato, anche a causa delle traversie giudiziarie che ne impedirono l'immediata uscita nelle sale. In totale incass\u00f2 360 milioni di lire. Ottenne invece un ottimo riscontro commerciale all'estero: complessivamente incass\u00f2 200 milioni di dollari, di cui 21 milioni solo a Tokyo. In Giappone, dopo \"E.T. l'extra-terrestre\" diretto da Steven Spielberg nel 1982, \u00e8 stato il film che ha registrato in assoluto pi\u00f9 incassi al botteghino.\nDurante la proiezione del film avvenuta a Bogot\u00e0 il regista ebbe una brutta avventura, come da lui dichiarato: \u00abQuando il film usc\u00ec a Bogot\u00e1 c'era la fila per andarlo a vedere. Il fonico del film, un colombiano mio amico, per farsi pubblicit\u00e0 foment\u00f2 una polemica secondo la quale il film attaccava gli indios. Poi disse che ero pazzo e che uccidevo davvero le persone. Contemporaneamente una mia amica hostess, con la quale avevo avuto una storia, mi port\u00f2 a una festa, dove c'erano giornalisti e gente di cultura colombiana. A un certo punto mi present\u00f2 come il regista di \"Cannibal Holocaust\". Mi spinsero e mi cacciarono, sono stato anche inseguito da due giornalisti inferociti che mi urlavano dietro. Arrivato in albergo mi telefon\u00f2 una giornalista dicendomi che la mattina dopo avrei dovuto fare una conferenza stampa. Io non ci sono andato, confesso che ho avuto davvero paura. Ho chiamato Salvo Basile, che mi diede il numero di un mafioso della zona che aveva una \"fazenda\". Questo tizio mi venne a prendere con un'auto corazzata e mi port\u00f2 con un elicottero sull'isola del Rosario. Ci rimasi per una settimana, poi prenotai un posto su un aereo per Miami\u00bb.\nCensura.\nCensura italiana.\nLa prima del film avvenne a Milano il 7 febbraio 1980. Subito dopo a Roma e nella stessa Milano alcuni vandali imbrattarono i manifesti del film, che raffiguravano la donna impalata. Il 12 marzo 1980, a seguito della denuncia di un cittadino, il film fu sequestrato su tutto il territorio nazionale, sulla base di una vecchia legge fascista contro la tortura delle cavie. La pellicola venne accusata di essere \u00abopera contraria al buon costume e alla morale\u00bb. La United Artists, che produsse il film si ritir\u00f2, mentre i produttori chiamarono ben sette avvocati per difendere il film, tra cui anche l'avvocato Giuseppe Prisco.\nDeodato ha affermato che per lui l'errore della casa di distribuzione fu di far uscire il film subito in una grande citt\u00e0, mentre lui avrebbe preferito una citt\u00e0 pi\u00f9 piccola.\nIl 4 giugno arriv\u00f2 la sentenza: Deodato, lo sceneggiatore Gianfranco Clerici, i produttori e il distributore della pellicola furono condannati a quattro mesi di reclusione, 400.000 lire di multa e un mese di arresto, con la condizionale. Fu assolto subito solo il direttore della fotografia Sergio D'Offizi. I produttori presentarono un ricorso in appello, mentre il regista si disinteress\u00f2 della questione per promuovere il film all'estero.\nDurante il processo Deodato chiam\u00f2 i quattro attori protagonisti, per mostrare al giudice che erano vivi, e chiar\u00ec che le sequenze dei riti cannibali erano state fatte con l'ausilio di effetti speciali. Il regista e la troupe rischiarono ugualmente la galera quando emerse che le uccisioni di animali erano reali. Deodato si difese dicendo che le riprese erano state girate con spirito documentaristico.\nLa Corte di cassazione, in ultimo grado, riabilit\u00f2 il film, che pot\u00e9 tornare nelle sale solo nel maggio 1984, senza pi\u00f9 tagli, nella versione originale. La cattiva pubblicit\u00e0 che era stata fatta in quegli anni non aveva per\u00f2 giovato al film e per il suo ritorno sui grandi schermi italiani il film richiam\u00f2 poco meno di 14.000 spettatori.\nIl film ottenne il visto dalla censura italiana il 6 febbraio 1980 (visto censura n. 74702), e fu vietato ai minori di 18 anni (in tal modo ne \u00e8 vietata la trasmissione in televisione). Al primo visto censura, fu ampiamente tagliato, e i tagli furono complessivamente diciotto, equivalenti a 326,4 metri di film. Furono eliminate le seguenti scene:\n\"Cannibal Holocaust\" \u00e8 probabilmente il film pi\u00f9 censurato della storia del cinema, dato che fu censurato in pi\u00f9 di 50 paesi del mondo. In Inghilterra il film \u00e8 stato inserito tra i cosiddetti video nasty, cio\u00e8 i film banditi per eccesso di violenza.\nCritiche.\nLa critica italiana dell'epoca accolse molto male il film, accusandolo di sensazionalismo e razzismo, ed evidenziando con disgusto le scene considerate orripilanti.\n\"La Repubblica\" scrisse: \u00abLe scene raccapriccianti del film sono ottenute con tale cialtroneria che non solo non riescono a mettere paura, ma provocano addirittura disgusto e sdegno\u00bb. Il \"Corriere della Sera\" rincar\u00f2 la dose: \u00abUn film che \u00e8 eufemistico definire rivoltante, affidato interamente a scene di bassa macelleria come squartamenti e infilzamenti di animali vivi, cannibalismo, lapidazioni e altre simili piacevolezze...\u00bb, mentre \"Il Messaggero\" sostenne che \u00abTra i tanti film del genere questo \u00e8 forse il pi\u00f9 orripilante e solletica i gusti sadici del pubblico di Deodato\u00bb.\nMorando Morandini nel suo dizionario gli assegna una stella e scrive: \u00abL'espediente del documentario serve a Ruggero Deodato per un inutile e cinico sensazionalismo\u00bb, mentre Paolo Mereghetti, nel suo dizionario gli assegna due stelle e scrive che il film \u00e8 \u00abUn'operazione gelida e sgradevole, ma a suo modo abile: l'espediente del film nel film non solo avvolge di un alone inquietante da finto snuff la violenza mostrata, ma costituisce una precisa riflessione sulla prassi dei mondo movies, una pietra tombale e una satira del genere. Cannibal Holocaust \u00e8 un documento indiretto sul malessere dell'epoca e una tappa fondamentale per chiunque voglia riflettere sulla rappresentazione della violenza\u00bb. Pino Farinotti, nel suo dizionario, invece assegna al film due stelle, senza commento.\nNegli ultimi anni il film \u00e8 stato rivalutato dalle nicchie del genere e del settore. Il quotidiano \"il manifesto\" nel 1999 dedic\u00f2 due pagine al film, cambiando opinione rispetto alla recensione precedente. La rivista \"Nocturno\" ha scritto: \u00abCannibal Holocaust \u00e8 una parola vera sullo spettacolo dell'informazione e quindi sull'Occidente Coccodrillo. L'incendio del villaggio trova paragone solo in \"Apocalypse Now\", per sadismo e piet\u00e0 (della colonna sonora) verso le vittime. L'episodio di Alan Yates sulla donna impalata, poi, \u00e8 forse ancora pi\u00f9 agghiacciante e perfetto nella sua perfetta malafede. A pensarci bene, il titolo preannuncia gi\u00e0 tutta l'ambiguit\u00e0 del film: Cannibal, associazione mentale istantanea negativa + Holocaust, sterminio d'innocenti = cortocircuito intellettuale: per noi i cannibali non sono innocenti, quindi l'espressione suona di primo acchito come un incomprensibile ossimoro\u00bb.\nGordiano Lupi ha scritto: \u00abCannibal Holocaust infrange molti tab\u00f9 cinematografici ed \u00e8 un atto di accusa verso la societ\u00e0 contemporanea e i suoi falsi miti. Cannibal Holocaust \u00e8 uno di quei film che, con buona pace di puristi e benpensanti, danno spessore al cinema\u00bb.\nManlio Gomarasca invece scrisse: \u00abQuando ho visto Cannibal Holocaust ho provato uno shock indescrivibile, un'emozione senza pari. Credo che pochi film nella cinematografia mondiale abbiano mai raggiunto tali estremismi nel mostrare la violenza. Il punto di forza del film sta per\u00f2 nel descrivere tali scene con la fredda lucidit\u00e0 e la cruda esposizione di un documentario sulla morte\u00bb.\nMarco Giusti, nel suo \"Dizionario dei film stracult italiani\", definisce il film \u00abIl pi\u00f9 celebre cannibal movie mai girato in Italia, crudelissimo, con scene orripilanti di violenze su uomini e animali. Ad un passo dallo snuff movie\u00bb.\nPer Luca Barbareschi, Deodato avrebbe voluto fare solamente un film spettacolare, mentre per Massimo Antonello Geleng il film sarebbe una denuncia contro la civilt\u00e0 occidentale.\nSergio D'Offizi ha dichiarato di non aver amato il film, per la sua violenza estrema, ma di difenderlo come un avvocato che difende un assassino. Infine per Riz Ortolani la censura si sarebbe accanita contro il film perch\u00e9 Deodato era un giovane regista e non sarebbe stato in grado di difendersi.\nRuggero Deodato non considera il suo film un horror: \u00ab\"Cannibal Holocaust\" ha poco a che spartire con l'horror. Io sono un regista di genere all'americana. Ho fatto di tutto. A chi definisce \"Cannibal Holocaust\" un horror rispondo che non l'ha capito e che deve guardarselo per bene e storicizzarlo. \"Cannibal Holocaust\" \u00e8 una pellicola di denuncia, ed \u00e8 il mio lavoro pi\u00f9 riuscito\u00bb.\nDeodato ha svelato che Sergio Leone appena vide il film in anteprima gli disse: \u00abCaro Ruggero, questo sar\u00e0 il tuo cavallo di battaglia, ma ti causer\u00e0 gravi problemi con la giustizia\u00bb.\nIspirazioni, influenze e omaggi.\nDeodato, come per il precedente \"Ultimo mondo cannibale\", si \u00e8 ispirato ai mondo movie, ma al contrario dell'opera precedente, qui li critica e li ribalta insieme. Il realismo esasperato delle immagini aggredisce e sconvolge lo spettatore, con una potenza che non ha riscontri in alcun mondo movie. Il film fa anche a meno della voce fuori campo, classico espediente di questo tipo di pellicole, sostituendola con la dolce musica di Riz Ortolani, che contrasta fortemente con la brutalit\u00e0 delle immagini e allo stesso istante rimanda all'utilizzo della famosa \"More\" in \"Mondo Cane\". Il regista si \u00e8 ispirato anche ai violenti spaghetti-western di Sergio Corbucci, per quanto riguarda le scene distensive che anticipano quelle violente.\nDopo \"Cannibal Holocaust\" in Italia prese il via una piccola serie di film ispirati alle sue immagini scioccanti. Umberto Lenzi, che aveva dato inizio al genere cannibal nel 1972 con \"Il paese del sesso selvaggio\", film che conteneva una sola scena di cannibalismo, diresse nel 1980 \"Mangiati vivi!\", e l'anno successivo \"Cannibal Ferox\". Soprattutto nel secondo Lenzi mostrava scene agghiaccianti come lo scoperchiamento della calotta cranica di un ragazzo. Joe D'Amato diresse nel 1980 \"Antropophagus\", che mostrava un feto divorato e un uomo che addenta le proprie viscere. Lo stesso Deodato gir\u00f2 anche \"Inferno in diretta\", considerato la terza parte della sua trilogia dei cannibali, anche se il film parla di narcotrafficanti e reporter e non c'\u00e8 nessuna scena di cannibalismo.\nIl film lanci\u00f2 anche una piccola \"moda\", in virt\u00f9 del suo alone scandaloso. Alcuni film, infatti, usarono la parola \"Holocaust\" nel titolo (\"Zombi Holocaust\", \"Porno Holocaust\", \"Buio Omega\" in Francia \u00e8 stato intitolato \"Blue Holocaust\", mentre \"Nudo e selvaggio\" fu intitolato negli Stati Uniti \"Cannibal Holocaust 2\" e spacciato come un seguito del film di Deodato). Lo stesso \"Ultimo mondo cannibale\" di Deodato fu rititolato negli USA \"Jungle Holocaust\".\nIn seguito \"Cannibal Holocaust\" ha influenzato anche film statunitensi. Tra questi vi sono i celebri \"Assassini nati\", di Oliver Stone, con cui condivide la commistione di pi\u00f9 formati e la critica ai mass media, e \"Traffic\" di Steven Soderbergh, per la fotografia che varia a seconda degli episodi.\n\u00c8 evidente anche l'affinit\u00e0 con \"The Blair Witch Project - Il mistero della strega di Blair\", film indipendente che ha avuto un gran successo, che ha ripreso molte soluzioni formali dal film italiano, quali la fotografia \"sporca\", l'uso della macchina a mano e l'idea della videocassetta trovata nel bosco. Il fatto sarebbe molto pi\u00f9 di una coincidenza, tanto che Deodato sostiene che la cosa pi\u00f9 simile al suo film \u00e8 la scaletta della sceneggiatura, ovviamente con scene meno brutali, e per questo aveva pensato a una denuncia per plagio, ma poi avrebbe rinunciato. Il regista ha rivelato che anche Oliver Stone, dopo aver visto \"The Blair Witch Project\", disse a una sua amica che quel tipo di film l'aveva gi\u00e0 fatto Deodato anni prima.\nDeodato ha dichiarato che Quentin Tarantino, durante la proiezione del film (che non aveva mai visto) a Venezia, \u00e8 rimasto sconvolto e alla fine gli ha chiesto informazioni sugli effetti speciali, in particolar modo quelli riguardanti la scena della ragazza impalata. Deodato ha rivelato che sul set di \"\", diretto da Eli Roth, film nel quale il regista italiano ha un ruolo come cannibale (e in una scena si mangia un uomo), Roth e tutta la troupe del film si sono presentati al suo arrivo con delle t-shirt nere con la scritta \"Cannibal Holocaust\".\nNel 1999 il regista tedesco Andreas Schnaas diresse \"Antropophagus 2000\", remake di \"Antropophagus\", realizzando la scena dell'impalamento di un uomo con la stessa tecnica di \"Cannibal Holocaust\", vale a dire l'attore seduto su un sellino e un paletto appuntito inserito sulla bocca.\nNel 2003, il regista Bruno Mattei gir\u00f2, nelle Filippine, \"Mondo cannibale\", un film direct-to-video che riprende la trama di \"Cannibal Holocaust\". Il regista in questo film ha riportato in scaletta circa le stesse scene di \"Cannibal Holocaust\", comprendendo ovviamente la scena dell'impalamento e quella della reazione dei cannibali alla devastazione creata dai giornalisti in cerca dello scoop.\nL'espediente narrativo del found footage \u00e8 stato usato per la prima volta proprio in \"Cannibal Holocaust\", poi utilizzato in numerosi film (anche se principalmente in seguito al successo del gi\u00e0 citato \"The Blair Witch Project\"). Fra i titoli pi\u00f9 famosi di questo genere ricordiamo \"[\u25cfREC]\", \"Diary of the Dead - Le cronache dei morti viventi\", \"Cloverfield\", \"Paranormal Activity\".\nNel campo musicale da segnalare l'omaggio al film della band Necrophagia, che nel 2001 intitol\u00f2 un album \"Cannibal Holocaust\", riprendendo il tema di Ortolani e rileggendolo in chiave death metal.\nNel 2013 Eli Roth gira \"The Green Inferno\" che omaggia nel titolo e nella trama l'opera di Deodato. Il film \u00e8 uscito in italia il 24 settembre 2015 in anteprima mondiale ed \u00e8 stato vietato ai minori di anni 18.\nColonna sonora.\nRiz Ortolani si occup\u00f2 della notevole colonna sonora. La musica in questa opera ha un'importanza decisiva. \u00c8 dolce e distensiva per le immagini della giungla, mentre si fa cupa quando ci sono scene di una violenza brutale, sia sugli animali che sugli uomini, quindi ritorna dolce nei titoli di coda, ma dopo tutto quello che si \u00e8 visto il contrasto \u00e8 agghiacciante.\nOrtolani fu voluto fortemente da Deodato, che ha dichiarato: \u00abNon ci eravamo accorti di aver fatto un film cos\u00ec forte. Io mi sono accorto di che film avevo fatto solo dopo averci messo la musica. Perch\u00e9 la musica di Ortolani era cos\u00ec bella che esasperava le scene\u00bb.\nOrtolani invece ha dichiarato che accett\u00f2 di comporre lo \"score\" del film perch\u00e9 gli piacque come era stato girato, con uno stile moderno e interessante, anche se lo riteneva molto violento. Per comporre la colonna sonora Ortolani us\u00f2 effetti elettronici, all'epoca nuovi. Per quanto riguarda la scena della ragazza impalata Ortolani us\u00f2 un tema melanconico, come un adagio religioso, per sottolineare la drammaticit\u00e0 della scena e per creare un effetto di piet\u00e0 nel pubblico.\nLa colonna sonora contiene i seguenti brani:\nHome video.\nNel 2003 \u00e8 uscito in Italia il DVD del film, presentato in edizione integrale e supervisionato personalmente da Ruggero Deodato. Il DVD contiene il commento del regista e un making of di 60 minuti con foto di scena, immagini della troupe al lavoro e degli effetti speciali.\nNel 2005 il DVD \u00e8 stato pubblicato negli Stati Uniti, nonostante un tentativo di censura per la copertina, giudicata \u00abtroppo esplicita e offensiva\u00bb.\nProdotti derivati.\nNel 2018 il soggetto di un ipotetico sequel - scritto dallo stesso Deodato e illustrato dal controverso artista spagnolo Miguel \u00c1ngel Mart\u00edn - fu pubblicato in volume dalla Edizioni NPE con il titolo \"Cannibal Holocaust 2\"."}
{"id": "298982", "revid": "1610933", "url": "https://it.wikipedia.org/wiki?curid=298982", "title": "Quercino", "text": ""}
{"id": "298984", "revid": "1573940", "url": "https://it.wikipedia.org/wiki?curid=298984", "title": "Ariolimax californicus", "text": "Ariolimax californicus \u00e8 un mollusco gasteropode della famiglia Ariolimacidae.\nDescrizione.\nLe specie del genere \"Ariolimax\" sono le seconde pi\u00f9 grandi lumache del mondo, con lunghezze fino a 25 cm; sono note negli Stati Uniti come \"banana slug\", per via del loro aspetto e colorazione. Questo nomignolo deriva dalla loro coloritura simile a quella di una banana con un corpo giallo brillante e, per alcune specie, delle macchie puntiformi nere. Possono modificare il loro colore nel corso del tempo assumendo colorazioni leggermente pi\u00f9 intense o pi\u00f9 pallide in funzione della luce, del livello di umidit\u00e0 e del cibo cui hanno accesso. Il loro caratteristico colore li aiuta a camuffarsi con i colori del sottobosco.\nBiologia.\n\u00c8 un decompositore, cio\u00e8 si nutre di foglie morte, escrementi di animali, riciclandoli nel terreno. Tra i cibi preferiti da \"Ariolimax californicus\" anche i funghi. Questi molluschi sono importanti perch\u00e9 nel procurarsi il cibo contribuiscono alla diffusione di semi e spore. Possono vivere per numerosi anni, ibernandosi sotto un tronco per sopravvivere quando la temperatura esterna si avvicina allo zero.\nDistribuzione e habitat.\n\"Ariolimax californicus\" vive nel sottobosco delle foreste umide lungo la costa del pacifico del Nord America dalla California all'Alaska.\nNella cultura popolare.\nPer molti anni \"Banana Slug\" fu la mascotte ufficiosa del campus dell'Universit\u00e0 della California di Santa Cruz (UCSC). Rappresentava gli elementi pi\u00f9 importanti del campus: riflessione, flessibilit\u00e0, non-aggressivit\u00e0 e, forse pi\u00f9 di tutto, una sfida iconoclastica verso lo \"status quo\". Inoltre, le \"Banana Slug\" sono comuni nella regione di Santa Cruz e hanno un rapporto simbiotico con le sequoie (\"Sequoia sempervirens\") che crescono abbondanti nel campus universitario. Nel 1986 gli studenti chiesero che la \"Banana Slug\" venisse finalmente riconosciuta come mascotte ufficiale.\nNonostante la richiesta degli studenti, il cancelliere del campus nel scegliere una mascotte opt\u00f2 per il leone marino (\"Zalophus californianus\"), ritenuto pi\u00f9 dignitoso e meglio adatto a rappresentare l'istituzione universitaria di una semplice lumaca gialla. Gli studenti la pensavano diversamente, cominciarono a protestare vestendo magliette con il logo \"Fiat Slug\" e chiesero un referendum \"abrogativo\". Al netto rifiuto posto dell'Universit\u00e0, che considerava la questione del tutto frivola, gli studenti si organizzarono e raccolsero in proprio i fondi necessari per finanziare il referendum. Le votazioni, seguite dai principali media nazionali, decretarono il definitivo successo delle \"lumache gialle\" che vinsero con uno strepitoso rapporto di quindici a uno."}
{"id": "298985", "revid": "767487", "url": "https://it.wikipedia.org/wiki?curid=298985", "title": "Edoardo II (film)", "text": "Edoardo II (\"Edward II\") \u00e8 un film del 1991 diretto da Derek Jarman.\nIl soggetto \u00e8 tratto dall'omonima tragedia di Christopher Marlowe.\nIn concorso alla 48\u00aa Mostra internazionale d'arte cinematografica di Venezia, ottenne con Tilda Swinton la vittoria della Coppa Volpi per la migliore interpretazione femminile.\nTrama.\nLa trama ruota attorno all'innamoramento di re Edoardo II d'Inghilterra per Piers Gaveston, che causer\u00e0 la caduta d'entrambi, grazie alle macchinazioni di Mortimer.\nDistribuzione.\nIl film venne presentato alla Mostra di Venezia il 9 settembre 1991, e arriv\u00f2 nelle sale italiane il 21 novembre dello stesso anno.\nVenne trasmesso in prima visione TV alle 00:25 di domenica 17 ottobre 1993 su Rai tre, in lingua originale con sottotitoli in italiano, presentato da Vieri Razzini.\nAnalisi.\nIl film \u00e8 ambientato con lo stile postmoderno e decostruttivista di moda negli anni novanta, e pertanto usa oggetti e costumi contemporanei (cio\u00e8 dei primi anni novanta) invece di costumi storicamente accurati.\nAnche il contenuto omosessuale del dramma \u00e8 portato in primo piano da Jarman, rispetto alla trama di Marlowe, per esempio aggiungendovi una scena di sesso gay."}
{"id": "298986", "revid": "767487", "url": "https://it.wikipedia.org/wiki?curid=298986", "title": "La destinazione", "text": "La destinazione \u00e8 un film del 2003 diretto da Piero Sanna.\nTrama.\nEmilio, un ragazzo romagnolo, si arruola nell'Arma dei Carabinieri e viene trasferito per l'addestramento a Roma dove conosce un ragazzo sardo, Costantino, taciturno e severo. Al termine del corso Emilio parte per la Sardegna, destinato a Coloras, un piccolo paese immaginario della Barbagia. Il suo primo incarico \u00e8 quello di indagare sull'omicidio di un pastore ucciso davanti al figlioletto Efisio che, nascosto da un cespuglio, ha potuto vedere in faccia l'assassino. Poco alla volta, fra indagini difficoltose ed una contrastata storia d'amore con Giacomina, ragazza locale, Emilio si rende conto di essere sbarcato in un mondo radicalmente diverso da quello cui \u00e8 abituato, in cui la giustizia viene \"interpretata\" attraverso la complessa cultura locale e spesso ostacolata nel suo svolgersi dalla diffidenza e dalla paura della gente."}
{"id": "298988", "revid": "125842792", "url": "https://it.wikipedia.org/wiki?curid=298988", "title": "Massimo Boldi", "text": "Per pi\u00f9 di vent'anni ha fatto coppia con l'attore romano Christian De Sica, con cui ha formato uno dei sodalizi di maggior successo del cinema italiano, ed \u00e8 fondatore della casa produttrice Mari Film. Nella sua carriera televisiva ha inoltre vinto 11 Telegatti.\nBiografia.\nPrimo dei tre figli di Mario Tranquillo Boldi (originario di Tarcento in provincia di Udine) e Carla Vitali. Ha due fratelli, Fabio (1949) e Claudio (1955). Nel 1956 si trasferisce con la famiglia a Milano. S'iscrive alle scuole serali e inizia a lavorare, prima come vetrinista, poi come venditore porta a porta per la Motta. Grande tifoso del , negli anni settanta conosce Marisa Selo (1957-2004), originaria di Napoli, che diventer\u00e0 sua moglie nel 1973. Dalla loro unione sono nate tre figlie: Micaela (1974), Manuela (1981) e Marta (1990). Diventa nonno nel 2002 di Massimo Federico, figlio di Micaela; nel 2016 arriva la seconda nipote Vittoria Marisa e nel 2019 Leonardo, entrambi figli di Manuela. \u00c8 stato fidanzato con Irene Fornaciari.\nGli inizi come batterista (1963-1974).\nEsord\u00ec nello spettacolo come batterista iniziando giovanissimo con il suo amico Renato Vignocchi con il quale form\u00f2 nel 1963 il gruppo musicale degli \"Atlas\", formato da tre chitarre e una batteria ma l'anno successivo dovette lasciare il gruppo per problemi familiari; l'amico Renato continu\u00f2 con un altro batterista, Franco Longo, ed in seguito al nuovo gruppo si aggiunse il cantante Maurizio Arcieri: insieme fondarono poi i New Dada.\nPi\u00f9 tardi forma a Varese con il fratello Fabio un gruppo musicale, I Mimitoki, con cui inizia la carriera da batterista; conducendo nelle domeniche pomeridiane il \"Club Ciao Amici\" al Lido di Gavirate, ; al gruppo si aggiunsero un duo di giovani, \"I Gemelli di Betty Curtis\". Fece poi parte de \"La pattuglia azzurra\", gruppo capitanato da Claudio Lippi, passando poi a Ricky Gianco, a Ricky Maiocchi, ad Al Bano anche con Carmen Villani e infine il batterista dell'orchestra di Gino Paoli alla Bussola di Sergio Bernardini e al Casin\u00f2 di Levanto, poi nel 1972 entr\u00f2 nel gruppo come cantante Christian De Sica; Boldi fece il batterista sino al giorno in cui non venne scritturato da Gianni Bongiovanni all'Intras Derby Club, locale di Milano, dopo aver partecipato all'edizione di Canzonissima 1974 con Raffaella Carr\u00e0 e Cochi e Renato.\nIl passaggio alla carriera di attore/cabarettista.\nQui inizia la sua carriera artistica come attore comico e cabarettista. A met\u00e0 degli anni settanta incise alcuni 45 giri e 33 giri collaborando per le musiche con Enzo Jannacci; tra le sue canzoni pi\u00f9 note \"Zan zan le belle rane\" (incisa anche da Jannacci) e \"Oh oh oh\", scritta da Faust'O. Nel 1968 inizia ad esibirsi al Derby Club, tempio del cabaret, dove inizia ad accompagnare i protagonisti delle serate, i grandi autori e i comici attuali e del futuro nel panorama dello spettacolo italiano. Il locale, nato nel 1959 da un'idea di Gianni Bongiovanni e di sua moglie Angela insieme ad Enrico Intra come tempio del jazz era gi\u00e0 diventato, quando fu conosciuto dal giovane Boldi, anche casa del cabaret, detta anche la Cantina del Buonumore della Nouvelle Vague Milanese.\nAnnoverava tra i suoi artisti nomi come Enzo Jannacci, Cochi e Renato, Giorgio Gaber, Bruno Lauzi, Giorgio Faletti, Umberto Bindi, Gino Paoli, Paolo Villaggio, I Gufi, Walter Valdi, Gianfranco Funari, Felice Andreasi ed Enrico Intra, cofondatore del locale con Bongiovanni. Sotto la guida di Bongiovanni e guidato da Enzo Jannacci e Arturo Corso, Boldi rinacque artisticamente e divenne cabarettista, scoprendo in s\u00e9 un talento comico. Nel locale l'ormai ex batterista cre\u00f2 personaggi che diventarono presto popolari e che grazie alle sue apparizioni nelle televisioni private locali di quegli anni divennero presto anche di pubblico dominio. Fece coppia con Teo Teocoli sia al Derby Club che in televisione per parecchi anni.\nProprio grazie ad una televisione privata di allora, con sede a Legnano, \"Antennatre Lombardia\", fondata da Renzo Villa ed Enzo Tortora, Massimo Boldi e Teo Teocoli diedero vita con il loro lavoro di coppia a quello che sarebbe stato considerato l'\"apripista televisivo\" della nuova generazione di comici in televisione dell'epoca: \"Non lo sapessi ma lo so\"; autori del programma Zuzzurro e Gaspare con Gino e Michele. Il programma andava in onda tutti i mercoled\u00ec sera dalle 20:30 alle 24 per la regia di Beppe Recchia e prendeva il titolo da un tormentone di Boldi, che compariva anche in una canzone scritta dallo stesso con gli amici Enzo Jannacci e Paolo Beld\u00ec, \"Non lo sapessi ma lo so... (Ma se lo sapessi lo dissi...!!!!!!)\".\nPer improvvisazione di Teocoli nacque, proprio in quella trasmissione, il personaggio forse pi\u00f9 famoso e amato di Boldi, \"Max Cipollino\", uno strampalato conduttore di un telegiornale di una piccola tv privata (Teleraccomando). Boldi rispondeva alla regia con il telefono posato sulla scrivania e nella foga spaccava il telefono, appoggiando la cornetta all'apparecchio.\nNella stagione 1988-1989 Antonio Ricci ide\u00f2 per Canale 5 in onda dopo il vero TG, un telegiornale satirico innovativo in diretta, \"Striscia la notizia\", programma comico dell'emittente televisiva tuttora in onda. L'idea originale \u00e8 depositata, a nome di Massimo Boldi presso la SIAE di Milano, con il titolo \"Il Telegiornale Priv\u00e8\" con successive modifiche, nell'anno 1977. Boldi parteciper\u00e0 in seguito a numerosi programmi televisivi sulle principali reti nazionali italiane; fonder\u00e0 un gruppo diventato poi molto popolare negli anni ottanta, \"I Repellenti\" che con Enzo Jannacci e con Beppe Viola diedero vita alla fiction televisiva \"La tappezzeria\" con Diego Abatantuono, Giorgio Faletti, Giorgio Porcaro, Guido Nicheli, Ernst Thole, Francesco Salvi e Mauro Di Francesco. A \"Canzonissima\" su Rai Uno proporr\u00e0 uno dei suoi personaggi di maggior successo, \"Mario Vigorone\" per passare poi ad un programma innovativo diretto da Romolo Siena: \"A tutto gag\" dove Boldi interpreta il personaggio del Cuoco Toscano, nel tormentone di \"Come dite voi a Milano?\".\nIl successo al cinema e il sodalizio con Christian De Sica (1980).\nDopo alcuni ruoli di partecipazione e di comprimario tra la fine degli anni settanta e gli inizi degli anni ottanta (\"Movie rush - La febbre del cinema\" nel 1976, \"Il... Belpaese\" di Luciano Salce nel 1977, \"Sono fotogenico\" di Dino Risi nel 1980, \"Eccezzziunale... veramente\" di Carlo Vanzina nel 1982), ha conosciuto il successo rivelandosi come il nuovo comico del cinema italiano dalla met\u00e0 dello stesso decennio con i dittici di \"Scuola di ladri\" (1986, 1987) e \"Yuppies\" (1986, 1986), film cult di cui segu\u00ec il filone continuato in coppia con Christian De Sica con una serie di commedie natalizie, - i cosiddetti cine-panettoni - prodotte da Luigi ed Aurelio De Laurentiis per la Filmauro.\nNel 1992 Boldi si candid\u00f2 alle elezioni politiche con il Partito Socialista Italiano nella circoscrizione Como-Sondrio-Varese: in tale occasione ottenne 1.930 voti e non venne eletto (arriv\u00f2 sesto nella lista del Garofano, che elesse tre deputati, a pi\u00f9 di 14.000 voti di distanza dall'ultimo dei candidati vincitori). Questa rimane una breve parentesi, accantonata la quale torn\u00f2 subito alla recitazione. Ha dichiarato pi\u00f9 volte di aver votato, sin dalle Elezioni politiche italiane del 1994, Silvio Berlusconi e di essere uno dei suoi migliori amici.\nL'unica esperienza di Massimo Boldi in un ruolo drammatico \u00e8 la sua performance in \"Festival\", film del 1996 di Pupi Avati. In esso interpretava un comico in declino che si ritrova imprevedibilmente in corsa per un premio alla Mostra del cinema di Venezia. Il riferimento \u00e8 alla storia vera vissuta dal grande Walter Chiari e da Carlo Delle Piane durante la premiazione del \"Leone\" alla mostra del cinema di Venezia del 1986.\nLe tante apparizioni in TV.\nSempre alla Rai far\u00e0 inoltre \"Saltimbanchi si muore\", \"La tappezzeria\" e \"Fantastico 8\", quest'ultimo condotto da Adriano Celentano, programma in cui Boldi si trover\u00e0 involontariamente invischiato in una causa civile promossa dalle reti R.T.I. del Biscione per non aver rispettato un precedente contratto di esclusiva che lo legava alle reti televisive italiane per altri due anni. In seguito Boldi verr\u00e0 condannato dal tribunale di Roma al pagamento di una penale altissima quale risarcimento del danno subito; la penale viene poi condonata dal Presidente delle Reti Televisive Italiane, con l'accordo che Boldi tornasse a lavorare per R.T.I. Canale 5 (oggi Mediaset). Sulle reti Mediaset aveva gi\u00e0 partecipato a programmi di successo come \"Drive In\", dove interpret\u00f2 nella prima edizione il suo personaggio \"Cipollino\" e nelle altre la parodia di \"Star Trek\", divenuto \"Bold Trek\", poi \"Risatissima\", \"Grand Hotel\", 4 edizioni di \"Sabato al circo\" e \"La strana coppia\", oltre ad innumerevoli partecipazioni a programmi televisivi sia Rai che Mediaset. In particolare in \"Una rotonda sul mare\", di nuovo in coppia con Teo Teocoli dar\u00e0 vita ad una parodia dei racconti di Diabolik: Boldi era nelle \"gag\" il ladro, solo apparentemente sciocco, \"Diaboldik\", mentre Teocoli interpretava un certo \"Ispettore Rinko\", chiaro gioco di parole sull'Ispettore Ginko, nemesi del ladro in calzamaglia nera. Boldi ha inoltre condotto su Canale 5 \"Striscia la notizia\" (1996-1997), tre edizioni di \"Scherzi a parte\" (1994 /2002/ 2005) e \"La sai l'ultima?\" (2008).\nLa scomparsa della moglie e la separazione da Christian De Sica (2004).\nIl 28 aprile 2004 la moglie muore dopo una malattia incurabile durata pi\u00f9 di dieci anni. Alla base della separazione artistica con De Sica ci fu proprio la fase finale della malattia della moglie, mentre i due stavano girando \"Natale in India\".\nSecondo quanto dichiarato a \"La Repubblica\" nel dicembre 2006 da De Sica:\nI tanti altri progetti sullo schermo.\nSuccessivamente alla separazione da De Sica, nel 2006 Boldi ha girato \"Ol\u00e9\" di Carlo Vanzina. Nel 2007 ha fondato la sua casa di produzione, la \"Mari Film S.r.l.\" e ha girato \"Matrimonio alle Bahamas\" di Claudio Risi con il ritorno nel cast de Fichi d'India, Biagio Izzo ed Enzo Salvi, uscito nelle sale il 16 novembre, incassando nel primo week end pi\u00f9 di 3.200.000 euro, quindi nel 2008 \"La fidanzata di pap\u00e0\" di Enrico Oldoini con Simona Ventura che si piazza al primo posto al box office in 3 giorni con 2.850.000 euro. Nel 2010 esce nelle sale \"A Natale mi sposo\" di Paolo Costella con Vincenzo Salemme e Nancy Brilli, che si piazza al primo posto al box office nella prima settimana con 2.680.000 euro, e nel 2011 \"Matrimonio a Parigi\", ancora di Claudio Risi, uscendo per la prima volta a ottobre e ottenendo il primo posto al box office nella prima settimana. Dopo tre anni di assenza, torna al cinema con \"Ma tu di che segno 6?\" (2014) di Neri Parenti, con Gigi Proietti, Vincenzo Salemme e Ricky Memphis, \"Matrimonio al Sud\" (2015), sempre di Paolo Costella, \"La coppia dei campioni\" di Giulio Base, al fianco di Max Tortora, e \"Un Natale al Sud\" di Federico Marsicano (2016), \"Natale da chef\" (2017) ancora di Neri Parenti.\nPer Canale 5 ha interpretato la sua prima fiction, dando vita al personaggio di \"gran pap\u00e0\" Lorenzo Fumagalli nella serie televisiva \"Un ciclone in famiglia\", diretta da Carlo Vanzina e con Maurizio Mattioli e Barbara De Rossi tra gli altri. Le prime puntate di \"Un ciclone in famiglia\" vennero girate nel 2004, appena 24 giorni dopo la scomparsa della moglie di Boldi; andarono in onda per la prima volta nel gennaio del 2005, ottenendo un grande successo di critica e di pubblico tra i giovani. Ci\u00f2 port\u00f2 ad altre quattro serie negli anni successivi. Nel 2009 Boldi torna a lavorare con Mattioli e la De Rossi in \"Un coccodrillo per amico\" e nel 2010 con la sola De Rossi in \"Fratelli Benvenuti\", entrambe fiction realizzate ancora per Canale 5, che il 21 dicembre 2012 trasmetter\u00e0 anche il suo primo tele-panettone \"Natale a 4 zampe\".\nNel 2021 Massimo Boldi partecipa al videoclip del famoso cantante colombiano reggaetonero Markiller \u201cUn Ba\u00f1o En La Playa\u201d.\nIl ritorno della coppia Boldi-De Sica (2018-).\nNel 2018, dopo 13 anni di assenza (De Sica e Boldi ricucirono i rapporti all'inizio del 2012), \u00e8 tornato sul grande schermo assieme a Christian De Sica con un cinepanettone intitolato \"Amici come prima\", le cui riprese sono iniziate a giugno dello stesso anno nei pressi di Milano. Il 21 settembre viene operato urgentemente al cuore dopo una visita che ha sentenziato un pre-infarto con tre arterie completamente chiuse.\nIl 13 dicembre 2020 esce \"In vacanza su Marte\", il nuovo film con De Sica. A causa della pandemia di COVID-19, si potr\u00e0 vedere solo tramite le varie piattaforme streaming. La regia \u00e8 affidata a Neri Parenti, storico regista di vari cinepanettoni.\nIl 23 aprile 2021 insieme a Christian De Sica e Nancy Brilli forma la squadra dei Cinepanettoni nel game-show di Rai uno \"Top Dieci\"."}
{"id": "298989", "revid": "124744270", "url": "https://it.wikipedia.org/wiki?curid=298989", "title": "Dietrich Bonhoeffer", "text": "La giovinezza.\nFiglio di Karl, un eminente psichiatra di origine berlinese, e di Paula, insegnante, una delle poche donne laureate in quel tempo, Bonhoeffer nacque il 4 febbraio 1906 a Breslavia (allora in Germania, attualmente parte della Polonia), da una famiglia molto in vista dell'alta borghesia, con relazioni anche col mondo politico e culturale. \nBench\u00e9 inizialmente avesse intenzione di seguire le orme paterne, manifest\u00f2 fin da ragazzo la volont\u00e0 di diventare un pastore evangelico: per i suoi parenti, che pur frequentando la Chiesa evangelica erano profondamente laici, fu una scelta \"strana\".\nStudi\u00f2 teologia a Tubinga e a Berlino, dove consegu\u00ec il dottorato nel 1927, a soli 21 anni, discutendo una tesi in ecclesiologia sulla Comunione dei Santi (\"\u201cSanctorum Communio\u201d\", pubblicato nel 1930).\nPer la sua formazione spirituale risultarono fondamentali i numerosi soggiorni all'estero: prest\u00f2 dapprima servizio pastorale presso la chiesa luterana della comunit\u00e0 tedesca di Barcellona e, nel 1929, si trasfer\u00ec a New York, per specializzarsi all\"Union Theological Seminary\" (della confessione metodista), dove cominci\u00f2 a frequentare le chiese della comunit\u00e0 afroamericana nel quartiere di Harlem; nel 1930 si spost\u00f2 a Londra: qui cominci\u00f2 un rapporto epistolare con Gandhi, che sogn\u00f2 sempre di incontrare, senza mai riuscirci.\nIl ritorno in Germania.\nTorn\u00f2 in Germania nel 1931 per dedicarsi all'insegnamento presso l'Universit\u00e0 di Berlino. Incominci\u00f2 anche la sua opposizione attiva al nuovo regime nazista. Appena due giorni dopo la presa del potere di Hitler, dovette tenere una conferenza via etere (dai microfoni della \"Berliner Funkstunde\") sull'idea di F\u00fchrer. In essa diceva che se il capo \u00abpermette al seguace che questi faccia di lui il suo idolo, allora la figura del capo si trasforma in quella di corruttore\u2026 Il capo e la funzione che divinizzano s\u00e9 stessi scherniscono Dio\u00bb. Bonhoeffer fa i suoi riferimenti a Hitler.\nLe chiese evangeliche non presero ufficialmente posizione in merito alle prime leggi hitleriane del marzo 1933, malgrado queste nei fatti annientassero la democrazia: l\"Ordinanza del Presidente del Reich per la tutela del popolo e dello Stato\" offr\u00ec una giustificazione per misure contro le chiese, rese possibili i campi di concentramento, revoc\u00f2 il diritto alla libera manifestazione del pensiero, la libert\u00e0 di stampa, il diritto di riunione, il segreto postale, legalizz\u00f2 perquisizioni e sequestri. La \"legge di lesa patria\" equipar\u00f2 l'opposizione al governo e al partito ai nemici della nazione; la \"legge sui pieni poteri\" dissolse i controlli del Parlamento e della costituzione.\nQuando la legge sui non ariani estromise dai pubblici uffici gli ebrei che vi erano impegnati, Bonhoeffer fu uno dei primi che affront\u00f2 il tema e tenne una conferenza \"La chiesa di fronte al problema degli ebrei\". Da buon luterano egli riconobbe allo Stato il diritto di decidere dal punto di vista legislativo sulla questione ebraica, ma sosteneva che la chiesa doveva interrogare lo Stato circa la legittimit\u00e0 del suo agire, cio\u00e8 doveva responsabilizzare lo Stato. La chiesa ha un obbligo incondizionato nei confronti delle vittime dell'ordine sociale, anche se non appartengono alla comunit\u00e0 cristiana. Se la chiesa vede che lo Stato eccede, essa \u00e8 nella condizione \u00abnon soltanto di fasciare le vittime che sono finite in mezzo agli ingranaggi della ruota, ma di arrestare gli ingranaggi stessi\u00bb.\nNon potendo pi\u00f9 restare a Berlino, nel 1933 torna a Londra per seguire due comunit\u00e0 evangeliche tedesche. Pacifista convinto, avanz\u00f2 la proposta di un concilio ecumenico (aperto a tutte le confessioni cristiane) sulla pace:\nNel frattempo in Germania gli amici di Bonhoeffer, dal 29 al 31 maggio del 1934, tennero il sinodo confessante di Barmen. Centotrentotto delegati di tutte le chiese regionali e provinciali luterane proclamarono unitamente, sotto le pressioni di Berlino, \"sei proposizioni\" rivolte contro i cristiani tedeschi e il loro governo ecclesiastico. Redatte da Barth respingevano la falsa dottrina per cui la chiesa deve riconoscere come rivelazione di Dio anche altri eventi e potenze, figure e verit\u00e0 (\"Solus Christus\" indirizzata contro le pretese di Hitler). Per Bonhoeffer, che era assente a quell'evento, fu la vera data di nascita della Chiesa confessante e signific\u00f2 il conseguimento di ci\u00f2 per cui aveva lottato lungamente. Rimase in Inghilterra fino al 1935, quando decise di tornare a Berlino. Ader\u00ec alla Chiesa confessante, la comunit\u00e0 che si era distaccata dalla Chiesa evangelica ufficiale (che aveva riconosciuto l'autorit\u00e0 del regime) contro la quale aveva scatenato il \"Kirchenkampf\", la \"lotta delle chiese\". Ne sar\u00e0 il principale esponente insieme a Martin Niem\u00f6ller con cui formul\u00f2 la prima forma di autoimpegno. Quindi parteciparono a una riunione ecumenica nei Balcani per informare le guide del movimento ecumenico sui retroscena degli eventi.\nIl 2 dicembre 1935 apparve l'ordinanza del ministro Kerrl per l'applicazione della legge sulla sicurezza della Chiesa evangelica. Essa dichiarava come inammissibili tutte le disposizioni ecclesiastiche emanate da associazioni o gruppi. Di conseguenza, anche l'esistenza del seminario di predicazione (nella chiesa evangelica \u00e8 un istituto di preparazione per l'esame e l'ordinazione) di cui Bonhoeffer era la guida, divenne illegale. Soltanto un paio di anni dopo la Gestapo appose i sigilli, quindi Bonhoeffer escogit\u00f2 un'ulteriore forma di collaborazione coi suoi candidati: quella del \"vicariato collettivo\".\nIl 1937 vide la pubblicazione di \"Nachfolge\" ('Sequela' o anche 'Discepolato'), un appassionato invito a seguire Ges\u00f9 Cristo, costi quel che costi. Questo titolo era ritenuto nel Terzo Reich come un'autentica testimonianza di fede cristiana e pertanto un testo militante contro l\u2019ingiustizia del nazionalsocialismo. In seguito Bonhoeffer mise per iscritto \"Vita comune\", esperienza di questa religiosit\u00e0 vissuta comunitariamente. Il libro, assieme alle lettere dal carcere di Tegel pubblicate con il titolo \"Resistenza e resa\", rappresent\u00f2 il suo pi\u00f9 grande successo editoriale.\nLa direzione del seminario clandestino di Finkenwalde (pol. Zdroje, oggi quartiere di Stettino), procur\u00f2 violenti attacchi alla sua reputazione teologica, poich\u00e9 mand\u00f2 in frantumi l'antica identificazione tra l'incarico del predicatore e quello del pastore, ponendo inequivocabilmente il primo davanti al secondo. Inoltre continu\u00f2 la sua dura opposizione alla politica antisemita nazista ma, a causa di una recrudescenza delle persecuzioni ai danni della Chiesa confessante, nel 1939 Bonhoeffer dovette accettare un incarico di insegnante negli Stati Uniti. Allo scoppio della guerra, decise per\u00f2 di tornare in patria, per condividere il destino del suo popolo.\nLa cospirazione.\nBonhoeffer fu intensivamente iniziato ai piani della congiura \u2014 senza esito \u2014 del gruppo Hans Oster, Dohnanyi, M\u00fcller, che volevano fermare Hitler prima dell'inizio della guerra sul fronte occidentale. Qualche tempo dopo sub\u00ec, per opera della Gestapo, una razzia durante un raduno giovanile in cui teneva un corso biblico per studenti. Gli fu vietato di parlare a causa della sua \"attivit\u00e0 di disturbo per il popolo\" e gli fu intimato di presentarsi regolarmente presso la stazione di polizia. L'organizzazione della Abwehr (Servizio segreto militare) sotto la guida di Canaris, liber\u00f2 Bonhoeffer dall'obbligo di comunicare i propri spostamenti alla stazione di polizia in Pomerania, dichiarandolo indisponibile. Oster e Dohnanyi lo impiegarono come uomo della \"Abwehr\" a Monaco, cio\u00e8 il pi\u00f9 lontano possibile dalla Pomerania. In questo modo egli entrava a far parte della cerchia della resistenza militare attiva. Bonhoeffer doveva tuttavia comunicare ancora i suoi spostamenti alla polizia di Monaco. Qui soggiorn\u00f2 nell'abbazia benedettina di Ettal, dove scrisse l\"Etica\" e attese agli incarichi dell\"Abwehr\" con alcuni viaggi all'estero.\nBonhoeffer rimaneva ufficialmente al servizio della \"Chiesa confessante\" e collaborava con alcune commissioni teologiche del sinodo confessante. I consigli dei fratelli, \"suoi superiori\", erano a conoscenza in modo molto vago dei suoi incarichi militari. Questi erano di due tipi: da una parte doveva riportare notizie dall'estero \u2014 e questo come camuffamento; dall'altra doveva dare segnali all'estero della perdurante presenza di una resistenza tedesca. Bonhoeffer era cosciente della stranezza della situazione in cui si trovava mettendo a disposizione dei servizi militari tedeschi \u2014 cio\u00e8 nella realt\u00e0 della resistenza \u2014 le sue relazioni ecumeniche. Su incarico dell'Abwehr, e grazie alla disponibilit\u00e0 di passaporti e visti, intraprese viaggi in Svizzera, Svezia, Norvegia e Italia. Questi si svolsero in tre tappe.\nDi l\u00ec a poco la situazione cominci\u00f2 a farsi pericolosa.\nLa prigionia.\nCol fratello Klaus e il cognato Hans von Dohnanyi entr\u00f2 in contatto con l'ammiraglio Wilhelm Canaris, capo del servizio segreto militare (Abwehr), che con altri ufficiali stava organizzando una congiura per assassinare Hitler (il putsch del 20 luglio 1944), ma il 5 aprile 1943 il capo del tribunale militare Manfred Roeder e l'agente della Gestapo Franz Xavier Sonderegger lo arrestarono. La vita nella cella del carcere di Tegel, nei sobborghi di Berlino, fu all'inizio per Bonhoeffer un tormento. Soffriva dello stretto isolamento poich\u00e9 ai guardiani era proibito parlare coi \"politici\".\nIl procedimento contro Bonhoeffer si articol\u00f2 durante la prigionia in tre fasi distinte.La prima fase, cominciata con l'accusa e terminata con gli interrogatori di Roeder (dall'aprile al luglio 1943). Le indagini abbracciavano quattro elementi: 1) l'esenzione dal servizio militare disposta dalla Abwehr che aveva permesso a Bonhoeffer di sottrarsi al controllo della polizia di Stato e di svolgere il suo lavoro ecclesiastico; 2) l'\u00abOperazione 7\u00bb, cio\u00e8 il trasporto di un gruppo di ebrei in Svizzera; 3) i viaggi all'estero che avevano poco a che fare con compiti militari; 4) la mediazione esercitata dalla Abwehr a favore di alcuni esponenti di spicco della Chiesa confessante come Wilhelm Niesel, Eberhard Bethge e altri. Bonhoeffer ha redatto in cella una nutrita serie di resoconti e note su questi interrogatori. Il tentativo di mettere allo scoperto i fatti cospirativi era fallito e per chi conduceva le indagini diveniva impossibile sollevare l'accusa di alto tradimento o di tradimento alla patria. Rimaneva solo l'accusa di \"disfattismo in seno alle forze armate\" a causa dell'esenzione dal servizio militare.\nLa seconda fase della prigionia fu caratterizzata dalla preparazione al processo (fino all'aprile 1944). I termini del processo furono spostati ripetutamente, finch\u00e9 gli amici del detenuto vennero a sapere (nell'aprile 1944) che non ci sarebbe stato nessun processo e che non si poteva fare nulla se non lasciare che la cosa venisse \"insabbiata\" fino al colpo di Stato.Nella terza fase cominci\u00f2 in cella il lavoro pi\u00f9 fruttuoso. Alcuni teologi considerano le lettere di contenuto teologico che Bonhoeffer ha spedito dal 30 aprile 1944 come l'inizio di una nuova epoca teologica. Egli seppe del fallimento del colpo di Stato gi\u00e0 nella sera del 20 luglio. Cos\u00ec il giorno successivo perse ogni speranza e si prepar\u00f2 al peggio.\nIn questo periodo (un anno e mezzo) produsse una serie di scritti che sarebbe stata poi raccolta nel volume \"Resistenza e resa\", la sua opera pi\u00f9 famosa, in cui rifletteva sul rapporto tra fede e azione, tra religione e mondo. A un compagno di prigionia italiano, che gli domand\u00f2 come potesse un sacerdote partecipare a una cospirazione politica che prevedesse anche lo spargimento di sangue, disse:\nLa squadra della Gestapo tardava ad arrivare. Passarono giorni, settimane. In questo periodo prese in considerazione l'idea di fuggire dal carcere. Il suo guardiano, il sottufficiale Knobloch, un operaio di Berlino nord, aveva collaborato nel periodo di prigionia di Bonhoeffer a far uscire la sua corrispondenza clandestina. Una settimana dopo per\u00f2 il fratello Klaus e Schleicher vennero arrestati a causa della loro partecipazione al complotto, cos\u00ec Bonhoeffer non dette seguito al suo piano di fuga per non compromettere ulteriormente il fratello e i parenti. Nel frattempo la Gestapo aveva trovato dei documenti della \"Abwehr\" che dimostravano la partecipazione alla congiura di Bonhoeffer fin dal 1938. Hitler era fuori di s\u00e9. Revoc\u00f2 l'ordine di eliminazione immediata dei cospiratori al fine di accertare ulteriori ramificazioni. Questo spiega perch\u00e9 le esecuzioni furono rimandate per lungo tempo. Insieme con altri congiurati, venne impiccato nel campo di concentramento di Flossenb\u00fcrg all'alba del 9 aprile 1945, pochi giorni prima della fine della guerra, insieme all'ammiraglio Canaris, per espresso ordine di Hitler\nLa Chiesa cattolica, nel corso del ventennio fascista e poi nazista, si mostr\u00f2 sempre titubante mentre la Chiesa evangelica ufficiale si mostr\u00f2 addirittura compiacente. Nel 1945 la cosiddetta Chiesa confessante, sorta come movimento di opposizione in seno alla Chiesa evangelica tedesca, alla quale aveva aderito lo stesso Bonhoeffer, pronunci\u00f2 la famosa \"Ammissione di colpa\" a Stoccarda: \u00abLa chiesa [\u2026] \u00e8 rimasta muta dove avrebbe dovuto gridare, perch\u00e9 il sangue degli innocenti gridava al cielo\u2026 Essa \u00e8 rimasta a guardare quando sotto la copertura del nome di Cristo si sono compiute violenze e ingiustizie\u2026 La chiesa confessa di aver assistito all'uso arbitrario della forza brutale, alle sofferenze fisiche e spirituali di innumerevoli innocenti, all'oppressione, all'odio, all'assassinio senza levare la propria voce in loro favore, senza aver trovato vie per correre loro in aiuto. Essa si \u00e8 resa colpevole della vita dei fratelli pi\u00f9 deboli e indifesi di Ges\u00f9 Cristo (gli ebrei)\u2026 Lo confessa\u2026 Non ha rinfacciato al calunniatore la sua ingiustizia e ha abbandonato il calunniato al suo destino\u00bb.\nVent'anni dopo, don Milani dir\u00e0: \u00abSe non fosse stato per la \"Chiesa confessante\" noi cristiani non avremmo pi\u00f9 il diritto di guardare in faccia un ebreo\u00bb.\nAl patibolo sale con la compostezza di colui che veramente crede: La totale accettazione della volont\u00e0 di Dio.\nOpere.\nL'edizione critica delle opere di Dietrich Bonhoeffer \u00e8 pubblicata, in Italia, dall'Editrice Queriniana di Brescia (\"Opere di Dietrich Bonhoeffer\", 10 volumi usciti dal 1991 al 2009)."}
{"id": "298990", "revid": "984922", "url": "https://it.wikipedia.org/wiki?curid=298990", "title": "Elisabetta Balia", "text": "Biografia.\nNel 2002 Piero Sanna, allievo e collaboratore di Ermanno Olmi, la sceglie per la parte di protagonista femminile del film, vincitore di vari premi, \"La destinazione\" (2003), drammatico ritratto della sua Sardegna. \nNel 2004 interpreta il ruolo di Emanuela Loi, prima donna poliziotto a far parte di una scorta, tragicamente assassinata nel 1992 nella strage di via d'Amelio, nella miniserie tv \"Paolo Borsellino\", diretta da Gianluca Maria Tavarelli."}
{"id": "299006", "revid": "1121152", "url": "https://it.wikipedia.org/wiki?curid=299006", "title": "Concilio Lateranense IV", "text": "Il Concilio Lateranense IV (1215) fu il dodicesimo concilio ecumenico della Chiesa, il quarto celebrato dopo lo scisma d'Oriente.\nStoria.\nFu convocato a Roma da papa Innocenzo III, diventato papa nel 1198, con la bolla \"Vineam Domini Sabaoth\", emanata il 19 aprile 1213. Vi prese parte un numero eccezionale di prelati (furono presenti il patriarca di Gerusalemme Rodolfo di M\u00e9rencourt, consacrato durate il concilio, il patriarca di Costantinopoli e i rappresentanti di quelli di Antiochia ed Alessandria, oltre 400 tra vescovi e arcivescovi, circa 900 tra abati e badesse) e, cosa mai verificatasi in precedenza, i rappresentanti laici di Enrico, imperatore Latino d'Oriente, Federico II, Imperatore del Sacro Romano Impero, quelli dei re di Francia, Aragona, Inghilterra, Ungheria, Gerusalemme e Cipro e dei Comuni lombardi. \nFu il papa stesso ad aprire i lavori del Concilio con un'accorata allocuzione introduttiva pronunciata l'11 novembre 1215: il 30 novembre dello stesso anno, nel corso della III sessione del Concilio, Innocenzo III present\u00f2 settanta canoni, gi\u00e0 formulati, che i padri conciliari dovettero limitarsi ad approvare. Per il numero e la rilevanza delle decisioni sia di carattere dogmatico che disciplinare che vi vennero prese, \u00e8 da considerare uno dei pi\u00f9 importanti della storia della Chiesa.\nIl canone XIII del Concilio Lateranense IV del 1215 fu applicato anche alle forme di vita religiosa femminile, nate fra la fine del XII e l'inizio del XIII secolo e non ancora regolamentate da una precisa regola ordinistica. Nello stesso anno, la chiesa di San Damiano in Assisi ospit\u00f2 la prima comunit\u00e0 benedettina femminile e la prima forma di francescanesimo di oblate, fondata da santa Chiara che ne assunse il titolo di badessa.\nDecisioni riguardanti gli Ebrei.\nIl Concilio, in un'epoca che riconosce nel papa il capo supremo non solo della Chiesa, ma anche, in un modo o nell'altro, della societ\u00e0 civile, riafferma disposizioni gi\u00e0 prese in precedenza riguardanti gli Ebrei, e ne stabilisce altre che rimarranno classiche fino alla Rivoluzione francese, anche se saranno applicate diversamente nei vari Paesi e rimarranno fondamentali fino alle \"bolle infami\" del Cinquecento.\nSono quattro le disposizioni relative agli Ebrei:\nConclusioni.\nIl concilio si concluse con la proposta del 14 dicembre 1215 di una nuova crociata in Terra Santa contro i musulmani: venne concessa l'indulgenza plenaria non solo a chi avesse combattuto, ma anche a quanti avessero solo finanziato le spedizioni. Innocenzo III mor\u00ec pochi mesi dopo, pertanto la quinta crociata venne organizzata dal suo successore, Onorio III.\nQuesto concilio segna l'inizio di una nuova epoca nella storia della Chiesa cattolica, all'insegna del centralismo amministrativo e giuridico incentrato sul vescovo di Roma, dell'uniformazione al modello romano e dell'intransigenza verso le diversit\u00e0 di culto e liturgia, di opinione, cultura e religione."}
{"id": "299008", "revid": "287204", "url": "https://it.wikipedia.org/wiki?curid=299008", "title": "T\u1ebft Nguy\u00ean \u0110\u00e1n", "text": ""}
{"id": "299012", "revid": "125665240", "url": "https://it.wikipedia.org/wiki?curid=299012", "title": "Calciomercato", "text": "Il calciomercato \u00e8 l'insieme delle trattative contrattuali atte a definire il trasferimento di un calciatore da una squadra ad un'altra.\nTipologie.\nNel calcio italiano era inoltre presente, fino al 2015, il trasferimento a titolo di compartecipazione, che consisteva nella cessione della met\u00e0 del cartellino di un calciatore ad una squadra e permetteva ai club coinvolti di accordarsi sul prezzo con cui acquisire l'altra met\u00e0; qualora non fossero riusciti a giungere ad un accordo, si procedeva ad offerte in busta chiusa ed il cartellino del calciatore passava interamente alla squadra che andava a presentante l'offerta pi\u00f9 alta.\nSessioni.\nAi club \u00e8 permesso effettuare operazioni di calciomercato solamente nelle due finestre previste: una da luglio a settembre e l'altra a gennaio.\nIn precedenza, sino alla fine del XX secolo, la finestra invernale era calendarizzata tra ottobre e dicembre.\nCritiche.\nNel corso degli anni non sono mancate, soprattutto da parte di presidenti e allenatori, critiche relative al fatto che la sessione estiva di calciomercato fosse ancora aperta all'inizio della stagione ufficiale, circostanza che ha sovente creato problemi nella composizione e gestione delle rose. \nPer quanto riguarda lo scenario italiano, nell'estate 2018 la Federazione ha deciso di fissare il termine delle operazioni alla vigilia della partenza dei campionati. La scelta ha tuttavia rappresentato l'unico caso in tal senso.\nRecord.\nNel 1913 l'Andrea Doria si vede sottrarre Enrico Sardi e Aristodemo Santamaria dal Genoa che offr\u00ec ai giocatori un ingaggio totale di lire, circa euro odierni: il fatto scaten\u00f2 polemiche in quanto i due calciatori furono accusati di professionismo, attivit\u00e0 severamente vietata all'epoca, tanto che i rossobl\u00f9 finirono sotto processo essendo stati scoperti proprio da un socio doriano. Il presidente George Davidson non recesse tuttavia dai suoi metodi, ma anzi rilanci\u00f2 alla grande sottraendo al Milan la giovane stella Renzo De Vecchi facilmente convinto dall\u2019astronomico ingaggio da lire, circa euro odierni, una cifra mai vista in Italia per un gioco arrivato solo vent\u2019anni prima.\nDurante gli anni 2010, per porre un freno ad operazioni spesso eccessive dal punto di vista economico, l'UEFA ha varato il fair play finanziario (parametro che interessa anche i bilanci dei club) con l'obiettivo di risanare situazioni talvolta disastrate."}
{"id": "299014", "revid": "125933832", "url": "https://it.wikipedia.org/wiki?curid=299014", "title": "Diocesi di Bergamo", "text": "La diocesi di Bergamo (in latino: \"Dioecesis Bergomensis\") \u00e8 una sede della Chiesa cattolica in Italia suffraganea dell'arcidiocesi di Milano appartenente alla regione ecclesiastica Lombardia. Nel 2018 contava battezzati su abitanti. \u00c8 retta dal vescovo Francesco Beschi.\nIl santo patrono della citt\u00e0 e della diocesi \u00e8 sant'Alessandro. I santi Fermo e Rustico, Ambrogio, Gregorio Barbarigo, Grata e la Madonna delle Grazie di Ardesio sono compatroni della diocesi.\nTerritorio.\nLa diocesi di Bergamo comprende circa 8/10 della provincia di Bergamo escludendo alcuni comuni dell'alto Sebino (Lovere, Bossico, Costa Volpino e Rogno) nonch\u00e9 il comune di Palosco che appartengono alla diocesi di Brescia, tutte le parrocchie della Gera d'Adda e della bassa, poste a sud del Fosso bergamasco, che appartengono all'arcidiocesi di Milano (Treviglio) e alla diocesi di Cremona (tra cui Caravaggio). Appartengono alla diocesi di Bergamo anche il comune di Paratico, in provincia di Brescia, e le parrocchie dei comuni di Calolziocorte, Carenno, Erve, Monte Marenzo e Vercurago, in provincia di Lecco.\nLe parrocchie del vicariato di Calolzio-Caprino e alcune parrocchie appartenenti ai vicariati di Branzi-Santa Brigida e di San Giovanni Bianco-Sottochiesa seguono il rito ambrosiano invece di quello romano, usufruendo del vecchio lezionario sino al 13 novembre 2010.\nI confini occidentali della diocesi hanno una precisa radice storica, corrispondendo al confine internazionale fra la Repubblica di Venezia e la Lombardia austriaca in vigore nel 1787: in quell'anno infatti entr\u00f2 in vigore un trattato fra il Senato Veneto e l'imperatore Giuseppe II che includeva il principio, divenuto comune nei secoli successivi, che vedeva con sfavore la permanenza di diocesi transnazionali, e ci\u00f2 comport\u00f2 un generale spostamento ad ovest del confine con l'arcidiocesi di Milano, in precedenza molto pi\u00f9 favorevole a quest'ultima. Fa eccezione solo la parrocchia di Pagazzano, all'epoca politicamente milanese, ma ecclesiasticamente sottoposta a un particolare condominio cremonese-pavese di antichissima motivazione: quando nell'Ottocento si decise di risolvere tali retaggi medievali, si pens\u00f2 di normalizzare anche religiosamente un comune divenuto nel frattempo amministrativamente bergamasco.\nLa diocesi comprende i seguenti comuni: Bergamo, Gandosso, Serina, Sorisole, Azzano San Paolo, San Paolo d'Argon, Algua, Calolziocorte, Albino, Ponte San Pietro, San Pellegrino Terme, Paladina, Castione della Presolana, Gorle, Grone, Alzano Lombardo, Martinengo, Capriate San Gervasio, Cortenuova, Grassobbio, Mapello, Villongo, Viadanica, Ornica, Verdellino, Cazzano Sant'Andrea, Bracca, Fino del Monte, Mornico al Serio, Premolo, Dalmine, Strozza, Suisio, Villa d'Adda, Zandobbio, Oneta, Ponte San Pietro, Berbenno, Vedeseta, Sedrina, Caprino Bergamasco, Nembro, Olmo al Brembo, Piario, Sovere, Valbondione, Seriate, Peia, Villa di Serio, Brumano, Almenno San Bartolomeo, Gromo, Branzi, Cassiglio, Colere, Filago, Alzano Lombardo, Oltre il Colle, Songavazzo, Ubiale Clanezzo, Colzate, Sant'Omobono Terme, Vertova, Luzzana, Roncola, Santa Brigida, Palazzago, Pontida, Pognano, Parzanica, Gerosa, Bonate Sotto, Villa d'Alm\u00e8, Montello, Costa Serina, Pedrengo, Bonate Sopra, Calusco d'Adda, San Giovanni Bianco, Solto Collina, Torre de' Roveri, Gandino, Piazzatorre, Averara, Castro, Taleggio, Ardesio, Boltiere, Costa di Mezzate, Credaro, Endine Gaiano, Fiorano al Serio, Orio al Serio, Treviolo, Solza, Villa d'Ogna, Bagnatica, Carona, Casnigo, Dossena, Algua, Fuipiano Valle Imagna, Madone, Cavernago, Mezzoldo, Mozzo, Zogno, Predore, Scanzorosciate, Sotto il Monte Giovanni XXIII, Stezzano, Telgate, Vigano San Martino, Brembilla, Alm\u00e8, Clusone, Ubiale Clanezzo, Torre de' Busi, Cisano Bergamasco, Cenate Sopra, Lurano, Ghisalba, Casazza, Capizzone, Castelli Calepio, Rovetta, Fara Olivana con Sola, una porzione del comune di Isso nella localit\u00e0 di Sola, Pradalunga, Foresto Sparso, Valsecca, Brusaporto, Cusio, Ponte Nossa, Brembate di Sopra, Calcinate, Camerata Cornello, Chiuduno, Cologno al Serio, Curno, Erve, Foppolo, Gandino, Locatello, Medolago, Oneta, Paratico, Piazzolo, Ranzanico, Valtorta, Vilminore di Scalve, Romano di Lombardia, Gazzaniga, Borgo di Terzo, Cortenuova, Valgoglio, Carenno, Tavernola Bergamasca, Cenate Sotto, Verdellino, Carvico, Entratico, Piazza Brembana, Torre Boldone, Villa d'Ogna, Moio de' Calvi, Bedulita, Leffe, Ponteranica, Riva di Solto, Cividate al Piano, Zanica, Carobbio degli Angeli, Gorlago, Monte Marenzo, Chignolo d'Isola, Cornalba, Parre, Trescore Balneario, Adrara San Rocco, Barzana, Bianzano, Comun Nuovo, Almenno San Salvatore, Cerete, Bottanuco, Gaverina Terme, Bottanuco, Terno d'Isola, Ambivere, Cene, Osio Sopra, Osio Sotto, Schilpario, Vercurago, Lallio, Oltressenda Alta, Valbrembo, Fonteno, Berzo San Fermo, Azzone, Bariano, Spirano, Aviatico, Ciserano, Isola di Fondra, Pagazzano, Urgnano, Spinone al Lago, Valleve, Levate, Roncobello, Rota d'Imagna, Blello, Albano Sant'Alessandro, Monasterolo del Castello, Morengo.\nSede vescovile \u00e8 la citt\u00e0 di Bergamo, dove si trova la cattedrale di Sant'Alessandro.\nVicariati.\nLe 389 parrocchie della diocesi sono raggruppate in 25 vicariati foranei e in 3 vicariati urbani.\nVicariati urbani e parrocchie:\nStoria.\nLa diocesi fu eretta con ogni probabilit\u00e0 nel IV secolo. Primo vescovo storicamente documentato \u00e8 un anonimo (forse Dominatore), terzo vescovo della diocesi, che fu consacrato dal vescovo di Milano sant'Ambrogio.\nNel Medioevo Bergamo ebbe due cattedrali: sant'Alessandro e san Vincenzo. Quest'anomala situazione, attestata gi\u00e0 nel IX secolo, produsse per secoli dissidi tra i due capitoli, finch\u00e9 nel 1561 i veneziani distrussero per esigenze militari l'antica cattedrale di Sant'Alessandro. All'inizio del XVII secolo il vescovo Giovanni Emo riun\u00ec i canonici e infine il vescovo san Gregorio Barbarigo ottenne da papa Innocenzo XI la bolla \"Exponi nobis\" del 18 agosto 1697, che stabiliva un'unica cattedrale, dedicando a sant'Alessandro quella che era stata san Vincenzo, e un unico capitolo.\nIl capitolo dei canonici aveva il diritto di governare la diocesi nei periodi di sede vacante e di eleggere il nuovo vescovo; questo fino al 1251, quando per la prima volta, in occasione dell'elezione di Algisio da Rosciate, fu il papa stesso ad assumersi questa prerogativa.\nLe indicazioni del Concilio di Trento trovarono a Bergamo immediata applicazione: il seminario diocesano vi fu istituito dal vescovo Federico Cornaro il 1\u00ba ottobre 1567; si trattava del settimo seminario in Italia e nel mondo. Fu trasferito in diversi edifici nel 1572, poi ancora nel 1821 e negli anni sessanta.\nNel 1873 il vescovo Pietro Luigi Speranza volle assicurare una presenza sacerdotale nelle molte frazioni di montagna. A tale scopo istitu\u00ec un seminario a uopo, in cui uomini anziani, vedovi o celibi, ricevevano una formazione rudimentale. In quindici anni furono ordinati centocinquanta presbiteri, ma nel 1888 l'iniziativa fu interrotta, perch\u00e9 il popolo disprezzava questi sacerdoti per la loro insufficiente formazione.\nDall'8 al 12 settembre 1920 Bergamo ospit\u00f2 il sesto Congresso eucaristico nazionale italiano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di persone contava battezzati, corrispondenti al 94,5% del totale."}
{"id": "299056", "revid": "111433", "url": "https://it.wikipedia.org/wiki?curid=299056", "title": "Albert Hofmann", "text": "Biografia.\nNacque a Baden in Svizzera nel 1906, e studi\u00f2 chimica all'Universit\u00e0 di Zurigo. Il suo principale interesse era la chimica di piante e animali, in seguito ha condotto importanti ricerche sulla struttura chimica della chitina, per la quale ha ricevuto il suo dottorato. Hofmann si un\u00ec al dipartimento chimico-farmaceutico dei Laboratori Sandoz, Basilea (ora Novartis), studiando le piante medicinali scilla marina e la segale attaccata dal fungo Claviceps purpurea, segale cornuta, come parte di un programma per purificare e sintetizzare i principi attivi per l'uso come farmaco.\nLe sue ricerche sull'acido lisergico, il componente comune centrale degli alcaloidi della Claviceps purpurea o Ergot (un ascomicete che cresce sulla segale), condussero nel 1938 finalmente alla sintesi dell'LSD-25 (dextro lysergyc acid diethylamyde tartrate 25) o dietilamidetartrato 25. Fu cinque anni dopo, ripetendo la sintesi della sostanza ormai quasi dimenticata, che il Dr. Hofmann scopr\u00ec gli effetti psichedelici dell'LSD dopo che una piccola quantit\u00e0 della sostanza gli cadde sulla mano durante un esperimento di laboratorio provocandogli una notevole irrequietezza e una leggera vertigine; era il 16 aprile del 1943. Tre giorni dopo, il 19 aprile Hofmann assunse deliberatamente 250\u00a0\u00b5g di LSD prima di tornare a casa in bicicletta, e speriment\u00f2 effetti molto pi\u00f9 intensi dopo 40 minuti (vedi: LSD per dettagli). &lt;br&gt; \nQuesto fu seguito da una serie di auto-sperimentazioni condotte da Hofmann e la sua \u00e9quipe. Scrisse per la prima volta circa questi esperimenti il 22 aprile. Lo psichiatra di Albert, Wistoll, disse che \"gli effetti raggiunsero l'apice quando il chimico ebbe visioni di scene reali distorte; sapore metallico sulla lingua; gola secca; intorpidimento degli arti e stati confusionali. Solo dopo 6 ore e 5 minuti, le condizioni cominciarono a ritornare alla normalit\u00e0. Lo stesso Hofmann ribad\u00ec che lo stato predominante era sempre quello dello scambio uditivo-visivo: i suoni si trasformavano in sensazioni variopinte, ovvero la sua mente riusciva ad associare le immagini a diversi suoni.\"\nDivenne direttore del dipartimento di prodotti naturali a Sandoz e continu\u00f2 studiando le sostanze psichedeliche trovate nei funghi messicani e altre piante utilizzate dagli aborigeni. Questo port\u00f2 alla sintesi della psilocibina, l'agente attivo di molti funghi psichedelici.\nHofmann si interess\u00f2 anche ai semi della Morning Glory messicana (\"Rivea corymbosa\"), i cui semi sono chiamati \"Ololiuhqui\" dai nativi. Fu molto sorpreso quando scopr\u00ec nell'Ololiuhqui diverse ammidi dell'acido lisergico, compresa l'ergobasina, gi\u00e0 trovate nell'ergot, quando per\u00f2 quest'ultimo non aveva nulla a che vedere (dal punto di vista evoluzionistico) con i semi della pianta messicana.\nNel 1962, lui e sua moglie Anita si spostarono in Messico alla ricerca della \"Ska Maria Pastora\", pi\u00f9 tardi conosciuta come \"Salvia divinorum\". Fu capace di ottenere campioni di questa pianta ma non riusc\u00ec mai a isolarne il principio attivo.\nEra membro del Comitato Nobel, socio dell'Accademia Mondiale delle Scienze, membro della Societ\u00e0 Internazionale sulla Ricerca delle Piante e della Societ\u00e0 Americana di Farmaceutica.\nHa scritto oltre 100 articoli scientifici e ha scritto e collaborato a diversi libri, tra cui \"LSD, My Problem Child\" (\"LSD; il mio bambino difficile\"), che fa parte di un'autobiografia e descrive il suo famoso giro in bicicletta.\nNell'ottobre 2007 \u00e8 stato inserito nella classifica dei 100 Geni Viventi alla prima posizione, a pari merito con Tim Berners-Lee, inventore del World Wide Web.\nMorte.\n\u00c8 morto il 29 aprile 2008 a causa di un infarto, nella sua casa di Burg im Leimental, nei pressi di Basilea, all'et\u00e0 di 102 anni."}
{"id": "299059", "revid": "1502706", "url": "https://it.wikipedia.org/wiki?curid=299059", "title": "Ercole Baldini", "text": "Professionista dal 1957 al 1964, nel triennio tra il 1956 e il 1958 si aggiudic\u00f2 il record dell'ora, un Grand Prix des Nations (in quegli anni era l'equivalente del campionato mondiale a cronometro), un campionato italiano su pista, due campionati italiani su strada, un campionato del mondo su pista, un campionato mondiale su strada, un titolo olimpico in linea ed un Giro d'Italia. Corridore completo, dotato di caratteristiche di passista-scalatore e cronoman, era soprannominato \"il Treno di Forl\u00ec\". Vanta il record di essere l'unico ciclista nella storia ad aver vinto una medaglia d'oro olimpica, un campionato mondiale ed un Grande Giro. \u00c8 inoltre il pi\u00f9 antico vincitore del campionato del mondo e dell'oro ai Giochi Olimpici nel ciclismo su strada in vita. Nel 2016 \u00e8 stato inserito nella Hall of Fame del Giro d'Italia.\nCarriera.\nNelle categorie allievi e dilettanti.\nQuarto di sei fratelli, tutti maschi, lasci\u00f2 gli studi all'et\u00e0 di 17 anni: intrapresa l'attivit\u00e0 ciclistica, nel 1951 si classific\u00f2 terzo al Campionato italiano allievi, passando dilettante l'anno successivo. Pur non cogliendo molte vittorie, si mise in luce nei tre anni successivi, arrivando a stabilire il record dell'ora di categoria verso la fine del 1954, percorrendo km 44,870. Dopo aver svolto il servizio militare nel 1955, nel 1956 divent\u00f2 campione italiano dell'inseguimento superando il gi\u00e0 campione mondiale dilettanti Leandro Faggin e, nonostante non avesse grande confidenza con le discipline su pista, sfiorando \u2013 pur con un voluto rallentamento nel finale \u2013 di un solo decimo di secondo il record mondiale. Due mesi dopo si laure\u00f2 addirittura campione mondiale dell'inseguimento dilettanti, sconfiggendo a Copenaghen, sul velodromo di Ordrup, di nuovo Faggin.\nSempre in quell'annata straordinaria si prepar\u00f2 a battere nuovamente il record dell'ora. Dopo essersi allenato sui 10 e 20 chilometri (di cui divenne nuovo primatista), miglior\u00f2 la prestazione assoluta mondiale, pur essendo un dilettante: nell'occasione strapp\u00f2 il primato a Jacques Anquetil dopo aver completato km 46,393 nell'affollatissimo e festante Vigorelli di Milano.. Sempre di questi anni \u00e8 il brano a lui dedicato dal maestro Secondo Casadei, \"Il treno di Forl\u00ec\". A coronamento della stagione arriv\u00f2 il trionfo ai Giochi olimpici di Melbourne, nella prova su strada ai primi di dicembre, quando con grande sorpresa stacc\u00f2 tutti sulla salitella finale del tracciato. Addirittura non si trovava il disco con la registrazione dell'inno di Mameli, tanto che l'inno nazionale fu cantato dai tanti emigrati italiani presenti in Australia.\nProfessionismo.\nNel 1957 pass\u00f2 professionista con la Legnano, e oltre ad ottenere sei importanti vittorie, tra cui il Trofeo Baracchi in coppia con Fausto Coppi (ultimo prestigioso successo del Campionissimo) e il Giro di Romagna, si laure\u00f2 campione italiano su strada. Al Giro d'Italia vinse quindi la prova a cronometro di Forte dei Marmi con una media cos\u00ec elevata che una sessantina di corridori, poi in parte riammessi, finirono fuori tempo massimo; concluse la \"corsa rosa\" al terzo posto, a 5'59\" dal vincitore Gastone Nencini.\nNel 1958 vinse il Giro d'Italia prevalendo su Charly Gaul, poi terzo, sia in salita \u2013 nella tappa dolomitica e in quella di Bosco Chiesanuova \u2013 che a cronometro (a Comerio e a Viareggio); si aggiudic\u00f2 inoltre per la seconda volta la maglia tricolore di campione italiano su strada. Rinunci\u00f2 quindi a correre il Tour de France per essere competitivo al campionato del mondo su strada di Reims. In quella gara fu subito protagonista uscendo dal gruppo a 250\u00a0km dal traguardo per andare a riprendere i tre fuggitivi, Louis Bobet, Gastone Nencini e Gerrit Voorting, a loro volta partiti approfittando del disaccordo tra i due favoriti, i belgi Rik Van Steenbergen e Rik Van Looy; li stacc\u00f2 poi uno per uno \u2013 l'ultimo a cedere fu Bobet\u00a0\u2013 e and\u00f2 a vincere per distacco la corsa iridata.\nElogiato per l'eleganza in bicicletta, venne presto etichettato come un \"nuovo Coppi\": altrettanto presto, per\u00f2, la sua carriera entr\u00f2 in fase discendente. Negli anni successivi al 1958, infatti, Baldini non riusc\u00ec a ripetere le imprese delle stagioni precedenti, soprattutto per problemi di peso causati da alcune disfunzioni fisiche mai chiarite, forse derivanti dalle complicazioni di un intervento chirurgico per appendicite cui si era sottoposto nella primavera del 1959. Arrivarono per lui pochi ulteriori risultati di livello, nel luglio del 1959 la tappa alpina di Saint-Vincent al Tour de France, nel 1962, al Giro di Lombardia, il record di scalata assoluto nel durissimo Muro di Sormano, con il tempo di 9'24\". Il 4 novembre 1964, dopo essersi classificato secondo al Trofeo Baracchi, in coppia con Vittorio Adorni, annunci\u00f2 l'addio all'attivit\u00e0 agonistica.\nDopo essere stato direttore sportivo per alcune formazioni professionistiche (tra cui, per quattro anni, la Scic), \u00e8 stato scelto come Presidente dell'Associazione Ciclisti e infine Presidente della Lega. \u00c8 stato poi anche collaboratore del presidente dell'Unione Ciclistica Internazionale Hein Verbruggen."}
{"id": "299061", "revid": "226458", "url": "https://it.wikipedia.org/wiki?curid=299061", "title": "Bluestack Mountains", "text": "Le Blue Stack Mountains o Bluestack Mountains, anche chiamate Croaghgorms (dal nome gaelico irlandese \"na Cruacha Gorma\", che significa proprio \"i comignoli blu\" come quello inglese), sono una catena montuosa del Donegal, Irlanda.\nSituate nella parte centro-meridionale della propria contea, costituiscono una barriera naturale che da sempre ha diviso i principali centri del sud come Donegal Town e Ballyshannon da quelli del nord come Dungloe e Letterkenny. L'unica via di comunicazione seria che collega queste due regioni senza aggirare lateralmente i monti passa per il cosiddetto Barnesmore Gap, uha strada all'interno di un suggestivo \"glen\". L'estensione della catena \u00e8 piuttosto considerevole se si pensa che si innalza nei pressi di Donegal Town fino a raggiungere il piccolo abitato di Glenties nelle aree remote ed occidentali del Donegal.\nLa cima pi\u00f9 alta delle Bluestack \u00e8 il Croaghgorm, alto 674 metri. Le cime vicine sono l'Ardnageer (642\u00a0m), il Croaghanirwore (548\u00a0m), il Croaghbarnes (499\u00a0m), il Croaghblane (641\u00a0m), il Croaghnageer (571\u00a0m), il Croveenananta (476\u00a0m), la Gaugin Mountain (565\u00a0m), il Lacroagh (403\u00a0m), il Lavagh More (671\u00a0m) ed uk Lavagh Beg (650\u00a0m)."}
{"id": "299062", "revid": "933835", "url": "https://it.wikipedia.org/wiki?curid=299062", "title": "Berenice (regina seleucide)", "text": "Biografia.\nOrigini familiari.\nBerenice era figlia di Tolomeo II Filadelfo, secondo re dell'Egitto tolemaico, e di Arsinoe I, la sua prima moglie; era quindi sorella di Tolomeo III e Lisimaco.\nMatrimonio e morte (253-246 a.C.).\nTra il 260 e il 253 a.C., Tolomeo II combatt\u00e9 la seconda guerra siriaca contro l'impero seleucide, governato da Antioco II Teo; avendo perso la guerra, Tolomeo promise in sposa Berenice, sua unica figlia, ad Antioco II, insieme a una grande dote in oro e argento, che le valse di soprannome di \u03a6\u03b5\u03c1\u03bd\u03bf\u03c6\u03cc\u03c1\u03bf\u03c2 (\"Phernoph\u00f2ros\", \"portatrice di dote\"). Nella primavera del 252 a.C., Berenice venne lasciata dal padre a Pelusio e da l\u00ec prosegu\u00ec fino ai confini del regno, a Sidone, accompagnata dal dieceta Apollonio, che la consegn\u00f2 al nuovo marito. Per sposare Berenice, Antioco II aveva dovuto ripudiare la moglie Laodice I, sua cugina, dalla quale aveva avuto gi\u00e0 cinque figli, tra cui Seleuco e Antioco Ierace.\nLaodice, quindi, decise di andare via da Antiochia, la capitale dell'impero, e di spostarsi nella citt\u00e0 occidentale di Efeso. Nel 251 a.C. Berenice diede alla luce un figlio, Antioco, che venne dichiarato erede da Antioco II; tuttavia questi, poco dopo, and\u00f2 a Efeso da Laodice e nomin\u00f2 Seleuco, il loro figlio maggiore, unico legittimo erede al trono. Nel gennaio del 246 a.C. mor\u00ec Tolomeo II e pochi mesi dopo, ad agosto, mor\u00ec anche Antioco II e Berenice, che si trovava ancora ad Antiochia, dichiar\u00f2 che Laodice avesse avvelenato il marito e si proclam\u00f2 reggente per il figlio ancora infante. Laodice corruppe il capo magistrato di Antiochia per fargli rapire il piccolo Antioco, il figlio di Berenice, e il bambino mor\u00ec insieme al suo rapitore durante l'azione. Berenice quindi si rifugi\u00f2 in un palazzo a Dafne, un sobborgo di Antiochia, aspettando l'arrivo del fratello Tolomeo III, nel frattempo asceso al trono egizio, e portando con lei la sua guardia di soldati galati. Tuttavia i sicari di Laodice riuscirono a raggiungere Berenice e la uccisero prima che potesse essere salvata dal fratello, che appena entr\u00f2 nell'impero seleucide inizi\u00f2 la terza guerra siriaca, appoggiato da tutti i sostenitori di Berenice."}
{"id": "299084", "revid": "6923", "url": "https://it.wikipedia.org/wiki?curid=299084", "title": "Service level agreement", "text": "I service level agreement (in italiano: \"accordo sul livello del servizio\"), in sigla SLA, sono strumenti contrattuali attraverso i quali si definiscono le metriche di servizio (es. qualit\u00e0 di servizio) che devono essere rispettate da un fornitore di servizi (\"provider\") nei confronti dei propri clienti/utenti. Di fatto, una volta stipulato il contratto, assumono il significato di \"obblighi contrattuali\".\nGeneralit\u00e0.\nIn un mercato competitivo che opera quindi in regime di libera concorrenza gli accordi sui livelli di servizio sono diventati uno strumento comune per misurare efficacemente i servizi.\nIn questo contesto la definizione di uno SLA consiste in un contratto tangibile tra due parti che, se da un lato assicura la fornitura dei servizi a livelli pre-negoziati, dall'altro comporta il pagamento di penalit\u00e0 in caso di mancato raggiungimento di tali livelli.\nLa definizione dello SLA \u00e8 basata sulla determinazione da parte del cliente del livello di servizio ideale a garanzia del suo business.\nDefinizione di uno SLA.\nUna generalit\u00e0 per un processo di definizione e monitoraggio degli SLA si articola secondo le seguenti fasi:\nSLA prestazionali.\nParticolare importanza assumono nella erogazione di servizi sulla rete i cosiddetti SLA prestazionali (disponibilit\u00e0, tempi di risposta, ecc.) che, rispetto agli SLA generici, offrono un consistente vantaggio competitivo soprattutto se a questi viene associata una sorta di personalizzazione del livello parametrizzata in base alle esigenze del singolo cliente.\nIl monitoraggio degli SLA prestazionali, pertanto, consente di verificare sia l'andamento dei livelli di servizio in termini di rispetto dei valori target contrattuali, sia la presenza di anomalie tecniche e applicative che potrebbero causare disservizi nei confronti dell'utente finale. Sotto questo profilo, si parla di monitoraggio in tempo reale degli SLA la cui gestione implica il ricorso a sistemi di allerta in grado di segnalare on-line il verificarsi di problemi durante l'erogazione del servizio.\nA titolo esemplificativo, si riportano di seguito alcuni dei principali indicatori utilizzati come SLA prestazionali:\nSLA in altri ambiti.\nEsiste un omologo del generico SLA, applicato in ambito sanitario, definito dalla legge, denominato LEA.\nI LEA sono i \"Livelli Essenziali di Assistenza\" e definiscono le prestazioni e i servizi che il Servizio sanitario nazionale (SSN) \u00e8 tenuto a fornire a tutti i cittadini, gratuitamente o dietro pagamento di una quota di partecipazione (ticket), con le risorse pubbliche raccolte attraverso la fiscalit\u00e0 generale (tasse).\nI LEA sono definiti nel DPCM del 29 novembre 2001 e successive modificazioni.\nLEA \u00e8 una parte importante di ITIL.\nMolti SLA seguono le specifiche ITIL quando applicati ai servizi IT."}
{"id": "299088", "revid": "289247", "url": "https://it.wikipedia.org/wiki?curid=299088", "title": "Lingua greco-calabra", "text": ""}
{"id": "299098", "revid": "1318658", "url": "https://it.wikipedia.org/wiki?curid=299098", "title": "Battaglia di Creta", "text": "La battaglia di Creta (in tedesco: \"Luftlandeschlacht um Kreta\"; in greco: \u039c\u03ac\u03c7\u03b7 \u03c4\u03b7\u03c2 \u039a\u03c1\u03ae\u03c4\u03b7\u03c2; in inglese: \"Battle of Crete\") fu l'invasione da parte della Wehrmacht dell'isola greca di Creta, durante la seconda guerra mondiale. La cosiddetta \"Operazione Mercurio\" (in tedesco: \"Unternehmen Merkur\") inizi\u00f2 il 20 maggio 1941 ed ebbe termine il 1\u00ba giugno, quando fu completata l'evacuazione della guarnigione britannica dall'isola.\nLa conquista di Creta fu un indubbio successo da parte delle truppe aviotrasportate tedesche ma le elevatissime perdite indussero Adolf Hitler a porre di fatto termine alle operazioni in massa, tanto che, per tutto il prosieguo della guerra, esse furono impiegate quasi esclusivamente come forza di fanteria scelta.\nL'offensiva dell'Asse contro la Grecia.\nL'attacco italiano.\nLa Grecia nel 1940 era governata da Ioannis Metaxas, un politico filofascista sostenuto da re Giorgio II, riportato al trono il 3 novembre 1935, a seguito di un colpo di Stato militare che aveva ripristinato la monarchia dopo che questi era stato deposto 11 anni prima, con la proclamazione della repubblica. Metaxas venne contattato alle ore 03:00 della mattina del 28 ottobre dall'ambasciatore italiano ad Atene Emanuele Grazzi che gli consegn\u00f2 un ultimatum nel quale l'Italia accusava la Grecia di violazione della neutralit\u00e0, e richiedeva l'occupazione di alcuni porti del territorio greco che avrebbero favorito le operazioni navali italiane nel mar Egeo e nel mar Mediterraneo. Vennero concesse sole tre ore al governo greco per accettare l'ultimatum; il primo ministro rifiut\u00f2 tali condizioni, e alle ore 06:00, le avanguardie delle truppe italiane di stanza in Albania iniziarono l'avanzata su di un fronte che partiva dalla costa e raggiungeva la catena del Pindo.\nLa campagna italiana di Grecia, voluta da Mussolini per tentare di bilanciare i successi ottenuti fino a quel momento dalla Germania, avrebbe dovuto ricalcare le modalit\u00e0 della guerra lampo ma, contrariamente alle previsioni, la resistenza dell'esercito greco, unita a difficolt\u00e0 dovute alla natura del territorio, allo scarso numero di truppe messe in campo all'inizio dagli Italiani e all'antiquato equipaggiamento del Regio Esercito, sommato ad una difficile situazione logistica fecero ben presto arrestare l'offensiva tramutandola in una guerra di posizione, tanto che, il 4 dicembre, il capo di stato maggiore delle forze armate italiane, il maresciallo Pietro Badoglio, venne sostituito con il generale Ugo Cavallero; Metaxas consent\u00ec a truppe britanniche di insediarsi a Creta e a Suda e, poche settimane dopo l'inizio della guerra, le forze greche riuscirono a passare al contrattacco, penetrando in territorio albanese. La situazione sul fronte italo-greco e la presenza di forze britanniche sul suolo ellenico indussero Hitler, il 27 marzo 1941, ad ordinare all'OKW (l'Alto comando della Wehrmacht) di preparare un piano per l'invasione sia della Grecia che della Jugoslavia, il cui assetto interno, condizionato in quel momento dall'Unione Sovietica e dalla Gran Bretagna, rischiava di limitare il controllo tedesco sul paese.\nL'intervento Alleato.\nIl 29 gennaio 1941 Ioannis Metaxas mor\u00ec ed al suo posto gli succedette Alexandros Korizis; questi fu partecipe ad un incontro, avvenuto ad Atene il 22 febbraio, tra il ministro della Guerra britannico Anthony Eden ed il suo consulente militare, il generale John Dill: l'argomento era la possibilit\u00e0 di inviare un corpo di spedizione Alleato in Grecia, vista la presenza sempre maggiore di truppe tedesche in Bulgaria e in Romania, unita allo schieramento di truppe bulgare al confine, che facevano presagire un attacco al paese a sostegno dell'Italia che in quel \nmomento si trovava in grande difficolt\u00e0.\nIl primo ministro del Regno Unito Winston Churchill aveva in precedenza manifestato l'intenzione di aprire un \"fronte balcanico\" che, oltre alla Grecia, avrebbe compreso anche la Jugoslavia e la Turchia e, durante la spedizione diplomatica inviata nella capitale ellenica, venne concordato l'invio di un contingente di oltre 60.000 uomini che avrebbe compreso truppe britanniche, australiane, neozelandesi e della Polonia libera, assumendo la denominazione di \"forza W\". La spedizione tuttavia non fu esente da polemiche e da pareri contrari: il generale Dill tent\u00f2 privatamente di opporsi, lamentando che l'invio di una consistente forza in Grecia, a fronte della possibilit\u00e0 di un attacco su larga scala da parte dei tedeschi, si sarebbe dimostrata inutile, in quanto troppo debole rispetto alle forze che il nemico stava ammassando sul confine greco, opinione sostenuta dal fatto che le truppe erano sostanzialmente un contingente di terra, dotato di una sola brigata corazzata e quasi totalmente privo di aviazione, i cui pochi caccia e bombardieri disponibili nelle basi greche erano gi\u00e0 impiegati contro gli italiani, e che tali risorse venivano sottratte al fronte del Nordafrica, incalzato in quel momento dall'Afrika Korps comandato dal generale Erwin Rommel.\nChurchill, a dispetto di tali fondate obiezioni, riteneva che, attraverso l'aiuto offerto alla Grecia, questa avrebbe presumibilmente acconsentito a mettere a disposizione della \"Royal Air Force\" le grandi basi aeree di Salonicco, fatto al quale, fino a quel momento, essa si era opposta al fine di non offrire pretesti alla Germania, e tale concessione avrebbe garantito ai bombardieri britannici la possibilit\u00e0 di arrivare ai campi petroliferi di Ploie\u0219ti, e quindi, il 2 marzo, dette il via alla cosiddetta \"operazione \"Lustre\"\", ossia il trasporto delle truppe e dei materiali in Grecia, che venne completata il giorno 26 con l'arrivo nei porti del Pireo e di Salonicco.\nIl colpo di Stato in Jugoslavia.\nIl 1\u00ba marzo 1941 la Bulgaria ader\u00ec al patto Tripartito e contestualmente fu firmato un patto di non aggressione tra il paese balcanico e la Turchia, che provoc\u00f2 le reazioni dell'Unione Sovietica in merito alla violazione della sua zona di sicurezza; il giorno successivo le truppe tedesche destinate all'invasione della Grecia iniziarono a schierarsi in territorio bulgaro e questo caus\u00f2, il 5 marzo, la rottura dei rapporti diplomatici tra Londra e Sofia. La Jugoslavia restava dunque l'ultimo paese neutrale dell'area balcanica e per questo fu sottoposto ad intense pressioni diplomatiche da parte di Hitler, di Churchill e dello stesso Re d'Inghilterra Giorgio VI, ma il 20 marzo il principe Paolo comunic\u00f2 al suo governo che anche il suo paese avrebbe aderito al patto Tripartito, adesione che venne formalizzata a Vienna il giorno 25.\nL'adesione della Jugoslavia al patto Tripartito sollev\u00f2 un'ondata di proteste nel paese e, il 27 marzo, un colpo di Stato guidato dal generale Du\u0161an Simovi\u0107 pose sul trono Pietro II di Iugoslavia; il nuovo Governo stipul\u00f2 immediatamente un patto di non aggressione con l'Unione Sovietica ma attese fino al 2 aprile per comunicare alla Germania che non sarebbe stato stipulato nessun accordo formale con la Gran Bretagna, facendo intendere che l'accordo tra le potenze dell'Asse e la Jugoslavia non sarebbe stato sciolto. Il ritardo fu sufficiente ad Hitler per confermare gli ordini diramati il 27 marzo al momento del colpo di Stato, la cosiddetta \"direttiva 25\", che autorizzava lo Stato Maggiore tedesco ad elaborare i piani di invasione della Jugoslavia che sarebbe iniziata, contestualmente a quella della Grecia, la cosiddetta \"operazione Marita\", il 6 aprile.\nL'attacco tedesco.\nLa Germania inizi\u00f2 l'attacco alla Grecia ed alla Jugoslavia il 6 aprile 1941 e le forze che furono impiegate contro il paese ellenico furono: la 12\u00aa armata, comandata dal feldmaresciallo Wilhelm List, il XVIII corpo di montagna, comandato dal generale Franz B\u00f6hme, integrato dalla divisione SS \"Leibstandarte\", comandata dall\"'Obergruppenf\u00fchrer\" Josef Dietrich, e dalla \"IV. Luftflotte\", comandata dal generale Wolfram von Richthofen, forte di circa 1.200 aeroplani, la cui zona di operazioni si estendeva anche alla Jugoslavia; l'esercito ellenico, comandato dal generale Alexander Papagos, disponeva di tre armate, oltre al contingente Alleato comandato dal generale Henry Maitland Wilson, formato dal I corpo d'armata australiano, comandato dal generale Thomas Blamey, dalla 2\u00aa divisione neozelandese, diretta dal generale Bernard Freyberg, da due divisioni britanniche e da una brigata polacca, per un totale di circa 60.000 uomini.\nL'avanzata si svilupp\u00f2 su due direttrici principali: ad ovest il grosso delle forze corazzate avanz\u00f2 verso Skopje, allo scopo di attraversare il confine greco nei pressi di Florina, mentre la 2\u00aa divisione corazzata, comandata dal generale Rudolf Veiel, si mosse in direzione di Strumica per dirigersi verso Salonicco; il XVIII corpo di montagna era incaricato di oltrepassare la cosiddetta \"linea Metaxas\", la barriera fortificata lunga circa 150 chilometri lungo il confine bulgaro, mentre reparti di fanteria tedesca e bulgara ebbero il compito di occupare la regione della Macedonia orientale e Tracia e le isole del mar Egeo site di fronte alla Turchia.\nLa 5\u00aa e la 6\u00aa divisione di montagna, comandate rispettivamente dal generale Julius Ringel e dal generale Ferdinand Sch\u00f6rner, avanzarono sulla linea Metaxas, che venne contemporaneamente aggirata ad est dalle due divisioni di fanteria del XXX corpo, comandato dal generale Otto Hartmann, e ad ovest dalla 2\u00aa divisione corazzata e dalla 72\u00aa divisione di fanteria, comandata dal generale Philipp M\u00fcller-Gebhard; la velocit\u00e0 dei panzer tedeschi consentirono all'unit\u00e0 corazzata tedesca di giungere alle spalle dell'armata della Macedonia orientale, che, dopo la rapida occupazione di Salonicco, avvenuta il 9 aprile, si arrese senza condizioni.\nContemporaneamente all'attacco contro la linea Metaxas il XV corpo corazzato, comandato dal generale Georg Stumme, avanz\u00f2 attraverso la Jugoslavia ed attravers\u00f2 il confine con la Grecia l'11 aprile insieme alla divisione corazzata SS \"Leibstandarte Adolf Hitler\", puntando a circondare le due armate greche impegnate contro gli italiani. Gi\u00e0 il giorno 12, non appena giunse l'ordine da parte di Papagos alle truppe elleniche impegnate in Albania di cominciare a ritirarsi onde cercare di evitare di essere insaccate, il comandante dell'armata dell'Epiro richiese ai propri superiori di cominciare a trattare un armistizio, la richiesta venne respinta, ma il 20 aprile il comandante dell'armata della Macedonia occidentale Tsolakoglu prese l'iniziativa e avvi\u00f2 trattative di resa con i soli tedeschi.\nLa situazione indusse il generale Wilson a ripiegare in quanto, dopo la conquista di Salonicco da parte del XVIII corpo di montagna, questo stava avanzando verso sud, lungo la direttrice del mar Egeo, rischiando di chiudere in una morsa l'intero contingente Alleato ed il generale Papagos matur\u00f2 l'idea di suggerirne l'evacuazione dalla Grecia; il comandante britannico non ritenne possibile una soluzione differente ed ordin\u00f2 la ritirata in direzione del passo delle Termopili, lasciando alcune unit\u00e0 in retroguardia allo scopo di rallentare l'avanzata tedesca, per tentare di raggiungere Atene, al fine di permettere ai soldati di imbarcarsi verso Creta od Alessandria.\nIl 20 aprile la 2\u00aa e la 5\u00aa divisione corazzata, comandata dal generale Gustav Fehn, proseguirono in direzione delle Termopili, mentre il 19 aprile ad Atene si tenne una riunione tra re Giorgio II, il generale Papagos e i generali britannici Wilson e Wavell, dove furono definiti i termini dell'evacuazione del contingente alleato; nello stesso momento il generale Tsolakoglu accett\u00f2 di firmare nelle mani di Josef Dietrich la resa della sua armata e contestualmente di tutte le forze armate del paese, le condizioni dell'armistizio vennero poi modificate il 21 aprile dal comandante della 12\u00aa armata tedesca, che le fece quindi nuovamente ratificare dai greci. Mussolini, ricevuta la notizia della resa, l'accolse con sdegno e pretese che l'armistizio fosse modificato e formalizzato alla presenza di rappresentanti italiani e, a dispetto delle reiterate proteste greche, fu concordata la ripetizione della cerimonia per il giorno 23 in una villa nei pressi di Salonicco, con la presenza del generale Ferrero in rappresentanza dell'Italia.\nIl 23 aprile le forze tedesche iniziarono l'attacco verso le Termopili: il generale Freyberg, comandante della 2\u00aa divisione neozelandese, rimasto in linea con i soldati, ricevette l'ordine di dirigersi verso uno dei punti d'imbarco concordati, ma egli rimase sul posto, iniziando il ripiegamento solo dopo la mezzanotte; l'attacco in forze, avvenuto il giorno successivo, sfond\u00f2 le ultime difese Alleate consentendo una rapida avanzata verso sud, e le residue forze di Wilson ripiegarono verso Tebe nel tentativo di stabilirvi una nuova linea difensiva, ma anche questa venne superata di slancio il 26 aprile, costringendo il contingente a ritirarsi definitivamente verso i porti meridionali della Grecia.\nIl 27 aprile la 2\u00aa e la 5\u00aa divisione corazzata fecero il loro ingresso ad Atene, innalzando la bandiera tedesca sull'Acropoli, ponendo fine alle ostilit\u00e0 nella Grecia continentale; l'operazione \"Marita\" era stata portata a termine in tre settimane con perdite modeste e, durante la campagna e nei giorni immediatamente successivi, le isole del mar Egeo e del mar Ionio sarebbero cadute una dopo l'altra in mano alle forze dell'Asse con la sola eccezione di Creta. Questa, secondo il parere di Hitler, sarebbe dovuta essere conquistata al fine di scongiurare il pericolo, derivante da attivit\u00e0 aeree o navali provenienti dall'isola, per le operazioni tedesche ed italiane nel mar Mediterraneo e, immediatamente dopo l'ingresso delle truppe della Wehrmacht nella capitale, diede disposizioni affinch\u00e9 fosse preparato un piano, la cosiddetta operazione \"Merkur\", per l'occupazione di Creta.\nLe forze in campo.\nAlleati.\nLe forze Alleate presenti sull'isola ammontavano a circa 32.000 soldati cos\u00ec ripartiti: 16.000 britannici, circa 14.000 tra australiani e neozelandesi, precedentemente evacuati dalla Grecia, integrati con 2.000 fucilieri di marina britannici, al comando del generale Freyberg, al quale, il 30 aprile, venne affidato il comando della guarnigione Alleata; questa poteva contare anche su circa 10.000 riservisti greci, i quali, come armamento, disponevano di un solo fucile ogni sei uomini e di una riserva limitata di proiettili. Come armamento pesante i reparti Alleati disponevano di 10 carri armati leggeri Vickers Mk VI e di due carri da fanteria Mk II Matilda, 68 pezzi contraerei e la forza aerea era rappresentata in tutto da 35 aerei che, a causa del bombardamento del 19 maggio da parte della \"Luftwaffe\", si ridussero a 6, 3 Hawker Hurricane e 3 antiquati biplani Gloster Gladiator.\nAsse.\nGermania.\nI tedeschi mobilitarono per l'attacco all'isola l'intero XI corpo aereo al comando del generale Kurt Student, costituito dalla 7\u00aa divisione aerea (composta da paracadutisti) comandata dal generale Wilhelm S\u00fcssmann. L'XI corpo aereo era composto da circa 22.000 uomini. Una volta occupati gli aeroporti sarebbe seguito l'arrivo della 5\u00aa divisione di montagna per via aerea e, una volta disponibile un approdo, sarebbe giunto l'equipaggiamento pesante con l'utilizzo di una flottiglia di piccole imbarcazioni, sotto la protezione della Regia Marina, con il rinforzo di altri 6.000 uomini; le operazioni di lancio sarebbero state coperte da 280 bombardieri, Dornier Do 17 e Junkers Ju 88, 150 \"Stuka\" e 200 caccia Messerschmitt Bf 110 e Messerschmitt Bf 109, con compiti di scorta..\nItalia.\nIl Regio Esercito italiano contribu\u00ec, nella fase finale della battaglia, con un raggruppamento di formazione di circa 2.500 uomini, al comando del generale Ettore Caffaro. Il raggruppamento era composto da alcune unit\u00e0 della 50\u00aa Divisione fanteria \"Regina\", due compagnie da sbarco della Regia Marina, Carabinieri e Camicie Nere, appoggiati da 13 carri leggeri CV33; le unit\u00e0 da sbarco erano tanto eterogenee quanto inadeguate ma la forza da sbarco venne comunque inviata, pur dopo un'infruttuosa esercitazione, e prese terra nella baia di Sitia il 28 maggio.\nOrdine di battaglia del Gruppo Tattico \"Caffaro\":\nPiano operativo.\nL'\"operazione \"Merkur\"\", ossia il piano per la conquista dell'isola di Creta, approvato dal F\u00fchrer il 25 aprile 1941 con la \"direttiva n. 28\", e che avrebbe dovuto prendere il via il 20 maggio, era diviso in tre parti distinte: la prima ondata di paracadutisti, appartenenti alla 7\u00aa divisione aerea comandata dal generale Wilhelm S\u00fcssmann, ed inquadrata nell'XI corpo della \"Luftwaffe\", comandato dal generale Kurt Student, si sarebbe lanciata per occupare, nelle prime 36 ore, almeno una delle piste di atterraggio site a Candia, a Mal\u00e9me e a Retimo; una volta preso possesso di un aeroporto avrebbe preso il via la seconda fase, ossia l'arrivo dei reparti della 5\u00aa divisione di montagna, i quali, atterrati sulle piste appena conquistate, si sarebbero uniti alle forze gi\u00e0 presenti per occupare almeno uno dei porti siti alla Canea, a Kissamos, a Mires, a Sfakia, a Suda e a Messara; dopo la conquista di un approdo le operazioni aviotrasportate sarebbero state seguite infine dall'arrivo via mare di altri 6.000 uomini e dall'equipaggiamento pesante, ossia artiglieria, autocarri ed alcuni carri armati leggeri provenienti dalla 5\u00aa divisione corazzata; le forze incaricate delle prime due ondate d'attacco sarebbero state trasportate da trimotori Junkers Ju 52, integrati con gli alianti da trasporto DFS 230, mentre le forze provenienti dal mare sarebbero giunte con una flottiglia di varie imbarcazioni, scortate da unit\u00e0 della Regia Marina.\nLo Stato Maggiore dell'OKW si era precedentemente espresso affinch\u00e9 le forze fossero utilizzate per l'occupazione dell'isola di Malta, ritenuta pi\u00f9 pericolosa per le rotte marittime dell'Asse verso la Libia, ma il generale Student si oppose, obiettando che le forze Alleate presenti nell'isola, unite alla forte difesa aerea di cui disponeva, avrebbero reso impossibile un attacco dall'aria, mentre la guarnigione presente a Creta, composta, ad eccezione di una brigata britannica gi\u00e0 presente sull'isola, da superstiti dell'evacuazione dalla Grecia, per un totale di circa 32.000 uomini, e da circa 10.000 riservisti dell'esercito greco, e praticamente priva di aviazione, poteva essere sopraffatta con un'azione rapida proveniente dal cielo.\nRisolta la questione sul luogo dell'operazione emersero tuttavia contrasti in merito alle modalit\u00e0 di attacco: il generale Wolfram von Richthofen, comandante dell'VIII corpo aereo e responsabile del trasporto del contingente tedesco, non era agli ordini diretti del generale Student ma doveva riferire al generale Alexander L\u00f6hr, comandante della \"IV Luftflotte\" destinata alle operazioni nei Balcani, ed entrambi nutrivano perplessit\u00e0 sull'azione pianificata da Student; questi aveva disposto un numero di sette lanci in varie zone dell'isola per occupare e consolidare i punti di atterraggio, mentre il generale L\u00f6hr propendeva per una concentrazione delle forze nel settore di Mal\u00e9me e di Suda e successivamente, una volta sbarcati i rinforzi, il contingente sarebbe avanzato compatto verso est per conquistare l'intera isola. Il generale von Richthofen dapprima obiett\u00f2 che i 500 aerei da trasporto Junkers Ju 52 disponibili per l'attacco avrebbero potuto trasportare solo la met\u00e0 dei 9.500 paracadutisti previsti per le ondate del primo giorno, ed inoltre fece notare che l'atterraggio simultaneo di una tale quantit\u00e0 di aerei sarebbe stata impossibile; visti i fondati dubbi del comandante dell'VIII corpo aereo, il generale L\u00f6hr fu costretto a portare il numero dei lanci da sette a quattro, da effettuarsi due al mattino e due al pomeriggio, ma il piano d'attacco segu\u00ec le direttive proposte dal generale Student, ossia il lancio in tre luoghi differenti: gli aeroporti di Mal\u00e9me, di Candia e di Retimo, la loro occupazione e l'attesa dell'arrivo della 5\u00aa divisione di montagna.\nLa battaglia.\nIl 20 maggio.\nIl mattino del 20 maggio un intenso bombardamento aereo precedette la prima ondata di circa 3.000 paracadutisti che inizi\u00f2 a scendere sull'isola poco dopo le 07:00; il primo gruppo a toccare il suolo cretese fu lo \"Sturmregiment\" (reggimento d'assalto) comandato dal generale Eugen Meindl, incaricato di occupare l'aeroporto di Mal\u00e9me e di neutralizzarne le batterie contraeree ma le difficolt\u00e0 nel conseguire gli obiettivi si dimostrarono molto pi\u00f9 elevate di quanto fosse stato previsto: a causa della nebbia il 1\u00ba battaglione alianti dapprima si sparpagli\u00f2 e successivamente gli aerei non riuscirono ad identificare correttamente i punti di atterraggio, con la duplice conseguenza che i soldati non poterono rapidamente raggrupparsi e molti degli alianti planarono su di un terreno impervio fracassandosi al suolo, facendo crescere il numero delle vittime, gi\u00e0 alto a causa del seppure debole fuoco antiaereo, ancora prima che i soldati fossero impegnati in combattimento.\nLa resistenza da terra fu molto intensa: i reparti neozelandesi che presidiavano la zona spararono in direzione sia degli aerei che dei paracadutisti, mentre questi stavano scendendo, e i pochi che riuscirono a toccare terra furono immediatamente catturati o uccisi tanto che, dei 3.000 uomini che sbarcarono il 20 maggio, la 7\u00aa divisione aerea perse circa 2.000 dei suoi effettivi, ed il 4\u00ba battaglione, comandato dal maggiore Walter Gericke, l'unico che era riuscito a farsi strada verso l'aeroporto di Mal\u00e9me, alla sera era riuscito ad occupare solo una parte della pista, ma rimaneva in mani Alleate la collina che la sovrastava, la cosiddetta \"collina 107\". Il generale Meindl tent\u00f2 di organizzare un attacco con le poche forze rimaste a sua disposizione ma venne sorpreso dall'arrivo di due carri armati Mk II Matilda e di una ventina di fanti che avrebbero avuto facilmente ragione degli stremati reparti tedeschi ma, per loro fortuna, i due carri vennero quasi subito abbandonati dagli equipaggi, il primo a causa di un'avaria al cannone ed il secondo per essere rimasto immobilizzato tra le rocce; il colonnello L. V. Andrew, comandante del presidio incaricato di tenere la collina, commise tuttavia l'errore di ritenere le forze tedesche assai superiori numericamente e che, durante la giornata, a queste fossero giunti rinforzi e, temendo di essere rimasto isolato, dopo avere riferito al suo comando, si ritir\u00f2; i tedeschi, poco prima dell'alba, avanzarono verso le trincee Alleate, ma, una volta arrivati alle postazioni sulla collina, le trovarono abbandonate, conquistando senza combattere il prezioso avamposto.\nContemporaneamente, a circa 10 chilometri di distanza dalla pista di Mal\u00e9me, il 1\u00ba reggimento paracadutisti, comandato dal colonnello Friedrich August von der Heydte, ed il 3\u00ba reggimento, comandato dal colonnello Richard Heidrich, integrato da reparti del genio, erano scesi per cercare di impadronirsi delle installazioni portuali site a La Canea e a Suda ma, prima che i reparti arrivassero sull'isola, la 7\u00aa divisione perse il suo comandante, il generale Wilhelm S\u00fcssmann, precipitato con l'aliante che lo trasportava poco dopo il decollo a causa della rottura delle ali, ed il comando delle operazioni in quel settore pass\u00f2 al colonnello Heidrich.\nAnalogamente a quanto stava avvenendo nella zona di Mal\u00e9me i paracadutisti furono fatti oggetto di un intenso fuoco da terra e, dopo pochi minuti, 350 dei 550 uomini che si lanciarono nella prima ondata vennero uccisi e solo nelle prime ore del pomeriggio i superstiti dei reparti tedeschi riuscirono a raggrupparsi per avanzare verso gli obiettivi; il primo ostacolo che si frapponeva tra i porti era rappresentato dalle colline intorno alla cittadina di Galatas e furono tentati due attacchi per superarle ma entrambi vennero respinti e, al calare della notte, due compagnie Alleate, supportate da tre carri armati leggeri, contrattaccarono costringendo i tedeschi a ritirarsi; il 3\u00ba reggimento, ormai decimato, indietreggi\u00f2 lungo la valle e, nell'impossibilit\u00e0 di tentare qualunque azione, si nascose nei boschi di ulivi nella speranza di ricevere rinforzi il giorno successivo; il colonnello Heidrich ottenne comunque il risultato di distogliere forze ai difensori della pista di Mal\u00e9me dove in quel momento si stava ancora combattendo.\nIl 20 maggio altri due punti erano stati pianificati come zone di atterraggio per l'occupazione di altrettanti obiettivi: il primo era costituito dall'aeroporto di Retimo, mentre il secondo era la citt\u00e0 di Candia, che disponeva sia di una pista di atterraggio che di un porto. I due battaglioni che componevano il 2\u00ba reggimento paracadutisti, comandato dal colonnello Alfred Sturm, avevano l'incarico di scendere a circa due chilometri da Heraklion e di occuparne l'aeroporto ma anch'essi subirono lo stesso destino delle altre unit\u00e0 aviotrasportate: una decina di aerei vennero abbattuti prima che i lanci fossero effettuati e i reparti che riuscirono ad arrivare a terra vennero decimati prima di potersi raggruppare; i superstiti dell'unit\u00e0 tentarono di avvicinarsi alla citt\u00e0 ma dovettero presto trincerarsi a causa dell'arrivo di rinforzi Alleati provenienti da Suda.\nL'attacco contro Candia doveva essere condotto da un contingente di circa 2.000 uomini, formato da tre battaglioni del 1\u00ba reggimento paracadutisti e da uno del 2\u00b0, comandato dal colonnello Bruno Br\u00e4uer; analogamente a quanto successe negli altri punti di atterraggio, diverse centinaia di uomini furono uccisi, sia a causa della contraerea che abbatt\u00e9 alcuni aerei, che per il fuoco proveniente da terra durante la discesa, ed il 3\u00ba battaglione, che aveva subito perdite minori rispetto agli altri, riusc\u00ec a farsi largo verso la citt\u00e0 ma la resistenza delle forze a presidio del centro abitato, unita alla reazione della popolazione civile, lo fece rapidamente indietreggiare. Nei pressi dell'aeroporto il 2\u00ba battaglione venne praticamente annientato e, dopo il primo tentativo di attacco alla pista di atterraggio, solo 60 uomini su 400 sopravvissero al contrattacco Alleato, effettuato anche con l'appoggio di tre carri armati leggeri, ed il colonnello Br\u00e4uer si vide costretto a raggruppare quanto restava dei quattro battaglioni per tentare un ultimo attacco prima del sopraggiungere della notte che fu tuttavia respinto, frustrando l'ultima possibilit\u00e0 di conquistare almeno un'installazione durante il primo giorno dell'attacco a Creta.\nIl primo giorno della battaglia di Creta era costato ai tedeschi la perdita di circa un terzo della 7\u00aa divisione aerea e nessun obiettivo era stato raggiunto; gli Alleati avevano subito perdite considerevolmente minori ma il generale Freyberg non manc\u00f2 di esprimere le sue preoccupazioni al generale Wavell in merito sia alla possibilit\u00e0 di un aumento delle forze attaccanti, che della situazione delle sue truppe, le quali erano riuscite a tenere tutte le installazioni a loro assegnate ma, essendo il suo contingente privo di forze mobili, se un solo reparto si fosse ritirato da un porto o da una pista di atterraggio, non avrebbe potuto essere rimpiazzato, consegnando di fatto ai tedeschi la possibilit\u00e0 di fare affluire rinforzi e di volgere a loro favore le sorti della battaglia.\nL'arrivo dei primi rinforzi.\nLa giornata del 20 maggio, con l'attacco della 7\u00aa divisione aerea, si era conclusa senza che i tedeschi conquistassero alcuno degli obiettivi che erano stati prefissati; l'unico modesto successo, costato comunque molte perdite, era stato l'occupazione di parte dell'aeroporto di Mal\u00e9me e della \"collina 107\" che la sovrastava, e proprio su questa pista, poco prima dell'alba, riusc\u00ec ad atterrare uno Junkers Ju 52 con a bordo un ufficiale dello Stato Maggiore del generale Student, il quale, dopo essere stato messo al corrente della situazione dal generale Meindl, ripart\u00ec immediatamente con la conferma che la parte occidentale dell'aeroporto era in mani tedesche e che quindi sarebbe stato possibile inviare i rinforzi che si trovavano ancora in attesa in territorio greco; il generale Student esit\u00f2, ritenendo l'atterraggio degli aerei ancora troppo rischioso, ma il generale von Richthofen lo convinse ad avviare l'operazione per portare rapidamente aiuto ai paracadutisti che stavano combattendo a Creta..\nSei aerei partirono immediatamente ed atterrarono sulla spiaggia a nord-ovest dell'aeroporto, tenendosi prudentemente fuori dalla portata di tiro delle armi Alleate, e circa 350 paracadutisti furono lanciati ad ovest di Tavronitis; poco dopo le ore 03:30 i combattimenti ripresero: gli Alleati si erano resi conto che una nuova ondata stava per giungere su Mal\u00e9me e concentrarono il fuoco sulla pista di atterraggio, causando ulteriori perdite ai tedeschi e distruggendo molti aerei in arrivo ma, durante il mattino del 21 maggio fu trasportato sul suolo cretese, da una quarantina di aerei da trasporto, il primo gruppo di soldati appartenenti al 100\u00ba reggimento della 5\u00aa divisione di montagna, per un totale di circa 800 uomini, insieme al colonnello Hermann-Bernhard Ramcke, giunto per rimpiazzare al comando nel settore di Mal\u00e9me il generale Meindl, ferito durante i combattimenti; i suoi ordini erano identici a quelli ricevuti il giorno prima dal generale, ossia raggrupparsi ed avanzare verso est in direzione di Galat\u00e1s e Suda per unirsi agli altri gruppi combattenti, al fine di proseguire nell'attacco per l'occupazione dell'isola.\nL'intervento della Royal Navy.\nContestualmente all'invio di rinforzi per via aerea, i tedeschi avviarono le operazioni via mare: i due primi variegati convogli, composti complessivamente da una settantina di imbarcazioni, prevalentemente caicchi e pescherecci requisiti, salparono dai porti greci di Salonicco e del Pireo, scortati dalle torpediniere italiane \"Lupo\" e \"Sagittario\", per dirigersi verso l'isola con a bordo materiali, munizioni e truppe, tra le quali il 3\u00ba battaglione del 100\u00ba reggimento di montagna; la decisione di fare prendere cos\u00ec rapidamente il mare ai convogli fu presa sulla base della convinzione che la \"Mediterranean Fleet\", la flotta britannica di stanza ad Alessandria comandata dall'ammiraglio Andrew Cunningham, visto il dominio aereo della \"Luftwaffe\" in quel settore, non sarebbe intervenuta; questi viceversa invi\u00f2 due squadre, composte da sette incrociatori ciascuna, con la relativa scorta di cacciatorpediniere che, la notte del 21 maggio, intercettarono ed attaccarono il primo convoglio tedesco a circa 20 miglia dai punti di sbarco siti ad ovest di Mal\u00e9me.\nL'ammiraglio Cunningham, a seguito degli attacchi aerei della Regia Aeronautica, i cui bombardieri CANT Z.1007 avevano affondato il cacciatorpediniere HMS \"Juno\", aveva dato disposizioni affinch\u00e9 le due squadre navali durante il giorno si ritirassero a sud e a ovest, al di fuori del raggio di azione dei bombardieri dell'Asse, mentre di notte avrebbero ripreso il loro pattugliamento al largo di Creta. Intorno alle ore 23:00 il convoglio tedesco venne avvistato ed attaccato da tre incrociatori leggeri, l'HMS \"Dido\", l'HMS \"Orion\" e l'HMS \"Ajax\", e da quattro cacciatorpediniere: lo scontro dur\u00f2 circa due ore e mezza, durante le quali vennero affondate 15 imbarcazioni, ed anche la \"Lupo\", intervenuta per dare copertura al convoglio con una cortina fumogena, fu colpita e danneggiata in modo non grave; solo poche unit\u00e0 poterono raggiungere Creta, mentre il resto delle imbarcazioni, che erano fuggite al momento dell'attacco, si diressero verso l'isola di Milo, non riuscendo nella missione di portare i rinforzi necessari alle truppe impegnate a Mal\u00e9me.\nIl giorno dopo i britannici, ritenendo che l'azione del giorno prima avrebbe indotto i tedeschi ad interrompere l'invio dei rinforzi via mare, non si allontanarono e venne ordinato alla \"Forza C\", composta da 4 incrociatori e da 3 cacciatorpediniere e posta agli ordini dell'ammiraglio King, di attaccare il secondo convoglio tedesco che navigava in direzione di Creta, scortato dalla sola torpediniera italiana \"Sagittario\"; la \"Luftwaffe\" tuttavia scopr\u00ec la squadra navale britannica mentre si avvicinava al convoglio che, una volta avvistato, cambi\u00f2 rotta cercando di allontanarsi verso nord. Gli aerei tedeschi si lanciarono sulle navi britanniche che immediatamente interruppero l'inseguimento, nonostante gli ordini che provenivano da Alessandria gli imponessero di proseguire; l'ammiraglio King richiese aiuto al contrammiraglio Bernard Rawlings, affinch\u00e9 lo raggiungesse con il grosso della flotta e, nonostante verso le ore 12:00 le due squadre si fossero avvistate, non riuscirono ad evitare il bombardamento aereo che dur\u00f2 circa tre ore e mezzo: la nave ammiraglia di Rawlings, la corazzata HMS \"Warspite\", venne danneggiata gravemente, due incrociatori leggeri, l'HMS \"Gloucester\" e l'HMS \"Fiji\", vennero affondati insieme a due cacciatorpediniere, l'HMS \"Kashmir\" e l'HMS \"Kelly\", quest'ultimo comandato dall'allora tenente di vascello Louis Mountbatten, costringendo le due squadre britanniche ad invertire la rotta e a dirigersi verso Alessandria. Il 22 maggio l'ammiraglio Cunningham, dopo avere rimosso dall'incarico l'ammiraglio King, si vide costretto, stante le gravi perdite subite, a ritirare le sue forze e a rinunciare ad attaccare i convogli tedeschi che si dirigevano verso Creta, ritenendo che la flotta fosse troppo vulnerabile nel momento in cui il nemico possedeva il predominio assoluto dell'aria.\nL'occupazione dell'aeroporto di M\u00e0leme.\nL'arrivo a Creta di una parte del 100\u00ba reggimento della 5\u00aa divisione di montagna, comandato dal colonnello Willibald Utz, e delle riserve di paracadutisti permise ai tedeschi di occupare totalmente l'aeroporto di M\u00e0leme e le zone costiere adiacenti, dove avrebbero potuto approdare le imbarcazioni provenienti dalla Grecia. Il numero dei soldati presenti nella zona era per\u00f2 ancora decisamente inferiore a quello di cui disponevano gli Alleati e, alla fine della giornata, solo 188 uomini erano ancora in grado di combattere, mentre nelle vicinanze si trovavano circa 7.000 soldati Alleati e circa 6.000 riservisti greci; il generale Ringel temette che un contrattacco effettuato con rapidit\u00e0 avrebbe probabilmente fatto riprendere agli Alleati il controllo della citt\u00e0 e dei dintorni ma il generale neozelandese James Hargest, comandante della 5\u00aa brigata \"New Zealand\", esit\u00f2, temendo ulteriori sbarchi di paracadutisti ed attacchi aerei, rinunciando ad attaccare durante il giorno, mentre, durante la notte, la brigata si trov\u00f2 avviluppata in continui combattimenti corpo a corpo con gruppi isolati di paracadutisti che si erano precedentemente nascosti in attesa di riunirsi ai loro reparti, e l'attacco si arrest\u00f2 a circa due chilometri dall'aeroporto.\nAll'alba del 22 maggio la \"Luftwaffe\" riprese le attivit\u00e0 e la continua azione degli \"Stuka\" e degli \"Zerst\u00f6rer\" Messerschmitt Bf 110, che bombardarono e mitragliarono a bassa quota la brigata neozelandese, costrinse gli Alleati ad arretrare, e contemporaneamente ricominci\u00f2 l'arrivo di truppe e di materiali dalla Grecia: durante la giornata, sotto il fuoco dell'artiglieria e dei mortai degli Alleati, che bombardavano a distanza la pista di atterraggio, vennero trasportati a Mal\u00e9me tre battaglioni di montagna, un ospedale da campo ed artiglieria pesante e, il 23 maggio, la 5\u00aa e la 6\u00aa divisione di montagna erano sbarcate quasi al completo sull'isola.\nConsolidate le posizioni a Mal\u00e9me, e terminate di fatto le operazioni aviotrasportate, il generale L\u00f6hr decise di affidare il comando delle operazioni terrestri al generale Ringel, ritenendo pi\u00f9 utile che il generale Student rimanesse in Grecia per coordinare il trasporto aereo dei rifornimenti, e, il giorno stesso, il comandante della 5\u00aa divisione di montagna giunse a Creta ed ordin\u00f2 a tutti i paracadutisti superstiti di raggrupparsi agli ordini del colonnello Ramcke e di avanzare lungo la strada costiera settentrionale dell'isola, due battaglioni del 100\u00ba reggimento di montagna, comandati dal colonnello Utz, si sarebbero diretti verso l'interno a sud est dell'aeroporto ed un altro battaglione di montagna si diresse verso sud per eliminare le postazioni di artiglieria Alleate.\nLo sfondamento tedesco e le prime rappresaglie.\nIl 23 maggio il generale Freyberg ordin\u00f2 la ritirata dalle posizioni di Mal\u00e9me per attestarsi su quelle di Galatas, conscio che la perdita dell'aeroporto avrebbe probabilmente deciso le sorti della battaglia, mentre ad Atene il generale Student insisteva affinch\u00e9 venisse portato immediatamente aiuto ai paracadutisti isolati a Retimo e Candia ma il generale Ringel decise che le sue truppe avrebbero dovuto avanzare il pi\u00f9 possibile compatte verso est, mentre a sud al 2\u00ba battaglione di montagna venne affidato il compito di sgombrare le alture intorno a Galatas. Quest'ultimo in particolare venne fatto oggetto di attacchi improvvisi e continuati da parte della popolazione civile e la violenza di alcune uccisioni, precedute da torture e mutilazioni, successivamente scoperte con il rinvenimento dei cadaveri dei paracadutisti, anche durante l'avanzata verso est, provoc\u00f2 la reazione tedesca e per la prima volta, durante la seconda guerra mondiale, fu utilizzato lo strumento della \"rappresaglia\" per punire e stroncare la volont\u00e0 dei cretesi di combattere.\nVenne decretato che, per ogni soldato tedesco ucciso, sarebbero stati fucilati dieci civili cretesi e gli aerei che sorvolavano l'isola lanciarono volantini che intimava la popolazione di Creta a porre termine alle azioni contro le forze occupanti pena la fucilazione di ostaggi; ai soldati della 5\u00aa divisione di montagna e della 7\u00aa divisione aerea, durante la loro avanzata, venne impartito l'ordine di distruggere le case e le fattorie da dove si riteneva fossero provenuti gli attacchi, si dovevano prendere ostaggi nelle localit\u00e0 in cui gli abitanti avessero compiuto attivit\u00e0 contro i tedeschi ed il semplice possesso di un'arma da parte di un civile comportava l'esecuzione sommaria; i paesi di Kandanos e di Kondomari furono i primi a subire i rigori della rappresaglia tedesca: entrambi furono rasi al suolo dopo la cattura di tutti gli uomini di et\u00e0 compresa tra i 18 e i 55 anni e la fucilazione di molti di loro.\nLa sera del 23 maggio un reparto del 100\u00ba reggimento di montagna prese contatto con ci\u00f2 che restava del 3\u00ba reggimento paracadutisti, e, mentre il generale Ringel proseguiva l'avanzata verso est, il gruppo da combattimento, che ormai contava circa 4.000 uomini, si accinse a sferrare l'attacco per sgomberare le alture intorno a Galatas; il giorno 24 i reparti che stavano combattendo ad Heraklion ricevettero il rinforzo dell'ultimo battaglione di paracadutisti disponibile e, il giorno successivo, il generale Student atterr\u00f2 a Mal\u00e9me per concordare con il generale Ringel le direttive dell'attacco finale ai principali centri dell'isola; il suo arrivo coincise con l'inizio dell'attacco a Galatas, dove i tedeschi, dopo intensi combattimenti appoggiati dall'aria dall'azione degli \"Stuka\", fecero il loro ingresso per esserne tuttavia respinti, durante la notte, dal contrattacco Alleato ma, nonostante la riconquista della citt\u00e0, il generale Puttick, comandante delle truppe neozelandesi di quel settore, si rese conto che il rischio di un accerchiamento aumentava di ora in ora e per questo chiese ed ottenne il permesso per l'evacuazione di Galatas, che venne quindi occupata dai tedeschi senza combattere, per stabilire una doppia linea di difesa alla Canea e a Suda.\nLe fasi finali della battaglia.\nIl generale Freyberg, constatata la perdita di Mal\u00e9me e di Galatas, si mise in comunicazione con il comando del Medio Oriente, chiedendo al generale Wavell un appoggio massiccio da parte della \"Royal Air Force\" alle truppe di terra ma, dopo che la portaerei HMS \"Formidable\" venne gravemente danneggiata dai caccia tedeschi, venne definitivamente abbandonato il progetto di difendere le truppe Alleate dall'aria. Contestualmente vennero sbarcati a Suda due battaglioni di commandos, comandati dal tenente colonnello Robert Laycock, ma, nonostante l'invio di truppe di rinforzo, il comandante della guarnigione di Creta ritenne che la perdita dell'isola fosse ormai solo questione di tempo e, per evitare che la \"Luftwaffe\" rendesse impossibile un'evacuazione, il 26 maggio ne richiese lo sgombero; il Primo ministro Churchill autorizz\u00f2 l'evacuazione il 27 maggio ed il generale Freyberg inizi\u00f2 a predisporla, ordinando che questa avvenisse dai porti di Ierapetra e di Sfakia, mentre i commando e le unit\u00e0 di fanteria di marina avrebbero svolto funzioni di retroguardia e di protezione al contingente per il suo imbarco.\nI tedeschi nel frattempo stavano avanzando verso la Canea e Suda ma, mentre la prima venne occupata senza incontrare una significativa resistenza dal 100\u00ba battaglione, al quale il sindaco offr\u00ec immediatamente la resa, il primo attacco a Suda cost\u00f2 al 141\u00ba reggimento, comandato dal colonnello Maximilian Jais, circa 300 uomini e, il 27 maggio, i reparti del colonnello Ramcke e del colonnello Utz attaccarono congiuntamente le forze a presidio della linea di difesa esterna della citt\u00e0 e solo 400 dei 1.200 difensori riuscirono a sfuggire all'accerchiamento. Il feldmaresciallo Wilhelm List si compliment\u00f2 per la vittoria ottenuta ma a 9 chilometri ad est della Canea la linea Alleata riusc\u00ec a reggere, impedendo ai tedeschi di accerchiare il grosso delle truppe che disordinatamente si stavano dirigendo verso gli approdi dove avrebbero attraccato le imbarcazioni preposte all'evacuazione di Creta.\nIl generale Ringel non si rese immediatamente conto che gli Alleati stavano iniziando un'evacuazione dell'isola, ritenendo che il loro ripiegamento rappresentasse una ritirata predisposta al fine di organizzare una difesa nel settore di Retimo e nella parte ovest di Creta. L'avanzata del generale tedesco si stava svolgendo ormai senza un significativo appoggio da parte della \"Luftwaffe\", il cui grosso delle unit\u00e0 era gi\u00e0 stato trasferito sul continente per l'inizio dell'operazione Barbarossa, ma, a dispetto di queste oggettive difficolt\u00e0, Candia venne occupata il 30 maggio senza combattere, e i tedeschi prigionieri liberati, in quanto i 4.200 soldati Alleati erano stati evacuati nella notte tra il 28 ed il 29 maggio da parte dei cacciatorpediniere della \"Royal Navy\".\nIl 28 maggio sbarc\u00f2 a Sitia, all'estremit\u00e0 est di Creta, l'unit\u00e0 anfibio/terrestre italiana, composta da circa 2.500 uomini, in gran parte appartenenti alla 50\u00aa divisione \"Regina\", la quale, dopo alcuni scontri con partigiani greci avvenuti il giorno 29, nei quali prevalse senza perdite di rilievo, raggiunse il 31 maggio, insieme ai tedeschi, il porto di Ierapetra, mentre, il giorno prima, la guarnigione presente nella citt\u00e0 di Retimo, che non aveva potuto essere raggiunta dalla navi alleate, era stata fatta interamente prigioniera dai tedeschi.\nUna volta scoperti i piani di evacuazione degli Alleati da Creta, il generale Ringel nutr\u00ec comunque dubbi sulla possibilit\u00e0 che il contingente potesse lasciare l'isola e si limit\u00f2 a mandare due battaglioni del 100\u00ba reggimento di montagna all'inseguimento delle truppe ma queste avevano gi\u00e0 raggiunto Sfakia il 29 maggio e nella notte erano gi\u00e0 stati imbarcati circa 1.100 soldati ed il giorno successivo, mentre i tedeschi procedevano lentamente verso il porto, altri 6.000 uomini furono evacuati dall'isola; il colonnello Utz richiese con insistenza l'appoggio degli \"Stuka\" ma il numero di aerei presenti a Creta era ormai minimo e non pot\u00e9 essere effettuato nessun attacco in massa dall'aria, e nelle due notti successive furono salvati altri 5.000 uomini. Il 31 maggio il comando britannico interruppe l'evacuazione per il timore degli attacchi aerei, giudicando il rischio, dopo la perdita di altri due cacciatorpediniere, l'HMS \"Hereward\" e l'HMS \"Imperial\", non pi\u00f9 accettabile, ed il 1\u00ba giugno i primi reparti tedeschi giunsero sulla spiaggia catturando gli ultimi 5.000 soldati che si arresero senza combattere.\nEpilogo.\nIl 1\u00ba giugno termin\u00f2 ufficialmente la battaglia di Creta, con l'interruzione dell'evacuazione di ci\u00f2 che restava della guarnigione Alleata il giorno precedente, e la resa di coloro che non erano riusciti ad imbarcarsi: dei circa 32.000 uomini presenti sull'isola, 1.751 morirono durante i combattimenti e solo 18.000 poterono essere salvati, mentre i restanti furono fatti prigionieri dai tedeschi. Chi riusc\u00ec a sottrarsi alla cattura si nascose nell'interno dell'isola, unendosi alla resistenza, che prosegu\u00ec sulle montagne fino alla fine della guerra, provocando tuttavia feroci rappresaglie da parte del contingente di occupazione tedesco; la \"Royal Navy\", dapprima durante le operazioni di intercettazione ai convogli tedeschi, e, successivamente, durante l'evacuazione delle truppe, perse in totale 4 incrociatori e 4 cacciatorpediniere, con la morte di circa 2.000 marinai, che risultarono le pi\u00f9 gravi patite dal Regno Unito durante tutta la seconda guerra mondiale.\nI tedeschi avevano ottenuto un'altra significativa vittoria, allargando la loro sfera di influenza nel mar Mediterraneo, garantendosi inoltre sia il dominio sui Balcani che l'annullamento della presenza di truppe britanniche in Europa, ma, durante l'operazione, essi soffrirono la perdita di circa 3.700 uomini, alla quale si sommarono circa 2.500 feriti, in massima parte paracadutisti; la forza della 7\u00aa divisione aerea venne dimezzata, ed anche la stessa struttura dell'aviotrasporto aveva subito gravi danni, poich\u00e9 271 dei 600 aerei da trasporto erano stati distrutti, e tali perdite si dimostrarono in seguito del tutto sproporzionate rispetto al risultato ottenuto.\nIl generale Student, considerando l'operazione comunque un successo, propose immediatamente ad Hitler un piano per l'invasione di Cipro, come ulteriore base per il successivo attacco al canale di Suez ma il F\u00fchrer rigett\u00f2 l'idea, sfiduciato sull'utilizzo di truppe aviotrasportate, considerando la possibilit\u00e0 di perdite troppo elevata, ed anche in seguito, quando l'avanzata dell\"'Afrika Korps\" in Nordafrica sembrava potesse portare la Wehrmacht ad Alessandria, respinse con la medesima motivazione un piano simile, sempre elaborato da Student, per l'invasione dell'isola di Malta. Durante il prosieguo della guerra apparve sempre pi\u00f9 chiaro il fatto che l'invasione di Creta non aveva portato nessun vantaggio strategico ai tedeschi, salvo la protezione da sud ovest dei campi petroliferi della Romania, ed il generale Ringel avrebbe in seguito affermato che \"questo sacrificio sarebbe stato accettabile se la campagna di Creta avesse significato l'inizio e non la fine del Reich\"."}
{"id": "299101", "revid": "767487", "url": "https://it.wikipedia.org/wiki?curid=299101", "title": "Monsieur Hulot nel caos del traffico", "text": "Monsieur Hulot nel caos del traffico (\"Trafic\") \u00e8 un film del 1971 diretto da Jacques Tati.\nTrama.\nMonsieur Hulot lavora presso la ditta Altra, una compagnia automobilistica parigina. \u00c9 incaricato di progettare un nuovo veicolo innovativo. Si tratta di una macchina-camping, con tutto lo stretto necessario per la vacanza (dalla doccia fino al letto portatile). L'azienda ha intenzione di partecipare al salone internazionale di Amsterdam per promuovere il modello. Hulot, insieme ad un camionista e alla responsabile delle risorse umane, si mette in viaggio ma, durante l'itinerario, si susseguono continui contrattempi ...\nProduzione.\nSi tratta dell'ultimo lungometraggio cinematografico redatto da Tati, nonch\u00e9 l'ultima pellicola a mostrare il personaggio di Monsieur Hulot.\nBert Haanstra abbandon\u00f2 il set a causa di continui litigi con il regista.\nIl complesso fieristico, dove sono inscenate le sequenze del salone, \u00e8 l'Amsterdam RAI.\nDistribuzione.\nNato come progetto televisivo, il film fu, successivamente, distribuito nei cinema europei, risultando un flop assoluto.\nL'opera \u00e8 stata riproposta in formato home video ed \u00e8 presente su piattaforme streaming.\n\u00c9 conosciuto col titolo internazionale \"Trafic\", un neologismo che rimanda alla parola \"traffic\" (lett. \"traffico\" in inglese) e all'omonimo lemma francese (lett. \"contrabbando\")."}
{"id": "299105", "revid": "1573940", "url": "https://it.wikipedia.org/wiki?curid=299105", "title": "Ambassidae", "text": "La famiglia Ambassidae comprende 41 specie di pesci d'acqua dolce e salata conosciuti comunemente come pesci di vetro, appartenenti all'ordine Perciformes.\nDistribuzione e habitat.\nLe specie di questa famiglia sono originarie della acque sud asiatiche e dell'Oceania e dell'Indo-Pacifico occidentale.\nQuesti pesci sono marini, in genere strettamente costieri ed eurialini, tanto che sono assai pi\u00f9 comuni nelle acque salmastre e dolci che in mare.\nDescrizione.\nSono relativamente simili ai Centropomidae ed ai Latidae ma non hanno la caratteristica sagoma della testa ed hanno dimensioni consistentemente pi\u00f9 piccole.\nLa pinna dorsale \u00e8 unica, suddivisa tra una parte spinosa, con 7 o 8 raggi ed una molle, con 7 - 11 raggi, la pinna anale ha 3 raggi spinosi. La pinna caudale ha il bodo forcuto.\nLa colorazione \u00e8 varia ma molte specie, come la comune \"Parambassis ranga\" sono quasi completamente trasparenti.\nAlcuni pesci di questa famiglia raggiungono una lunghezza di 25\u00a0cm, ma le dimensioni in media sono molto pi\u00f9 modeste, non superiori ai 10\u00a0cm.\nTassonomia.\nLa famiglia era ed \u00e8 conosciuta principalmente come \"Chandidae,\". Tuttavia uno dei pi\u00f9 autorevoli siti sulla tassonomia dei pesci, Fishbase.com, ha recentemente notato come il nome \"Ambassidae\" (Klunzinger, 1870), per le regole di priorit\u00e0, sia quello valido e quindi da preferirsi a \"Chandidae\" (Fowler, 1905) fonte, in inglese.\nQuesta famiglia \u00e8 stata solo di recente scorporata dai Centropomidae.\nAcquariofilia.\nLa specie \"Parambassis ranga\" \u00e8 spesso allevato in acquario dove si adatta molto bene, soprattutto se tenuto in acque leggermente salmastre.\nIniezioni coloranti.\nIl pesce di vetro indiano, \"Parambassis (Chanda) ranga\" \u00e8 spesso venduto con sgargianti strisce fosforescenti tra i muscoli trasparenti. I colori sono diversi (giallo, verde, rosso, arancione, viola, rosa) ma frutto di sofferenze per questi pesci, catturati nei fiumi della Thailandia e sottoposti ad iniezioni di colorante. La colorazione, oltre ad essere dolorosa, indebolisce il pesce e aumenta il pericolo di infezioni, rendendolo un pesce di grande attrattiva per i bambini ma con poche speranze di vita.\nNell'ultimo decennio molti acquariofili, animalisti e biologi si sono opposti a questa pratica inutile, cominciata nel 1997 con la richiesta ai governi europei di vietare l'importazione di \"Parambassis\" colorati. Oggi alcuni stati europei hanno inserito questa specie nella lista di animali di cui \u00e8 vietata l'importazione, mentre altri l'ammettono solo se non colorato."}
{"id": "299107", "revid": "1155", "url": "https://it.wikipedia.org/wiki?curid=299107", "title": "Chandidae", "text": ""}
{"id": "299109", "revid": "1543377", "url": "https://it.wikipedia.org/wiki?curid=299109", "title": "Multi-level marketing", "text": "Il Multi-level marketing (MLM) \u00e8 una forma di vendita diretta dove i venditori vendono i prodotti direttamente ai consumatori e li incoraggiano a procacciare nuovi venditori in modo da venire ricompensati, non solo per le vendite effettuate, ma anche per quelle compiute da altri venditori da essi reclutati. Per questo aspetto, il MLM \u00e8 ritenuta una controversa strategia di marketing. Forme fraudolente di multi-level marketing sono vendite piramidali camuffate e come tali sono sanzionati come illegali; molti schemi piramidali provano a spacciarsi per MLM legali. Tuttavia alcune fonti definiscono tutte le forme di MLM, comprese quelle legali, come schemi piramidali.\nControversie.\nSecondo la Federal Trade Commission (FTC) che regola le attivit\u00e0 commerciali negli Stati Uniti d'America, alcune societ\u00e0 di MLM danno luogo a schemi piramidali illegali volti a sfruttare i membri dello schema stesso.\nLe aziende che realizzano modelli MLM sono spesso soggette a critiche e azioni legali (come nel caso dell'azienda Lyoness) che nascono in particolare per le analogie fra questo sistema e gli schemi piramidali illegali, per i prezzi imposti, i costi d'ingresso (come la vendita di materiali promozionali e scorte di prodotti ai nuovi agenti), l'enfasi data al reclutamento di nuovi venditori invece che alla vendita dei prodotti, lo sfruttamento delle conoscenze e delle relazioni personali per vendere e reclutare, gli schemi di retribuzione complessi, i costi di materiali \"formativi\" e sulle tecniche motivazionali usate da alcune aziende al limite del culto della personalit\u00e0.\nLegislazione.\nCina.\nIl MLM \u00e8 illegale in Cina. \nItalia.\nLa legislazione italiana non definisce esplicitamente il MLM, ma interviene per regolamentare il settore commerciale ponendo norme volte a evitare strutture piramidali o catene di Sant'Antonio prevedendo sanzioni precise. Ad esempio, l'articolo 5 della Legge 173 del 17 agosto 2005 rende illegali organizzazioni che \u00abconfigurano la possibilit\u00e0 di guadagno attraverso il puro e semplice reclutamento di altre persone\u00bb oppure l'articolo 6, che vieta obblighi per il reclutato di corrispondere all'azienda somme di rilevante entit\u00e0 in assenza di una reale controprestazione al momento del reclutamento o per restare a far parte della struttura."}
{"id": "299110", "revid": "4711", "url": "https://it.wikipedia.org/wiki?curid=299110", "title": "Operazione Merkur", "text": ""}
{"id": "299113", "revid": "1745361", "url": "https://it.wikipedia.org/wiki?curid=299113", "title": "Garbo (cantautore)", "text": "Insieme a Faust'O, ai Diaframma e al primo Enrico Ruggeri, \u00e8 stato un esponente della New wave italiana, corrente musicale nata nei primi anni ottanta e ispirata da artisti internazionali come David Bowie, Bryan Ferry, Japan e Ultravox.\nBiografia.\nGli anni '80 ed il Festival di Sanremo.\nDebutta nel 1981 per la EMI con l'album \"A Berlino... Va Bene\" contenente il singolo omonimo (ispirato dalle sonorit\u00e0 del Bowie della Trilogia di Berlino), il cui videoclip sar\u00e0 presentato per la prima volta alla trasmissione \"Mister Fantasy\", condotta dall'amico giornalista Carlo Massarini.\nLa scelta del nome d'arte scaturisce da un episodio avvenuto in un ufficio anagrafico: notando la presenza in elenco di diversi nominativi di cognome Garbo (tipicamente veneto), decise che per il suo eventuale ingresso nel mondo della musica avrebbe utilizzato questo pseudonimo.\nNel 1982 \u00e8 la volta dell'album \"Scortati\", che contiene i singoli \"Generazione\" e \"Vorrei Regnare\", con cui l'artista partecipa anche ad alcune puntate del Festivalbar nell'estate 1983.\nSul finire dello stesso anno inizia la collaborazione con Roberto Colombo ed esce il singolo \"Quanti Anni Hai?\" con la partecipazione di Antonella Ruggiero, voce dei Matia Bazar. Il brano entra nella classifica elaborata da Radio Deejay.\nGarbo partecipa al Festival di Sanremo 1984 con \"Radioclima\", classificandosi nelle ultime posizioni, ma vincendo il \"Premio della Critica\" in memoria di Saverio Rotondi, direttore della rivista Ciao 2001.\nNel 1984 esce l'antologia \"Fotografie\" che comprende il singolo \"Radioclima\" pi\u00f9 i maggiori successi di Garbo, alcuni rivisitati in chiave differente rispetto alle versioni originali.\nLo stesso anno segna inoltre una collaborazione tra l'artista e i Matia Bazar per l'album di questi ultimi \"Aristocratica\". Il brano in cui Garbo presta la sua voce \u00e8 \"Ultima Volont\u00e0\".\nNel 1985 partecipa nuovamente al Festival di Sanremo questa volta con il brano \"Cose Veloci\", ultima produzione con Roberto Colombo, piazzandosi in ultima posizione, ma conquistandosi un pubblico di fan sempre pi\u00f9 consistente.\nNel 1986 pubblica l'album \"Il Fiume\", per la Polygram, raggiungendo quello che sar\u00e0 il suo periodo di maggior notoriet\u00e0. L'omonimo video \u00e8 in rotazione su Videomusic e su Deejay Television (canale musicale e trasmissione musicale pi\u00f9 seguiti all'epoca). Garbo partecipa a diverse manifestazioni canore (Festivalbar su tutte) e riscuote molti consensi.\nNel 1988 esce \"Manifesti\", album prodotto da Alberto Salerno, che contiene il singolo \"ExtraGarbo\" con cui l'artista fece una delle sue ultime apparizioni televisive al Festivalbar.\nGli anni '90 e la scena indipendente.\nNegli anni novanta Garbo prosegue la sua carriera, ma in tono pi\u00f9 dimesso e da vero \"outsider\" pubblica alcuni dischi per svariate etichette indipendenti.\nNel 1990 esce per la KinderGarten (etichetta per cui incisero i fiorentini Neon e i catanesi Denovo) l'album \"1.6.2\", seguito a breve distanza dal live \"Garbo e Il Presidente\" (1991), nel quale suonano alcuni componenti dei Neon, e che vanta la particolarit\u00e0 di essere un disco in studio, ma registrato \"in presa diretta\".\nInfatti sul disco non influisce la bench\u00e9 minima operazione di pulizia dalle imperfezioni: addirittura nel brano di chiusura, \"Cosa rimane\" (registrato nel suo studio privato, a differenza dal resto del disco), evita di escludere lo squillo del telefono pur di mantenere la testimonianza pi\u00f9 realistica possibile.\nIl desiderio di curare in autonomia ogni aspetto della sua musica porta Garbo a fondare una propria casa discografica, la Discipline, e la battezza nel 1993 con due dischi: l'inedito \"Macchine Nei Fiori\" e \"Cosa Rimane\u2026 Rivisitazioni (81-91)\", in cui rilegge alcuni suoi brani del passato indirizzando la ricerca verso musicalit\u00e0 pi\u00f9 orientali. L'incanto dell'Oriente agisce anche in \"Fuori Per Sempre\" (1995), denso di temi poetici ed esistenziali. In questo lavoro, decisamente pi\u00f9 cantautorale rispetto al resto della sua produzione discografica, spicca la rivisitazione del celebre brano \"I ragazzi italiani\", in duetto con Ron e con la compartecipazione di Biagio Antonacci.\nNel 1997 Garbo pubblica \"Up The Line (The Virtual Sound, Word And Image)\", un'altra tappa della sua sperimentazione, contemporanea alla fondazione del movimento del Nevroromanticismo, che raccoglie gli scrittori Isabella Santacroce, Tommaso Labranca, Tiziano Scarpa, Niccol\u00f2 Ammaniti, Aldo Nove e altri \"Cannibali\".\nL'atmosfera decadente permea anche \"Grandi Giorni\" (1998), come sempre incentrato sulle inquietudini e le problematiche del nuovo millennio. Il disco sorta di raccolta di nuove incisioni assemblate a vecchi successi esce per la FRI, la nota etichetta di Claudio Cecchetto e degli 883.\nI 2000: tra raccolte e nuovi dischi.\nDopo le raccolte \"Garbo: I Successi\" (1999) e \"Il Meglio\", uscite per le piccole etichette DV More Records e Mr. Music, il musicista si prende ben tre anni prima di pubblicare \"Blu\" nel 2002, firmando un rapporto con l'etichetta di Valerio Soave Mescal. \"Blu\" racchiude i due singoli \"Un Bacio Falso\" e \"Migliaia Di Rose\", che riportano Garbo sui percorsi musicali pi\u00f9 melodici e accattivanti dei suoi esordi.\nNel 2004 la EMI pubblica per la prima volta su CD i primi tre album di Garbo: \"A Berlino... Va Bene\", \"Scortati\" e \"Fotografie\", rimasterizzati in digitale.\nLa riedizione di \"Fotografie\" \u00e8 arricchita di bonus track, tra cui un remix 2004 di \"Radioclima\".\nNello stesso anno Garbo partecipa a un progetto musicale di Boosta, tastierista dei Subsonica, intitolato \"Iconoclash\", in cui vengono rivisitati successi pop degli anni ottanta in chiave post-punk e new wave. Garbo \u00e8 presente con \"A Berlino...Va Bene\" in una versione destrutturata. Al progetto partecipano anche elementi dei Linea 77.\nNel 2005 esce per la ricostituita Discipline l'album \"Gialloelettrico\", che include il singolo \"Onda Elettrica\" (brano scritto insieme a Luca Urbani dei Soerba). L'album segna la collaborazione tra l'artista e musicisti di nuova generazione come Morgan, i Delta V e appunto Luca Urbani. Il videoclip di \"Onda Elettrica\", scritto, diretto e montato da Graziano Molteni \u00e8 stato premiato al 7\u00ba Premio Videoclip Italiano come \"Miglior Soggetto\" nella categoria \"Indipendenti\". Nel disco figurano molte special guest come Luca Urbani, Debora Villa, Boosta dei Subsonica, Carlo Bertotti dei Delta V ed Andy Fumagalli. L'ultimo singolo ad oggi \u00e8 \"Forse\".\nNel 2006 esce un disco tributo doppio dedicato all'artista intitolato \"ConGarbo\" con famosi brani rivisitati da artisti come Francesco Bianconi e Rachele Bastreghi (Baustelle), Soerba, Delta V, Boosta (Subsonica), Marco Notari, Lele Battista (La Sintesi), N.A.M.B., Andy dei Bluvertigo, Krisma, Gionata, Mauro Ermanno Giovanardi (La Crus), Zu e Meg (99 Posse), Madaski, Ovophonic e Derivando. Nel corso dello stesso anno Garbo produce \"Dior DNA\", il primo singolo del giovane artista elettronico Eugene.\nNell'aprile 2007 la EMI pubblica la raccolta retrospettiva \"The Best - Platinum Collection\" dedicata al periodo degli anni ottanta di maggior successo dell'artista. La raccolta include anche i brani \"Il Fiume\",\"Per Te\" ed \"Extra Garbo\" (quest'ultima per la prima volta in formato cd).\nNel settembre dello stesso anno Universal riprende in mano i vecchi nastri dell'artista con le incisioni de \"Il Fiume\" e \"Manifesti\" e ripubblica in una lussuosa versione digipack in CD i due album, il secondo dei quali usc\u00ec all'epoca solo in vinile. Tutti i brani sono stati rimasterizzati con un'operazione analoga a quella realizzata da EMI tre anni prima.\nNel settembre 2008 esce per Discipline/Mescal/Venus l'album \"Come il vetro\", che completa la trilogia cromatica iniziata nel 2002 con \"Blu\" e continuata nel 2005 con \"Gialloelettrico\". Al disco partecipano vari artisti come TAO, Elisabetta Fadini, Alberto Styloo, Angelo Bellandi (Ovophonic), Andrea Soldani (Derivando), Rino Scarcelli, Luca Princiotta, Angela Fumagalli.\nNel luglio del 2009 produce, compone musiche e testi per l'album \"Desmodus\" dell'attrice e vocal researcher Elisabetta Fadini.\nNel 2011 collabora con i Soluzione al brano \"Luce\" che appare all'interno dell'album \"L'esperienza segna\" dei Soluzione pubblicato da Jost/Audioglobe.\nNel 2012 pubblica un nuovo album, intitolato \"La Moda\" e contenente 10 nuove canzoni firmate insieme a Luca Urbani, ex componente dei Soerba.\nNel 2014 partecipa come attore al film \"Sexy shop\" di Maria Erica Pacileo e Fernando Maraghini.\nNel 2015 reinterpreta \"Grandi giorni\" nell'EP del gruppo new wave bresciana Newdress intitolato \"Novanta\".\nIl 10 aprile del 2015 esce l'album \"Fine\", in collaborazione con Luca Urbani, amico e socio nell'etichetta discografico-editoriale Discipline. Il disco viene pubblicato grazie a una raccolta di crowdfunding promossa sulla piattaforma MusicRaiser. L'album unisce il pop elettronico di matrice anglosassone di Luca Urbani al glam rock di Garbo. L'album si avvale dell'assistenza di Matteo Agosti e della partecipazione di Mauro Sabbione, Nicodemo e Denise.\nNel 2016, per festeggiare i 35 anni di carriera artistica, viene pubblicato il 45 giri \"Un graffio / Coerente\", \"Un graffio\" cantata da Garbo insieme a Francesco Bianconi e Rachele Bastreghi dei Baustelle, \"Coerente\" un inedito e aggettivo con cui Renato Abate viene tributato da molti fan e addetti ai lavori.\nIl 21 settembre viene pubblicato \"Garbo Living 2016\", il primo Live ufficiale e di fatto un BEST, un doppio album con 20 brani che condensano l'intero percorso artistico di Garbo. Segue un lungo tour in molte citt\u00e0 d'Italia.\n\u00c8 del gennaio 2017 l'uscita sul mercato del primo disco del progetto Christadoro, legato al musicista Mox Cristadoro, in cui Garbo offre la sua voce per un'introduzione recitata a una cover del brano 'Il Sosia', dal repertorio di Giorgio Gaber.\nNel 2018 Garbo collabora nuovamente con Eugene, cantando sul suo singolo \"Radiowave\", che vede ospite anche Andy (Andrea Fumagalli), fondatore e polistrumentista dei Bluvertigo. Il brano viene pubblicato il 7 novembre dello stesso anno e raggiunge il primo posto nella classifica alternative iTunes in Italia."}
{"id": "299116", "revid": "1008732", "url": "https://it.wikipedia.org/wiki?curid=299116", "title": "Network marketing", "text": ""}
{"id": "299118", "revid": "38297", "url": "https://it.wikipedia.org/wiki?curid=299118", "title": "Multilevel marketing", "text": ""}
{"id": "299119", "revid": "38297", "url": "https://it.wikipedia.org/wiki?curid=299119", "title": "Vendita multilivello", "text": ""}
{"id": "299120", "revid": "1782831", "url": "https://it.wikipedia.org/wiki?curid=299120", "title": "Tony Esposito", "text": "Biografia.\nLa musica di Tony Esposito \u00e8 ispirata a sonorit\u00e0 provenienti da molti Paesi del mondo, mescolate con ritmi tribali e melodie tipiche della musica partenopea.\nL'originalit\u00e0 del suo approccio si pu\u00f2 ritrovare nell'invenzione di strumenti unici come il \"tamborder\", suono onomatopeico di uno dei suoi pi\u00f9 famosi brani, \"Kalimba de Luna\", di cui i Boney M. pubblicarono quasi contemporaneamente una cover in lingua inglese.\n\u00c8 sposato con Eleonora Salvadori. Ha due sorelle, Anna ed Eva Esposito, ed un fratello, Pasquale Esposito.\nCollaborazioni.\nPrima di affacciarsi all'attivit\u00e0 discografica in proprio, Tony Esposito ha contribuito, durante gli anni settanta, al \"sound ritmico\" di diversi artisti italiani quali: Pino Daniele, Edoardo Bennato, Alan Sorrenti, Juan Lorenzo, Lucio Dalla, Francesco De Gregori, Gino Paoli, Roberto Vecchioni, Francesco Guccini, Eugenio Bennato, Claudio Rocchi, Mauro Pelosi. Insieme a Tullio De Piscopo, James Senese, Joe Amoruso, Rino Zurzolo e Fabio Forte, ha contribuito a coniare il termine \"blues metropolitano\" che trova uno dei punti di massima espressione artistica nell'album di Pino Daniele \"Vai mo\"' del 1981. Dopo gli anni novanta Tony Esposito collaborer\u00e0 con tanti artisti italiani. Va segnalato il suo incontro nei live con Enrico Capuano.\nQuesto gruppo, insieme a molti altri dell'hinterland napoletano (fra i quali Ernesto Vitolo, Gigi de Rienzo, Robert Fix e Mark Harris), verranno considerati per molti anni i capostipiti e i punti di riferimento della cosiddetta \"Napoli-power \"(il nuovo sound blues - rock metropolitano ove si innestano funky-jazz e world-etnica).\nNegli stessi anni e in quelli a seguire Esposito ha collaborato con diversi musicisti internazionali tra i quali: Don Cherry, Paul Buckmaster, Don Moye, Gato Barbieri, Eumir Deodato, Brian Auger, Gilberto Gil, Eddie Blackwell, Billy Cobham, Moncada, Gema Quatro, Seydou Kienou, Nan\u00e1 Vasconcelos e molti altri ancora.\nGli album e i successi.\nNel 1975 Scoperto da Renato Marengo, che produrr\u00e0 i suoi primi 4 LP, esce il suo primo LP da solista con l'etichetta discografica Numero Uno: \"Rosso napoletano\". L'anno successivo esce il suo secondo LP: \"Processione sul mare\".\nDopo l'uscita del suo terzo album, \"Gente distratta\", nel 1977, gli viene assegnato il \"Premio Critica Italiana della Musica\".\nNel 1978 pubblica il suo quarto lavoro discografico, \"La banda del sole\" (con etichetta Philips), che prelude alla sua partecipazione al \"Montreux Jazz Festival\" con il jazz-rock group italiano Perigeo (Tommaso-Biriaco). Due anni dopo (1980), \u00e8 ancora ospite al \"Montreux Jazz Festival\" con una sua formazione, il \"Tony Esposito Group\".\nNel 1982 produce per \"Domenica in\" (Rete 1) la sigla \"Pagaia\" (composta dal suo pi\u00f9 stretto collaboratore e co-autore Remo Licastro ed inserita nell'album \"Tamburo\" - etichetta Bubble); \u00e8 l'inizio, per lui, di un boom discografico. Finisce il momento sperimentale e inizia la composizione di musica pi\u00f9 commerciale. Infatti, per due anni di seguito, vince Un disco per l'estate, nel 1984 con \"Kalimba de luna\" (inserita nell'album \"Il grande esploratore\" - etichetta Bubble\") che vendette 200.000 copie in Italia e nel 1985 con \"As tu \u00e0s\" (contenuta nell'album omonimo, sempre per la medesima etichetta discografica).\nAlla fine del 1985 riceve il \"Premio critica discografica\" con \"Kalimba de Luna\" per gli oltre 5 milioni di copie vendute nel mondo, e il prestigioso premio \"Disco d'oro\" in Venezuela/Benelux. Nei primi posti delle classifiche di tutta Europa troviamo, inoltre il singolo \"Papa Chico\".\nHa collaborato con l'amico Gianluigi Di Franco (scomparso prematuramente nel 2005) in brani come \"Kalimba de luna\", \"As tu as\" e \"Sinu\u00e8\".\nI suoi brani sono stati \"reinterpretati\" da molti degli artisti pi\u00f9 importanti degli anni settanta, fra cui i Boney M.\nPartecipa a tre edizioni del Festival di Sanremo, nel 1987 con \"Sinu\u00e8\", nel 1990 al fianco di Eugenio Bennato con \"Novecento aufwiedersehen\" e nel 1993 con i Ladri di Biciclette con \"Cambiamo musica\", ottenendo sempre un buon riscontro commercial-discografico.\nSempre nel 1986 gli viene conferito il Nastro d'argento per la colonna sonora del film \"Un complicato intrigo di donne, vicoli e delitti\" di Lina Wertm\u00fcller.\nNel 1988 collabora con Edoardo Bennato per il mini album \"Il gioco continua\".\nCompone poi, nel 1990, la sigla del programma televisivo \"Serata Mondiale\", dedicato ai Mondiali di calcio, e ancora, nel 1992, la sigla delle Colombiadi, o \"Columbus Games\".\nNel 1996, poi, firma la colonna sonora di \"Storie d'amore con i crampi\", film di e con Pino Quartullo, con Chiara Caselli, Sergio Rubini e Debora Caprioglio. Nello stesso anno viene pubblicato il doppio \"Le origini\" dalla BMG, dove \u00e8 possibile ascoltare i primi tre capolavori discografici dell'artista (Rosso napoletano,Processione sul mare, Gente distratta).\nNel 1997 Tony Esposito \u00e8 l'unico italiano chiamato ad esibirsi al \"Festival della giovent\u00f9\" de L'Avana, a Cuba. Nello stesso anno, ad agosto, Tony Esposito \u00e8 ancora l'unico italiano che si esibisce al \"Rock in Rio\", a Rio de Janeiro, insieme al mitico Gilberto Gil. L'anno successivo, poi, \u00e8 ospite al Sambodromo di Rio de Janeiro, nella serata finale del carnevale pi\u00f9 importante del mondo.\nDopo una lunga pausa dedicata a molti concerti dal vivo, nel 2003 pubblica il CD \"Viaggio tribale\", lavoro partorito dopo un lungo girovagare per i paesi del Mar Mediterraneo.\nNel 2014 riceve il Premio DiscoDays con la seguente motivazione: per la sua versatilit\u00e0 ritmica, perfetto connubio tra world music, etnica, funk e jazz, che ha conferito un\u2019importante impronta al \u201cNeapolitan Power\nNel 2016 esce il singolo \"Luna e sole (No al razzismo s\u00ec alla pace)\" con Luca Maris. Il singolo prodotto dall'etichetta discografica indipendente M.D. Produzioni di Luca Maris, che ha anche scritto il brano, e distribuito da Believe Digital Italia supera le 30.000 copie vendute tra l'Italia e l'estero e \u00a0registrando pi\u00f9 di 5 milioni di visualizzazioni su YouTube. Il brano raggiunge il secondo posto della classifica generale della Top 10 Hit in Chart Billboard e raggiunge anche il primo posto della classifica generale di iTunes Italia, e rimane nella top 10/20 per ben 104 giorni. Il brano \u00e8 stato anche in classifica su Spotify Charts Italia e su Radio Airplay Italia con migliaia di passaggi radiofonici rilevati su oltre 100 radio su tutto il territorio nazionale e viene suonato anche da Radio Coop Italia nei punti vendita Coop Italia e viene rilevato anche su RTL 102.5. Il testo del brano viene inserito anche sul sito di MTV, Rockol e Wikitesti, e messo in onda su MetroMusic su tutti gli schermi di TelesiaTv nelle metropolitane di Roma, Milano, Brescia e Genova e anche in 15 Aeroporti Italiani. Un pezzo che non vede il suo successo fermarsi al confine italiano ottenendo piazzamenti in alcuni paesi del mondo quali Paesi Bassi, Germania, Francia, Svizzera e Messico e sono solo alcuni dei paesi dove ha scalato le classifiche facendosi imponentemente spazio tra i brani pi\u00f9 in voga del momento.\nTelevisione e cinema.\nNel 1975 partecip\u00f2 al programma della TV dei Ragazzi Rai \"Fantaghir\u00f2\" come attore, mimo e percussionista.\nNel 1976 compare nel documentario di Alberto Grifi \"Festival del proletariato giovanile al Parco Lambro\".\nNel 1985 recit\u00f2 nel film \"Blues metropolitano\", di Salvatore Piscicelli, che vede anche la partecipazione di Pino Daniele e Tullio De Piscopo nella parte di se stessi.\nNel 1993 comparve nel film \"Amami\" al fianco di Moana Pozzi."}
