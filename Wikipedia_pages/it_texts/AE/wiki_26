{"id": "289101", "revid": "2108263", "url": "https://it.wikipedia.org/wiki?curid=289101", "title": "Menelik II", "text": "Biografia.\nRe dello Scioa.\nNato il 17 agosto 1844 ad Ancober, capitale dello Scioa (Etiopia centrale), dal negus (re) locale Hail\u00e9 Melekot e dalla principessa Ijigayehu, il futuro imperatore fu battezzato con il nome di Shale Mari\u00e0m. Nel 1855, quando il padre fu sconfitto e ucciso in battaglia dal Negus Neghesti (imperatore) Teodoro II, questi prese in ostaggio il giovane principe scioano, rinchiudendolo nella fortezza di Magdala, al fine di assicurarsi la fedelt\u00e0 dei capi scioani. A tal fine gli diede una sua figlia in sposa, che per\u00f2 Shale Mari\u00e0m abbandon\u00f2, fuggendo nel 1865 da Magdala, dopo dieci anni di prigionia, ritornando nello Scioa. In tal modo offese profondamente Teodoro, che da allora fu un suo nemico implacabile. Tornato in patria, sal\u00ec al trono paterno con il nome di Menelik II, ricollegandosi cos\u00ec al biblico Menelik, figlio di re Salomone e della regina di Saba, da cui pretendeva di discendere. Il nuovo negus intraprese subito delle campagne militari per rafforzare il suo regno, sconfiggendo la popolazione degli Oromo, stanziati nell'Etiopia meridionale, e annettendo il loro territorio.\nDopo la morte in battaglia dell'imperatore contro i Dervisci nel 1868 e il fugace regno di Tecl\u00e8 Ghiorgh\u00ecs II, Menelik divenne uno dei re pi\u00f9 potenti dell'Etiopia, subito dopo lo stesso imperatore Giovanni IV, salito al trono nel 1871. Poich\u00e9 Giovanni era in guerra contro l'Egitto, allora formalmente indipendente ma di fatto protettorato inglese, gli egiziani cercarono di istigare il negus dello Scioa contro il suo sovrano, ma il loro piano fall\u00ec, perch\u00e9 occuparono nell'ottobre del 1875 la citt\u00e0-stato di Harar, considerato sia da Menelik che da Giovanni come una provincia etiope ribelle. Tuttavia l'esercito egiziano fu sconfitto dalle forze etiope di Giovanni IV nelle battaglie di Gundat (16 novembre 1875) e di Gura (9 marzo 1876), scontri che rafforzarono la posizione dell'imperatore. Ci\u00f2 indusse il riottoso Menelik II a fare atto di sottomissione a Giovanni il 20 marzo 1878: in cambio, il Negus Neghesti gli riconobbe il titolo regale, incoronandolo di persona sei giorni dopo.\nDopo questo atto di vassallaggio, Menelik govern\u00f2 il suo regno, introducendovi usi e costumi moderni, importati dai primi esploratori bianchi che si avventurarono in Africa. Infatti, nel 1876, il re scioano concesse all'esploratore italiano Orazio Antinori un terreno a Lit Marefi\u00e0, non lontano dalla capitale Ancober, dove fu costruita una piccola base scientifica e ospedaliera, divenuta punto di partenza per le future operazioni coloniali italiane. Altro esploratore degno di nota fu il missionario Guglielmo Massaia (divenuto in seguito cardinale), che fond\u00f2 la missione di Finfinn\u00ec, sul luogo dove Menelik volle edificare la sua nuova capitale. Nel 1879, infatti, visitando sul monte Entoto le rovine di un'antica citt\u00e0 medievale e di una chiesa incompiuta, il sovrano etiope pens\u00f2 bene di fissare qui la propria residenza, da dove si sarebbe poi sviluppata la futura capitale etiope, Addis Abeba. Frattanto, nel 1883, il re scioano si spos\u00f2 con Tait\u00f9 Bat\u00f9l, potente principessa Amara della regione del Semien, che avrebbe influenzato notevolmente le future decisioni politiche del marito. Fu lei ad esempio a dare nuovo impulso alla creazione della nuova capitale, quando la regina fece restaurare una chiesa sul monte Entoto e il re decret\u00f2 la costruzione di un altro edificio religioso nella zona. Poich\u00e9 per\u00f2 il luogo era inadatto al popolamento, a causa della mancanza di acqua e legna da ardere, il primo nucleo abitativo sorse nel 1886 nella valle a sud della montagna: Tait\u00f9 volle infatti edificare un palazzo presso le sorgenti minerali di Filwoha, chiamate dagli Oromo con il nome di Finfinne, dove la famiglia reale amava passare le vacanze.\nSul suo esempio anche molti nobili e personale di servizio alla corte decisero di stabilirsi in zona, mentre Menelik fece ampliare la casa della moglie, che divenne il Palazzo Imperiale, tutt'oggi sede del governo etiope. La citt\u00e0 appena fondata fu nominata Addis Abeba, ossia \"Nuovo Fiore\".\nLa salita al trono e la guerra contro l'Italia.\nFrattanto, un nuovo contendente si era intromesso negli affari interni dell'Etiopia, ossia il Regno d'Italia, che, volendo entrare nel novero delle grandi potenze intraprendendo una politica di espansione coloniale, nel febbraio del 1885 invi\u00f2 un distaccamento militare ad occupare il porto di Massaua, amb\u00ecto dall'imperatore Giovanni. Questi, premuto dai Dervisci del Sudan che compivano scorrerie nell'Etiopia settentrionale, cerc\u00f2 di intavolare trattative con il re italiano Umberto I, inviandogli una lettera che proponeva un'alleanza contro Menelik. Questi, da parte sua, gliene invi\u00f2 un'altra, asserendo che era l'imperatore a sobillare i ras (governatori) contro gli italiani, sperando di contare sull'appoggio dell'Italia per salire al trono. Dopo l'incidente di Dogali (gennaio 1887), nel quale circa cinquecento italiani, al comando del colonnello Tommaso De Cristoforis, mal condotti in uno sconfinamento dall'Eritrea, vennero annientati dalle forze etiopiche di ras Alula, le autorit\u00e0 italiane, a lungo incerte su a chi affidarsi, decisero di parteggiare per Menelik. Nel 1889, dopo la morte di Giovanni IV nella battaglia di Metemma (9 marzo 1889) contro i Dervisci, il re scioano rivaleggi\u00f2 contro ras Mangasci\u00e0, figlio naturale del defunto negus, per ottenere il trono etiope. Per fare ci\u00f2, entrambi i contendenti cercarono l'aiuto italiano, che alla fine and\u00f2 a Menelik, dietro promessa di favorire gli interessi italiani. Divenuto quindi Negus Neghesti, Menelik II un\u00ec il territorio dello Scioa a quelli del Tigr\u00e8 e dell'Amara, portando i confini del suo impero a quelli dell'odierna Etiopia.\nSubito dopo, l'imperatore cominci\u00f2 a tessere accordi diplomatici con il governo di Roma, nella persona dell'ambasciatore italiano conte Pietro Antonelli, che riusc\u00ec a concludere una trattativa, nota come trattato di Uccialli (dal nome della localit\u00e0 dove fu firmato, all'epoca un feudo della regina Tait\u00f9), siglato il 2 maggio 1889. In base a questo accordo internazionale, che regolava i rapporti tra Italia e Abissinia, Menelik II accettava le conquiste coloniali italiane in Eritrea e (apparentemente) la supervisione politica italiana sul suo regno. Dopo la firma del trattato, il 20 agosto, una delegazione etiope guidata dal cugino del negus, ras Maconnen, si rec\u00f2 a Roma, dove fu ricevuta dal sovrano Umberto I, portando in dono persino un elefante (oggi esposto, imbalsamato, presso il Museo di zoologia di Catania) e ricevendo in cambio un quadro raffigurante l'Ascensione. In aggiunta al trattato di Uccialli, la delegazione etiope sottoscrisse a Napoli, il 1\u00ba ottobre, una convenzione finanziaria che concedeva all'Etiopia un prestito di 4 milioni di lire, con l'interesse del 6%. Una discrepanza del trattato, che, secondo la tradizione era stilato in due lingue, riguardava per\u00f2 l'articolo 17, differente nelle due versioni: in quella italiana, infatti, Menelik accettava che le relazioni internazionali etiopi passassero attraverso l'Italia, stabilendo di fatto un protettorato italiano sull'Abissinia; in quella amarica, invece, il negus dava soltanto la facolt\u00e0 di essere rappresentato dal governo di Roma presso le altre potenze.\nNon fu mai chiaro se questo fosse un errore di traduzione oppure un'abile mossa di una delle due parti per indurre l'altra a firmare l'accordo. Il capo del governo italiano, Francesco Crispi, notific\u00f2 l'articolo alle maggiori potenze (Francia, Inghilterra, Germania, Danimarca, Paesi Bassi, Austria-Ungheria, Belgio, Svezia, Norvegia, Russia, Spagna, Portogallo, Turchia e Stati Uniti); la notizia fu accolta malissimo dall'ambasceria etiope, che sarebbe ripartita il 4 dicembre 1889. Le prime incomprensioni sulla diversa interpretazione dell'articolo arriv\u00f2 nell'agosto 1890, quando Menelik allacci\u00f2 relazioni diplomatiche con Russia e Francia senza informarne il governo italiano, il quale protest\u00f2 presso il sovrano africano, che a sua volta richiese la revisione del trattato, ottenendo un netto rifiuto. Ci\u00f2 fu all'origine della guerra d'Abissinia, che sarebbe scoppiata di l\u00ec a pochi anni. \nInfatti la guerra non inizi\u00f2 subito poich\u00e9, nel gennaio 1891, il governo Crispi cadde e fu sostituito da altri esecutivi che non ritenevano necessaria l'avventura africana. Questo lasso di tempo serv\u00ec al negus per potersi meglio preparare alle ostilit\u00e0, sfruttando il prestito italiano per acquistare una fornitura d'armi composta da migliaia di fucili Carcano Mod. 91 e circa quattro milioni di cartucce, dal momento che l'Etiopia non possedeva fabbriche di polvere da sparo. Menelik II, comunque, cerc\u00f2 in ogni modo di molestare i possedimenti italiani in Africa, per esempio aizzando i Dervisci del Sudan contro le truppe coloniali. Il 21 dicembre 1893, tuttavia, una colonna di 2000 \u00e0scari e 400 italiani, al comando del colonnello Giuseppe Arimondi, sbaragli\u00f2 un esercito di 10.000 dervisci, calati in Eritrea su richiesta etiope, nella seconda battaglia di Agordat. Sull'onda di questo successo e nel clima di grande euforia che aveva prodotto nel Paese, Crispi, ritornato al potere, decise di far pagare al negus il fatto di aver \"tradito\" l'Italia dopo averla usata per arrivare al trono imperiale. Quindi ordin\u00f2, nel gennaio 1895, al generale Oreste Baratieri, governatore dell'Eritrea, di avanzare nell'altopiano etiope, impegnandosi in un'operazione militare che dur\u00f2 tre mesi e port\u00f2 entro aprile all'occupazione della regione del Tigrai e delle citt\u00e0 di Macall\u00e8, Adigrat ed Adua.\nMenelik era rimasto neutrale fino ad allora, perch\u00e9 tutti questi territori erano controllati da ras Mangasci\u00e0, suo fiero avversario. Quando ras Mangasci\u00e0 fece atto di sottomissione, Menelik decise di intervenire. Quindi, radunato il suo esercito forte di 100.000 uomini (di cui 80.000 armati di fucili), nel novembre del 1895 dichiar\u00f2 guerra all'Italia, prendendo a pretesto l'invasione nemica. L'imperatore lanci\u00f2 dunque un contrattacco, lanciandosi in una controffensiva che port\u00f2 alla conquista di importanti zone strategiche: il 1\u00ba dicembre l'avanguardia etiope, guidata da ras Maconnen, distrusse nella battaglia dell'Amba Alagi un presidio italiano di 2500 uomini al comando del maggiore Pietro Toselli, mentre dal 15 dicembre 1895 al 22 gennaio 1896 vi fu l'assedio di Macall\u00e8, roccaforte strategica presidiata da 1300 uomini al comando del tenente colonnello Giuseppe Galliano, che, dopo un'accanita resistenza, ottenne da Menelik e Mekonnen il permesso di lasciare il forte con l'onore delle armi. Gli italiani marciarono davanti agli etiopi come se fossero scudi umani, per evitare sorprese da parte di Baratieri, ricongiungendosi presso le loro linee il 30 gennaio.\nQuesto errore di valutazione strategica rese debole la posizione del comandante italiano di fronte al governo di Roma, al punto che Crispi decise di rimuoverlo e sostituirlo con il generale Antonio Baldissera. Ma fu proprio il timore dell'imminente sostituzione a indurre Baratieri a puntare il tutto per tutto in un attacco frontale contro il nemico, marciando su Adua, dove era accampato il grosso dell'esercito etiope (70.000 uomini). L'idea di Baratieri era quella di compiere un'azione dimostrativa, accettando lo scontro solo in caso di attacco nemico, ma le cose andarono diversamente. Infatti, all'alba del 1\u00ba marzo 1896, un esercito di 17.000 italiani e ascari, al comando di ben cinque generali (Baratieri, Dabormida, Arimondi, Albertone ed Ellena), attacc\u00f2 gli etiopi presso il colle di Kidane Meret sopra Adua. Gli italiani, divisi in quattro colonne, marciarono di notte separatamente, disperdendosi in vari canaloni della vallata, venendo attaccati all'alba dalle forze etiopi in massa e annientati. Nel volgere di una mezza giornata, l'esercito invasore fu sconfitto: dei cinque generali italiani, uno fu fatto prigioniero (Abertone) e due morirono (Dabormida e Arimondi), mentre sul campo rimasero circa 6000 morti e 3000 soldati furono fatti prigionieri. Tra questi, moltissimi ascari che subirono la pena dei traditori, ovvero il taglio della mano destra e del piede sinistro (anche se Menelik era contrario).\nIn Italia questa disfatta ebbe dei contraccolpi tremendi: Crispi fu costretto a dimettersi e scomparve dalla scena politica nazionale, mentre la classe dirigente italiana dovette abbandonare ogni velleit\u00e0 coloniale in terra africana. Il nuovo governo, presieduto da Antonio di Rudin\u00ec, avvi\u00f2 subito delle trattative con il sovrano vincitore, che si conclusero il 26 ottobre 1896 con la firma del trattato di Addis Abeba, sottoscritto per l'Italia dal maggiore Cesare Nerazzini e redatto in francese per evitare ambiguit\u00e0: con esso il negus riconosceva il possesso dell'Eritrea all'Italia, che a sua volta si impegnava a rispettare l'indipendenza dell'Etiopia e ad abrogare il trattato di Uccialli. Per quanto riguardava i prigionieri, il governo italiano dovette pagare 10 milioni per il mantenimento dei prigionieri, anche se in pratica era il riscatto per la loro liberazione, che avvenne gradualmente: Menelik infatti ne liber\u00f2 prima cinquanta per l'incoronazione dello zar Nicola II, facendone dono all'ambasciatore russo; poi, alla delegazione papale guidata da mons. Cirillo Macario, vicario patriarcale cattolico della Chiesa copta d'Alessandria, che chiedeva la liberazione di tutti i prigionieri, ne affid\u00f2 due; altri cinquanta furono poi liberati il 20 novembre, in occasione del compleanno della regina d'Italia Margherita di Savoia, moglie di Umberto I. La questione dei prigionieri si sarebbe protratta poi negli anni, come quando nell'aprile del 1900 Menelik scrisse al re d'Italia di voler altri quattro milioni di lire per indennizzare i ras periferici che mantenevano i restanti prigionieri italiani; la somma per\u00f2 non arriv\u00f2 mai, a causa dell'assassinio di Umberto a Monza nel luglio dello stesso anno. Le trattative diplomatiche con l'Italia continuarono anche nel marzo del 1897 per la fissazione dei confini tra Etiopia ed Eritrea, missione affidata nuovamente al maggiore Nerazzini, che riusc\u00ec a delimitare la linea di confine della Colonia eritrea all'altezza del fiume Mareb.\nLa battaglia di Adua e la vittoria su una potenza europea port\u00f2 fama e legazioni presso Menelik ed il crescere in alcune parti del mondo delle cosiddette \"Chiese etiopiche\" che predicavano, partendo dalla Somalia e dal Kenya, per approdare pi\u00f9 tardi in Giamaica, un credo irredentista anticoloniale, fondato su un Cristo Nero e basato sul libro sacro della tradizione d'Etiopia, il Kebra Nagast, libro della 'Gloria dei Re'.\nGli ultimi anni di regno.\nDopo la vittoria per l'indipendenza del suo regno, Menelik II decise di consolidare la sua posizione e di introdurre in Etiopia i primi elementi della civilt\u00e0 occidentale. Ad esempio, cerc\u00f2 di controllare le tendenze separatiste dei vari ras locali, come ras Mangasci\u00e0 che, dopo essersi unito a lui nella battaglia di Adua, si era nuovamente ribellato; nel 1899 l'imperatore marci\u00f2 contro di lui e lo sconfisse, imprigionandolo fino alla morte, avvenuta otto anni dopo. Menelik si interess\u00f2 molto anche dell'ammodernamento tecnico del suo Paese, inaugurando nel 1902 il primo tratto della ferrovia Addis Abeba-Gibuti: gi\u00e0 prima della salita al trono, aveva espresso la volont\u00e0 di collegare la sua capitale con il Mar Rosso attraverso una strada ferrata. Alla fine fu scelta Gibuti, allora capoluogo della Somalia francese e oggi capitale dell'omonimo stato; il progetto della realizzazione della rete ferroviaria fu affidato, nel febbraio 1893, all'ingegnere svizzero Alfred Ilg, che costitu\u00ec, il 9 aprile 1894 la \"Societ\u00e0 Imperiale d'Etiopia\", con il compito di costruire la ferrovia da Gibuti ad Harar, da Harar ad Entoto e da Entoto alla regione del Caffa e del Nilo Bianco.\nLa concessione, di una durata di 99 anni, contemplava anche il trasporto di materiale bellico e truppe in caso di guerra, mentre il Ministero delle Colonie francese autorizz\u00f2 la creazione di una nuova societ\u00e0, la \"Compagnie Imperiale du Chemin de Fer Ethiopien\", per costruire il tratto ferroviario sul territorio della colonia francese di Gibuti. La costruzione del tronco ferroviario da Gibuti ad Harar fu molto difficoltoso, sia per il caldo torrido che per l'ostilit\u00e0 delle trib\u00f9 somale e Afar, per cui si decise di fermare il primo tratto a Dire Daua, visto che non si poteva raggiunger Harar a causa del notevole dislivello. La questione della ferrovia era al centro delle diatribe europee, perch\u00e9 si pensava che vi si celasse un tentativo di penetrazione politica in Etiopia: nel 1906 vi fu un accordo tripartito tra Francia, Inghilterra e Italia, che rappresent\u00f2 anche un notevole successo diplomatico per Menelik II, perch\u00e9 le tre potenze si accordarono sia per una futura spartizione dell'Etiopia (rimasta poi inoperante), sia per la suddivisione della rete ferroviaria etiope: i francesi completarono il tratto con Addis Abeba, gli inglesi ebbero la tratta con il Nilo Bianco, mentre gli italiani poterono costruire una ferrovia che attraversasse l'Etiopia e collegasse le colonie italiane di Eritrea e Somalia. \nNel 1908 le due compagnie ferroviarie si sarebbero unite nella \"Compagnie du Chemin de Fer Franco - Ethiopien\", che avrebbe proseguito il tratto fino ad Addis Abeba. Per quanto riguarda la capitale, Menelik II decise la costruzione, gi\u00e0 alla fine del 1896, di una nuova citt\u00e0, a causa della penuria di legna da ardere che incontrava la popolazione di Addis Abeba in rapida crescita, a circa 40\u00a0km pi\u00f9 a ovest, che chiam\u00f2 Addis Alem, ossia \"Nuovo Mondo\". Nel 1903 le due citt\u00e0 furono collegate dalla prima strada pavimentata d'Etiopia, che Menelik volle fosse fiancheggiata da piante di eucalipto, introdotte pare su consiglio di uno straniero (forse francese) e che tuttora abbelliscono la via. Verso la fine di quell'anno l'imperatore etiope decise di abbandonare l'idea di trasferire della capitale, che rimase ad Addis Abeba, mentre Addis Alem rest\u00f2 la residenza di villeggiatura della corte imperiale. In campo scolastico, il sovrano africano volle combattere il diffusissimo analfabetismo che affliggeva la popolazione etiope: per questo, nel 1905, istitu\u00ec ad Addis Abeba la prima scuola statale improntata a modelli e criteri europei, mentre allo stesso tempo incoraggiava la Chiesa ortodossa etiope ad aprire altre scuole di formazione primaria. Il processo di modernizzazione dell'Etiopia si interruppe nel 1906, quando il negus dovette ritirarsi dalla scena politica a causa di una grave malattia polmonare che lo costrinse a lasciare la reggenza alla moglie Tait\u00f9; questa, estromessa da una congiura di palazzo nel 1910, fu costretta a dedicarsi esclusivamente alle cure del marito malato, mentre la reggenza and\u00f2 a ras Tessema Nadew. Poich\u00e9 Menelik e Tait\u00f9 non avevano avuto figli, il successore fu il nipote del negus, ligg Ias\u00f9, che succedette al nonno il 22 dicembre 1913, alla morte dell'imperatore nel suo palazzo di Addis Abeba a 69 anni. Dopo il breve regno di Ias\u00f9, sal\u00ec al trono la figlia di Menelik, Zaudit\u00f9 I, l'imperatrice triste, cui il reale potere ed il contatto col marito ras Gugsa Oil\u00e8 fu negato, mentre il palazzo preparava l'ascesa di ras Tafar\u00ec Maconn\u00e8n, poi imperatore col nome di Hail\u00e9 Selassi\u00e9.\nLe origini di Menelik II secondo la tradizione etiope.\nSeguendo la linea della discendenza tracciata nel testo sacro della tradizione d'Etiopia, il Kebra Nagast, libro della 'Gloria dei Re', Menelik II \u00e8 il duecentoventitreesimo discendente di Menelik I (o meglio Menyelek I: originariamente chiamato Bayna-Lehkem, ed \"Ebna la-Hakim\", letteralmente \"Figlio del Saggio\"), colui che \u00e8 stato il primo imperatore d'Etiopia.\nSecondo il Kebra Nagast infatti Menelik I era il figlio primogenito della Regina di Saba, Makeda, e del re d'Israele Salomone. Con l'aiuto del figlio del sacerdote del Tempio di Gerusalemme, Zadok (o Tsadok), e grazie alla benedizione divina, trafug\u00f2 l'Arca dell'Alleanza da Israele all'Etiopia, ove secondo la leggenda si troverebbe tuttora. Da Menelik I dunque, attraverso 223 generazioni, discende Menelik II, che seguendo la linea regale di David e Salomone (ovvero della Trib\u00f9 di Giuda), \u00e8 incoronato Imperatore d'Etiopia nel 1889, cugino dell'Imperatore \"ras\" Tafari Maconnen, incoronato \"negus\" il 2 novembre del 1930 col titolo di Haile Selassie I, re dei re, signore dei signori, leone conquistatore della trib\u00f9 di Giuda.\nLa lingua di Menelik.\nIn epoca coloniale, venne dato il nome di \"lingua di Menelik\" ad un giocattolo carnevalesco, in senso denigratorio verso il Negus etiope; ci\u00f2 fa riferimento alla traduzione del trattato di Uccialli in amarico, la lingua parlata da Menelik. Infatti, la traduzione in amarico di tale trattato poneva condizioni poco favorevoli per l'Italia, diverse da quelle della versione italiana."}
{"id": "289104", "revid": "463686", "url": "https://it.wikipedia.org/wiki?curid=289104", "title": "Alberto Casadei (critico)", "text": "Biografia.\nSi \u00e8 laureato nel 1986 alla Scuola Normale Superiore, che ha completato col perfezionamento. Attualmente \u00e8 Ordinario di letteratura italiana all'Universit\u00e0 di Pisa.\nFra i suoi studi vi sono: \"La strategia delle varianti\" (1988), \"Il percorso del Furioso\" (1993, nuova edizione 2001), \"La fine degli incanti\" (1997), tutti dedicati a Ludovico Ariosto e al poema cavalleresco rinascimentale. Sulla letteratura del Novecento ha scritto \"Prospettive montaliane\" (1992, e sullo stesso \"Montale. Profili di storia letteraria\", 2008, Il Mulino), \"Romanzi di Finisterre. Narrazione della guerra e problemi del realismo\" (2000, Carocci), \"La critica letteraria del Novecento\" (2001, nuova edizione 2008, Il Mulino), \"Il Novecento\" (2005, nuova edizione 2014, il Mulino), \"Stile e tradizione nel romanzo italiano contemporaneo\" (2007, Il Mulino), \"Montale\" (2008, Il Mulino), \"Poesia e ispirazione\" (2009, Luca Sossella), \"Poetiche della creativit\u00e0\" (2011, Bruno Mondadori). Ha pubblicato anche articoli danteschi, sostenendo fra l'altro che \"Commedia\" probabilmente non fosse il titolo definitivo del poema (cfr. \"Allegoria\", 60, 2009): si veda il volume \"Dante oltre la 'Commedia\"' (Il Mulino 2013), seguito da numerosi contributi in rivista. Da ultimo sono usciti \"Letteratura e controvalori\" (2014, Donzelli), \"Ritratto di Fenoglio da scrittore\" (2015, Ets) e \"Ariosto: i metodi e i mondi possibili\" (2016, Marsilio).\nDa tempo si occupa di didattica nelle scuole superiori e all'universit\u00e0. Sin dal 1999 ha partecipato, con un volumetto tematico su \"La guerra\", all'Alfabeto Letterario diretto da Remo Ceserani. Ha poi collaborato alla realizzazione di manuali scolastici come \"Il filo rosso\" (2006 e 2007, Laterza Edizioni Scolastiche), \"I tre libri di letteratura\" (2009), e \"Testi, autori, generi (TAG)\" (2011\u201312) tutti con Marco Santagata, Mirko Tavoni e Laura Carotti; e, con Marco Santagata, al \"Manuale di letteratura italiana medievale e moderna\" (prima edizione 2007) e al \"Manuale di letteratura italiana contemporanea\" (2007), entrambi editi da Laterza.\nCome scrittore ha pubblicato vari racconti, il romanzo \"La domenica di questa vita\" (2002, Pietro Manni) e le raccolte di poesie \"I flussi vitali\" (2005), \"Genetica\" (2008, Aisara) e \"Le sostanze\" (2011), vincitrici o segnalate in numerosi premi.\nCoordina il premio letterario \"Stephen Dedalus\", con cadenza biennale, organizzato in collaborazione con pordenonelegge."}
{"id": "289107", "revid": "1318658", "url": "https://it.wikipedia.org/wiki?curid=289107", "title": "Parco nazionale del Huascar\u00e1n", "text": "Il parco nazionale del Huascar\u00e1n (in spagnolo \"Parque Nacional Huascar\u00e1n\") \u00e8 un'area naturale protetta ubicata nel dipartimento di Ancash, nel Per\u00f9 centrale. Il parco comprende la quasi totalit\u00e0 della Cordillera Blanca, una porzione della Ande centrali nella quale figurano numerose vette sopra i 6.000 metri, come lo stesso monte Huascar\u00e1n che d\u00e0 il suo nome al parco e che con i suoi 6.768 metri \u00e8 la montagna pi\u00f9 alta del pianeta all'interno della zona tropicale.\n\u00c8 stato istituito nel 1975; nel 1985 \u00e8 stato inserito dall'UNESCO nell'elenco dei patrimoni dell'umanit\u00e0.\nIl parco ha una superficie di 340.000 ha e si estende per 158 km di lunghezza da sud a nord, con una larghezza media di 20\u00a0km. Al suo interno si trovano 663 ghiacciai, pi\u00f9 di 200 montagne, 296 laghi e 44 fiumi di una certa rilevanza. L'altitudine varia tra i 2.000 e i 6.768\u00a0m.\nIl parco \u00e8 gestito dall\"'Instituto Nacional de Recursos Naturales\" (INRENA), dipendente dal \"Ministerio de Agricoltura\" (Ministero dell'Agricoltura); il suo scopo \u00e8 la salvaguardia di flora, fauna, formazioni geologiche, scavi archeologici e panorama, oltre che la promozione dello studio scientifico delle risorse naturali e culturali. Lo sviluppo turistico dell'area \u00e8 ampiamente promosso, compatibilmente con gli obbiettivi del parco. Vi si praticano tra l'altro escursioni di trekking e alpinismo."}
{"id": "289110", "revid": "393899", "url": "https://it.wikipedia.org/wiki?curid=289110", "title": "Nome utente", "text": "Il nome utente (in lingua inglese username o nickname o nick) in informatica definisce il nome con il quale l'utente viene riconosciuto da un computer, da un programma, da un server o da altri utenti in una determinata comunit\u00e0 virtuale. \nIn altre parole, esso \u00e8 un identificativo che, insieme alla \"password\" (anglicismo in luogo di \"parola d'ordine\" o, meglio, \"codice d'accesso\"), rappresenta le credenziali per poter accedere all'account cui esse sono correlate; quindi per l'utilizzo di svariati servizi fruibili su Internet.\nFunzione.\nL'uso di un nome utente permette spesso anche di mantenere l'anonimato non rivelando il proprio nome reale: il nome utente prende in questo caso la funzione di pseudonimo. In alcuni casi il sistema prevede due campi separati, uno per il nome utente e uno per lo pseudonimo, in modo da permettere di usare un nome breve per la procedura di autenticazione (\"login\") e qualsiasi pseudonimo per il \"nickname\", soprattutto quando questo deve rispettare un certo tema specifico. \nAlcuni contesti in cui il nome adottato da un utente viene comunemente chiamato \"nickname\" sono per esempio:\nLimitazioni.\nSpesso esistono politiche riguardanti il formato e il contenuto del nome utente. Ad esempio, possono imporsi regole che specificano come il nome utente vada scelto in modo che si possa presumere non inneschi eventuali polemiche intorno al suo significato, evitando di scegliere un nome che possa offendere utenti di differenti culture, religioni o gruppi etnici.\nSockpuppet.\nIn una comunit\u00e0 internet, quale un gruppo di discussione, un forum web, un canale IRC o un wiki, il termine inglese \"sockpuppet\" indica la creazione di un nuovo nome utente da parte di un utente che gi\u00e0 ne ha uno, allo scopo di rientrare sotto falsa identit\u00e0."}
{"id": "289111", "revid": "1832335", "url": "https://it.wikipedia.org/wiki?curid=289111", "title": "Ariwara no Narihira", "text": "Biografia.\nEra il quinto figlio del Principe Abo, a sua volta figlio dell'Imperatore Heizei. Sua madre la Principessa Ito invece era la figlia dell'Imperatore Kammu, a cui era dunque imparentato sia in linea materna che paterna.\nTuttavia la sua famiglia fu divisa dal ramo imperiale principale e ricevette il cognome di Ariwara.\nFu questa forse una delle ragioni per cui la sua carriera politica non decoll\u00f2 mai, bench\u00e9 fosse di nobile lignaggio, insieme al fatto che era entrato in urto con la famiglia Fujiwara, alla quale appartenevano tutte le imperatrici ed i reggenti, e che teneva stabilmente in pugno tutte le posizioni politiche di primo piano. Durante i tredici anni di regno dell'Imperatore Montoku, Narihira non riusc\u00ec mai di salire di rango a corte. Secondo alcune voci ci\u00f2 era dovuto anche allo scandalo in cui avrebbe trascinato Fujiwara no Takaiko, una consorte imperiale, o un'altra dama di corte. Ad entrambe le vicende si fa riferimento nell\"'Ise monogatari\".\nIl suo nome \u00e8 incluso nella raccolta dei Trentasei Immortali della Poesia.\nOpere.\nI trenta waka attribuiti ad Ariwara no Narihira sono raccolti nel \"Kokinsh\u016b\" (\u53e4\u4eca\u548c\u6b4c\u96c6, Raccolta di poesia giapponese antica e moderna). Ki no Tsurayuki, uno dei poeti di corte incaricato della compilazione, lo cita nella prefazione della raccolta come uno dei Rokkasen (\u516d\u6b4c\u4ed9, Sei migliori poeti), tuttavia ne critica lo stile poco limpido talvolta fino a divenire oscuro.\nPoich\u00e9 la tradizione lo identifica con l'eroe dellIse monogatari\" (di cui per\u00f2 non tutte le poesie possono essere attribuite a lui con certezza), la sua figura \u00e8 divenuta l'archetipo letterario giapponese del libertino\"', il quale \"si prende cura di tutte le donne, gli piacciano o meno\", e supera ogni sorta di traversia pur di passare una notte tra le braccia dell'amante, senza provare il minimo scrupolo morale anche quando si trova ad affrontare una relazione \"proibita\" (un tipico esempio \u00e8 l'avventura con la Sacerdotessa di Ise, che doveva appartenere al ramo principale della famiglia imperiale e rimanere illibata).\nSi ritiene che la sua figura abbia ispirato Murasaki Shikibu nella creazione del personaggio di Hikaru Genji, l'eroe del \"Genji Monogatari\", soprattutto in quest'ultimo aspetto, ma anche l'Ihara Saikaku autore di \"Memorie di un libertino\".\nI suoi waka pi\u00f9 celebri sono quelli che tramite metafore naturalistiche (ne \u00e8 un esempio tipico la fioritura del ciliegio spesso scelta per la sua brevit\u00e0 ed intensit\u00e0) esprimono il \"mono no aware\", il peculiare struggimento provocato dalla consapevolezza dell'impermanenza delle cose - ideale estetico centrale nella sensibilit\u00e0 Heian (probabilmente ispirato anche da concezioni buddhiste) che condusse alla concezione secondo cui la bellezza \u00e8 indissolubilmente legata al suo essere effimera rispetto allo scorrere del tempo.\nKokinwakash\u016b, I:53\n\u00a0\u00a0\u00a0 Se a questo mondo\n\u00a0\u00a0\u00a0 non ci fosse\n\u00a0\u00a0\u00a0 il fiore del ciliegio\n\u00a0\u00a0\u00a0 il cuore in primavera\n\u00a0\u00a0\u00a0 sarebbe pi\u00f9 tranquillo\n[\"yo no naka ni\" / \"taete sakura no\" / \"nakariseba\" / \"haru no kokoro wa\" / \"nodokekaramashi\"]\nKokinwakash\u016b, XV:747\n\u00a0\u00a0\u00a0 La luna non \u00e8 la stessa?\n\u00a0\u00a0\u00a0 E la primavera non \u00e8\n\u00a0\u00a0\u00a0 la primavera di un tempo?\n\u00a0\u00a0\u00a0 Sono soltanto io a rimanere\n\u00a0\u00a0\u00a0 quello di una volta\n[\"tsuki ya aranu / haru ya mukashi no / haru naranu / wa ga mi hitotsu wa / moto no mi ni shite\"]"}
{"id": "289113", "revid": "1543377", "url": "https://it.wikipedia.org/wiki?curid=289113", "title": "Melammina", "text": "La melammina, o melamina \u00e8 un composto eterociclico fortemente azotato, importante come materia prima per la realizzazione di polimeri.\nLa melammina fu scoperta nel 1834 da Liebig, ma il suo utilizzo industriale inizi\u00f2 solo a partire dal 1940.\nLa melammina \u00e8 insieme alla formaldeide la materia prima per la preparazione delle resine melamminiche, resine termoindurenti frequentemente utilizzate per la produzione di stoviglie e contenitori da cucina, e frequentemente denominati col nome del monomero (piatti di melammina, vaschette di melammina eccetera).\nCaratteristiche e preparazione.\nA temperatura ambiente \u00e8 un solido bianco cristallino quasi insolubile in acqua; il punto di fusione \u00e8 a 354\u00a0\u00b0C.\nSi pu\u00f2 ottenere dalla calcio cianammide (CaNCN), passando attraverso la cianammide CNNH2 e la dicianammide HN=C(NH2)NHCN.\nAttualmente viene prodotta industrialmente dall'urea con due metodi: catalisi in fase gassosa o riscaldandola (350-400\u00a0\u00b0C) in eccesso di ammoniaca alla pressione di 50-100\u00a0atm in fase liquida.\n6\u00a0CO(NH2)2 \u2192 C3H6N6 + 3\u00a0CO2 + 6\u00a0NH3\nTossicit\u00e0.\nLa molecola non viene considerata particolarmente tossica, ma in presenza di acido cianurico, composto peraltro utilizzato per elevare legalmente il tenore di azoto nei mangimi animali in molti paesi, forma un composto pericoloso. Infatti la formazione del relativo addotto (o complesso) cianurato, erroneamente ma frequentemente denominato \"cianurato di melammina\", insolubile, provoca la formazione irreversibile di calcoli renali. \nLa melammina non \u00e8 comunque innocua e viene indicata nelle schede di rischio come pericolosa se ingerita, inalata o assorbita attraverso la pelle. L'esposizione cronica alle polveri pu\u00f2 provocare tumori e danni riproduttivi. La dose tossica \u00e8 tuttavia comparabile a quella del comune sale alimentare con LD50 (dose letale) di pi\u00f9 di 3 grammi per kg di peso corporeo (somministrazione orale, nel ratto).\nLa FDA ha appurato e descritto i meccanismi di formazione dei cristalli del cianurato di melammina nei microtubuli renali, con conseguente blocco della funzionalit\u00e0. Il problema principale consiste dunque non nella tossicit\u00e0 assoluta, piuttosto bassa, ma nell'interazione \"in vivo\" con diverse molecole (anche aldeidi) potenzialmente presenti nella dieta.\nSofisticazione alimentare.\nIl composto, in virt\u00f9 della presenza del gruppo NH2 nella molecola e del suo elevato tenore d'azoto, pu\u00f2 falsare alcuni metodi di determinazione analitica della concentrazione di proteine negli alimenti, in quanto le proteine sono anch'esse formate da polimeri aminoacidici, dotati del gruppo funzionale.\nIl composto venne considerato atto ad elevare il tenore d'azoto nella dieta degli animali da macello a partire dagli anni cinquanta, ma in pratica non venne utilizzato per i minori costi di altre molecole, come ad esempio l'urea.\nLa sofisticazione avviene generalmente per aggiunta del composto nei mangimi animali, in molti paesi meno soggetti a controlli di quelli umani. A questo punto la contaminazione, oltre che causare direttamente danni all'animale stesso, si pu\u00f2 estendere a ogni derivato della filiera di produzione: carni, latte, uova, e prodotti industriali da essi derivati come proteine del latte, uova in polvere, mangimi di origine animale, integratori alimentari, eccetera.\nPer simulare in modo criminale una maggiore presenza proteica, si sono verificati gravissimi casi di intossicazione alimentare dovuta a sofisticazione con questo composto. Il fatto avvenne per la prima volta nel 2005, in tutto il nord America, con fatti di evidenza veterinaria e morte di animali da compagnia, e in seguito - per quanto noto - dal 2008 in Cina, con sofisticazione di latte in polvere e non, di largo uso pediatrico. Il fatto ha causato in primo luogo danni a carico dei reni, migliaia di intossicazioni e persino la morte di alcuni bambini.\nLa contaminazione per melammina in Italia, effettivamente accertata dalle analisi chimiche (dati fino ad ottobre 2008), riguarda esclusivamente tre casi rilevati a cura dei Nas: due confezioni di latte sequestrate in provincia di Bari e una di yogurt in Campania, con concentrazioni dai 3 ai 22 mg/kg di melammina (contro i 2,5 del limite legale), non letali ma comunque tossiche. Fino ad ora, altri sequestri di diverse tonnellate di merce non hanno mai dato esito a conferme analitiche di contaminazione. Sono stati tuttavia sequestrati agli inizi di dicembre 2009 due container presso il porto di Ravenna contenenti proteine di riso provenienti dalla Cina e destinati ad una societ\u00e0 milanese, il cui contenuto, analizzato al laboratorio dell'Ausl di Ravenna, conteneva melammina."}
{"id": "289124", "revid": "287204", "url": "https://it.wikipedia.org/wiki?curid=289124", "title": "XMMS", "text": "X Multimedia System (XMMS) \u00e8 un lettore musicale libero molto simile a Winamp, che pu\u00f2 essere eseguito su tutti i sistemi operativi Unix-like.\nStoria.\nOriginariamente XMMS si chiamava \"X11Amp\" ed fu scritto da Peter e Mikael Alm nel novembre del 1997. Il lettore fu realizzato con lo specifico obiettivo di assomigliare a Winamp che venne rilasciato a maggio dello stesso anno. Gi\u00e0 dalla prima release infatti XMMS supportava le skin \"classic\" di Winamp 2. All'origine il programma era stato rilasciato sotto una licenza che non permetteva l'accesso al codice sorgente, successivamente fu rilasciato sotto la GNU General Public License.\nIl 10 giugno 1999, la 4Front Technologies sponsorizz\u00f2 gli sviluppatori di X11Amp e il progetto fu rinominato XMMS, nome che \u00e8 l'acronimo di \"X MultiMedia System\".\nFork.\nXMMS ha continuato ad usare una versione non aggiornata delle librerie GTK+ (la versione 1) per alcuni anni dopo l'uscita della versione stabile poich\u00e9 i suoi plugin (scritti da terze persone) dipendevano dalla vecchia versione delle GTK+. Partendo dal codice sorgente di XMMS sono stati sviluppati altri software poich\u00e9 i programmatori lo ritenevano difficile da mantenere e di scarsa qualit\u00e0 grafica. I fork sono:\nCaratteristiche.\nXMMS supporta i seguenti formati di file audio e video:\nSupporta streaming Icecast e SHOUTcast ed \u00e8 compatibile con le skin di Winamp 2."}
{"id": "289138", "revid": "339392", "url": "https://it.wikipedia.org/wiki?curid=289138", "title": "Liquigas-Bianchi (ciclismo)", "text": ""}
{"id": "289139", "revid": "697352", "url": "https://it.wikipedia.org/wiki?curid=289139", "title": "Domina Vacanze", "text": ""}
{"id": "289140", "revid": "27723", "url": "https://it.wikipedia.org/wiki?curid=289140", "title": "Kotor", "text": ""}
{"id": "289147", "revid": "74801", "url": "https://it.wikipedia.org/wiki?curid=289147", "title": "August Macke", "text": "Macke visse durante un periodo particolarmente innovativo per l'arte tedesca che vide lo sviluppo dei principali movimenti espressionisti tedeschi nonch\u00e9 l'arrivo dei successivi movimenti di avanguardia che si stavano formando nel resto d'Europa. Come un vero artista del suo tempo, Macke sapeva come integrare nei suoi quadri gli elementi dell'avanguardia che pi\u00f9 lo interessavano.\nMacke nacque a Meschede in Germania. Suo padre, August Friedrich Hermann Macke (1845-1904), era un imprenditore edile e sua madre, Maria Florentine, nata Adolph (1848-1922), proveniva da una famiglia contadina della regione tedesca del Sauerland. La famiglia visse nella Br\u00fcsseler Strasse fino a che August comp\u00ec 13 anni. Macke trascorse la maggior parte della sua vita creativa a Bonn, ad eccezione di alcuni periodi passati sul lago di Thun in Svizzera e di diversi viaggi a Parigi, Italia, Paesi Bassi e Tunisia.\nA Parigi, dove si rec\u00f2 per la prima volta nel 1907, Macke vide l'opera degli impressionisti. Poco dopo mosse a Berlino, dove pass\u00f2 qualche mese nello studio di Lovis Corinth. Il suo stile si form\u00f2 alla maniera dell'impressionismo francese e del post-impressionismo, e pi\u00f9 avanti attravers\u00f2 un periodo fauve. Nel 1909 spos\u00f2 Elizabeth Gerhardt. Nel 1910, grazie all'amicizia con Franz Marc, Macke incontr\u00f2 Kandinsky e per un breve lasso di tempo condivise l'estetica non-oggettuale e gli interessi mistici e simbolici del gruppo Der Blaue Reiter.\nL'incontro con Robert Delaunay, avvenuto nel 1912 a Parigi, rappresent\u00f2 per Macke una sorta di rivelazione. Il cubismo cromatico di Delaunay, che Apollinaire aveva definito orfismo, influenz\u00f2 la produzione artistica di Macke da l\u00ec in avanti. Le sue \"Vetrine\" possono essere considerate un'interpretazione personale delle \"Finestre\" di Delaunay, combinate con la simultaneit\u00e0 di immagini che si trovano nel futurismo italiano. L'atmosfera esotica della Tunisia, dove Macke si rec\u00f2 nel 1914 con Paul Klee e Louis Moilliet, fu fondamentale per la creazione dell'approccio luminista del suo periodo finale durante il quale produsse una serie di opere ora considerate dei capolavori.\nLa breve carriera di Macke fu interrotta bruscamente dalla sua prematura scomparsa al fronte della Prima guerra mondiale nel settembre del 1914."}
{"id": "289152", "revid": "211095", "url": "https://it.wikipedia.org/wiki?curid=289152", "title": "Juan Alberto Schiaffino", "text": "\u00c8 considerato uno dei pi\u00f9 grandi calciatori nella storia del calcio. Molti lo ritengono il migliore calciatore uruguaiano di tutti i tempi. Occupa la diciassettesima posizione nella graduatoria dei migliori calciatori del XX secolo stilata da IFFHS.\nGioc\u00f2 in club prestigiosi come Pe\u00f1arol, Milan, Roma e vinse 5 campionati uruguaiani e 3 scudetti. Indoss\u00f2 le divise della Nazionale uruguaiana e di quella italiana. Protagonista del \"Maracanazo\", fu campione del mondo nel 1950. Era soprannominato \"Pepe\" e in Uruguay fu anche ribattezzato \"El dios del f\u00fatbol\".\nBiografia.\nSchiaffino nacque a Barrio Sur, a pochi edifici di distanza dalla vecchia sede del Pe\u00f1arol. Suo padre, Ra\u00fal Gilberto, era impiegato presso l'Ippodromo di Maro\u00f1as, e sua madre era una casalinga paraguayana. Il nonno paterno Alberto, originario di Camogli (Genova), emigr\u00f2 nel Sud America agli inizi del Novecento ed apr\u00ec una macelleria.\nAncora da bambino si trasfer\u00ec a Pocitos dove cominci\u00f2 a giocare a calcio. Inizialmente, non avendo entrate decenti, svolse anche altri lavori: il fornaio, il commesso in una cartoleria e l'operaio in una fabbrica di alluminio. Suo fratello maggiore Ra\u00fal, di due anni pi\u00f9 vecchio, gioc\u00f2 come centravanti nel Pe\u00f1arol, squadra nella quale poi lo raggiunse. Ra\u00fal fu capocannoniere della Primera Divisi\u00f3n nella stagione 1945.\nFu la madre, Mar\u00eda Eusebia, a battezzarlo Pepe. Schiaffino era chiuso ed introverso. Tendeva a fare di testa sua, anche a livello professionale, creando a volte tensioni con i compagni e l'allenatore. Schiaffino fu probabilmente il primo calciatore a gestirsi gli ingaggi con criteri manageriali. Al Milan, nei giorni liberi da impegni, andava in Svizzera per occuparsi di speculazioni finanziarie.\nRiusciva ad ottenere ottimi profitti che poi reinvestiva, acquistando appartamenti e negozi. Nel 1962, terminata la carriera di calciatore, torn\u00f2 a Montevideo e continu\u00f2 a praticare affari nel settore immobiliare. Era amante della pesca. Si spos\u00f2 con Angelica nel 1952, conosciuta 10 anni prima in autobus. La coppia non ebbe figli. Lei mor\u00ec sei mesi prima di lui - che la segu\u00ec il 13 novembre 2002 a causa di un tumore, dopo aver passato gli ultimi mesi ricoverato in un ospizio.\nIl giorno della sua morte il Senato della Repubblica uruguayana gli fece un tributo. Tra lo stupore generale Jorge Larra\u00f1aga chiese che nell'ordine del giorno ci fosse uno spazio per rendergli omaggio: cos\u00ec fece un discorso come riconoscimento per la sua carriera. Fu sepolto nel \"Pante\u00f3n de los Ol\u00edmpicos\", cimitero di Montevideo riservato ai calciatori uruguaiani campioni olimpici nel 1924 e 1928 e vincitori ai mondiali del 1930 e del 1950.\nCaratteristiche tecniche.\nLongilineo ed esile fisicamente, \u00e8 stato un centrocampista completo e polivalente. In possesso di un talento ed una tecnica fuori dal comune, aveva il vizio del gol grazie ad un tiro preciso ma non troppo potente. Un interno sinistro molto abile nella rifinitura, dotato di un'ottima visione di gioco, in grado di leggere in anticipo lo sviluppo del gioco. Sempre Brera lo defin\u00ec un \"interno impareggiabile\", mentre Cesare Maldini, suo ex compagno di squadra, disse: \"aveva un radar al posto del cervello\".\nInizialmente schierato in posizioni offensive, dopo la vittoria ai mondiali in Brasile nel 1950 - ed in particolare nel corso della carriera italiana - si tramut\u00f2 in regista, posizione che gli consentiva di dirigere la manovra e di dettare i tempi a tutta la squadra. Negli ultimi due anni, alla Roma, arretr\u00f2 ulteriormente nella posizione di libero. \u00c8 considerato l'inventore del tackle in scivolata, gesto tecnico che gli permetteva di rubare la palla agli avversari intervenendo da dietro. Nessuno conosceva all'epoca questo tipo di azione, nemmeno gli arbitri che gli fischiavano spesso fallo. Sin da giovane dimostr\u00f2 di possedere l'intelligenza e la sapienza di un veterano.\nOltre che nelle cronache degli \"addetti al lavori\", l'intelligenza di gioco di Schiaffino \u00e8 stata immortalata anche dal cantautore Paolo Conte in una delle sue pi\u00f9 celebri canzoni, \"Sudamerica\", inserita nell'album \"Un gelato al limon\" del 1979 ed in seguito interpretata anche da Enzo Jannacci, Ivano Fossati, Francesco De Gregori e Roberto Benigni.\nCarriera.\nClub.\nGli inizi.\nSchiaffino diede i primi calci nei campi di Pocitos, spiaggia di Montevideo. All'et\u00e0 di 8 anni and\u00f2 nella squadra del suo barrio, il Palermo. Era impiegato come ala destra. La sua prima squadra vera fu l'Olimpia, alla quale arriv\u00f2 nel 1937. Poi fu la volta del Nacional, dove ebbe una breve esperienza.\nApprodo e vittorie al Pe\u00f1arol.\nNel 1943 il Pe\u00f1arol organizz\u00f2 un torneo a Las Acacias (barrio di Montevideo) per testare nuovi giocatori e, insieme al fratello Ra\u00fal, partecip\u00f2 giocando per El Tigre, squadra di Pocitos. Grazie anche a Ra\u00fal, gi\u00e0 nella rosa della squadra, fu selezionato ed entr\u00f2 nel settore giovanile; l'anno seguente era gi\u00e0 titolare. Si fece subito conoscere come il \"Piccolo Maestro\", soprannome assegnatogli per distinguerlo da una vecchia gloria dell'epoca, Jos\u00e9 Piendibene, famoso come il \"Gran Maestro\".\nSchiaffino vinse 5 titoli nazionali in Uruguay (1945, 1949, 1951, 1953 e 1954). Disput\u00f2 227 partite di campionato realizzando 88 reti. Inoltre, sempre con il Pe\u00f1arol, vinse 5 tornei Competencia (1946, 1947, 1949, 1951, 1953) e 8 tornei Honor (1945, 1946, 1947, 1949, 1950, 1951, 1952, 1953). Pereyra Natero, Vidal, M\u00edguez, Ghiggia, Enrique Hugo, Gonz\u00e1lez, Schiaffino, Varela, Possamay, Ortu\u00f1o, Hohberg era la formazione titolare del Pe\u00f1arol - considerata come pi\u00f9 forte di tutta la storia del club - che vinse il titolo nazionale nel 1949.\nL'arrivo in Italia al Milan: altri successi.\nGrazie alle sue prestazioni ai mondiali del 1950 e del 1954 Schiaffino si fece conoscere in tutto il mondo e dall'Italia arrivarono diverse richieste. Il primo tentativo, del Genoa, non and\u00f2 a buon fine: gli emissari rossobl\u00f9 non conclusero la trattativa, perch\u00e9 reputarono il prezzo del calciatore troppo alto. In seguito fu il Milan a fargli la corte e questa volta ci fu l'accordo. L'incontro con Mimmo Carraro, allora dirigente dei rossoneri, si svolse a Hilterfingen, in Svizzera, nel ritiro della nazionale uruguaiana pronta a disputare i mondiali del 1954.\nUna volta ufficializzato il trasferimento - per la cifra di 52 milioni di lire - il quindicinale Pe\u00f1arol di Montevideo titol\u00f2: \u00abSe nos fu\u00e9 el Dios del Futbol. Irreparable perdida.\u00bb (\u00abIl Dio del pallone se n'\u00e8 andato. Una perdita irreparabile.\u00bb) Schiaffino arriv\u00f2 in Italia quasi trentenne: la sua carriera per\u00f2 non era sul viale del tramonto, come credevano i dirigenti del Pe\u00f1arol.\nEsord\u00ec con la maglia rossonera il 19 settembre 1954 in Milan- (4-0), partita nella quale realizz\u00f2 una doppietta. Al primo anno vinse subito il campionato. Il 26 gennaio 1955, in occasione di Milan-Udinese - recupero della dodicesima giornata - Schiaffino fu accusato di aver rivolto gravi ingiurie all'arbitro Corallo. Secondo i rapporti dello stesso arbitro, il giocatore - strofinandogli davanti pollice ed indice - gli disse \u00abVoi arbitri italiani siete tutti venduti\u00bb. Per questo episodio fu squalificato per cinque giornate.\nNel 1956 il Milan cambi\u00f2 allenatore: prese Gipo Viani, con il quale ebbe un rapporto difficile. Spesso non seguiva i suoi ordini, andando alla ricerca del gol a discapito delle disposizioni tecniche. Con il Milan vinse tre scudetti (1954-1955, 1956-1957, 1958-1959) e una Coppa Latina nel 1956. Sfior\u00f2 la vittoria della Coppa dei Campioni nel 1958. Realizz\u00f2 tre reti al Manchester United nelle semifinali e segn\u00f2 all'Heysel uno dei due gol del Milan nella finale persa per 3-2 ai supplementari contro il Real Madrid di Alfredo Di St\u00e9fano.\nProprio Di St\u00e9fano, in quel periodo, era suo antagonista per lo scettro di miglior calciatore del mondo. I suoi gesti tecnici erano apprezzati anche dalle tifoserie avversarie che gli dedicavano ovazioni spontanee. In totale con il Milan disput\u00f2 171 partite, marcando 60 gol. Il 5 maggio 1960 contro l'Atalanta fu la sua ultima partita con il Milan. Nel 1960 Schiaffino fu venduto alla Roma per 102 milioni di lire, una cifra considerevole per l'epoca. Alla notizia della cessione, la tifoseria milanista insorse.\nGli ultimi anni a Roma.\nPrima di passare ufficialmente alla nell'estate 1960, Schiaffino - al centro di una complicata ed intrecciata trattativa - fu protagonista di un equivoco durante il calciomercato dell'estate 1957. L'allora presidente giallorosso Renato Sacerdoti l'11 luglio diede in maniera affrettata l'annuncio dell'ingaggio - per la cifra di circa 100 milioni di lire - del giocatore, senza aver concluso l'affare con il presidente rossonero Andrea Rizzoli.\nNei giorni successivi la societ\u00e0 milanese decise che non avrebbe pi\u00f9 venduto il calciatore uruguaiano e Sacerdoti fece ricorso alla Lega Calcio, reclamo rivelatosi infondato, considerato che non c'era nessun documento e tra i due presidenti ci furono solamente delle telefonate, e giustificato dal tentativo di placare l'insurrezione dei tifosi. Concluse la sua carriera alla Roma, giocando due stagioni, fino al 1962. A 35 anni il fisico non lo sosteneva pi\u00f9 tanto, cos\u00ec arretr\u00f2 trovando la posizione di libero, davanti al portiere. Anche alla Roma diede il suo contributo, vincendo gi\u00e0 alla prima stagione la Coppa delle Fiere, anche se non gioc\u00f2 la finale.\nCon Manfredini ebbe un'ottima intesa.\nNazionale.\nSchiaffino fece il suo debutto in nazionale il 29 dicembre 1945 allo Stadio del Centenario contro l'Argentina, partita nella quale gioc\u00f2 i 13 minuti finali e forn\u00ec l'assist al fratello Ra\u00fal per il definitivo 1-1. In nazionale era un po' schiacciato dalla personalit\u00e0 del vecchio \"capitan\" Obdulio Varela, con il quale ebbe diverse liti in campo.\nLa vittoria ai Mondiali del 1950.\nNel 1950 fu convocato per il mondiale in Brasile. Una Coppa del Mondo che sembrava decisa in partenza: i brasiliani, padroni di casa, erano i favoriti. L'Uruguay ebbe vita facile nel girone iniziale, i cui avversari erano Bolivia, Scozia e Turchia: infatti le ultime due si ritirarono dalla competizione e l'Uruguay disput\u00f2 solamente la partita del 2 luglio 1950 contro la Bolivia, vincendo 8-0. A Schiaffino sarebbe stata attribuita una cinquina in questa gara, smentita dallo stesso calciatore.\nL'Uruguay batt\u00e9, il 16 luglio 1950, i padroni di casa appoggiati dai 200.000 presenti sugli spalti dello stadio Maracan\u00e3 - record di presenze ancora oggi imbattuto.\n Brasile-Uruguay non fu propriamente la finale: in quell'edizione la formula prevedeva un girone finale all'italiana. Per\u00f2 ci assomigliava moltissimo, perch\u00e9 si disput\u00f2 al terzo ed ultimo turno dopo che la \"Sele\u00e7\u00e3o\" aveva vinto le prime due partite - a differenza della \"Celeste\" che ottenne una vittoria ed un pareggio - contro Spagna e Svezia. Al Brasile, per diventare campione, bastava un pareggio.\nAd inizio ripresa Fria\u00e7a segn\u00f2 il primo gol; il capitano uruguaiano Varela raccolse la palla dalla propria rete e si avvi\u00f2 al centro del campo. Gli uruguaiani non si disunirono e proseguirono nel loro gioco ordinato, guidato dalla regia di Schiaffino. Al 66', dopo una rapida progressione sulla fascia, Ghiggia salt\u00f2 Bigode e serv\u00ec proprio Schiaffino, che batt\u00e9 il portiere Barbosa. Per quanto il pareggio ancora li premiasse, l'inatteso pareggio dell'Uruguay si ripercosse negativamente sul morale dei brasiliani, che smisero pressoch\u00e9 di giocare.\nPoi al 79' Ghiggia, servito da P\u00e9rez, super\u00f2 nuovamente la difesa dei padroni di casa e segn\u00f2 la rete del clamoroso e definitivo 2-1 per gli ospiti. Sul Maracan\u00e3 cadde il silenzio pi\u00f9 totale. I calciatori brasiliani tentarono di pareggiare, ma ogni loro tentativo fu vano. L'Uruguay realizz\u00f2 una delle pi\u00f9 grandi sorprese della storia del calcio diventando campione e Schiaffino fu nominato miglior giocatore del mondiale. Lo stesso Schiaffino a distanza di qualche anno ricord\u00f2 cos\u00ec quei momenti:\nIl Brasile cadde nel dramma: 34 suicidi e 56 attacchi cardiaci.\nI mondiali in Svizzera nel 1954.\nL'Uruguay, campione del mondo in carica, si present\u00f2 quattro anni pi\u00f9 tardi in Svizzera per la nuova edizione dei mondiali. La squadra debutt\u00f2 al primo turno contro la Cecoslovacchia vincendo 2-0 e Schiaffino segn\u00f2 il gol del 2-0. Nella seconda partita, contro la Scozia, vinsero con un pesante 7-0 e si qualificarono ai quarti vincendo il girone iniziale.\nAi quarti l'Uruguay trov\u00f2 l'Inghilterra e vinse con il risultato di 4-2. Schiaffino firm\u00f2 ad inizio ripresa il 3-1. Dopo un facile cammino nel primo turno e nei quarti, la \"Celeste\" dovette arrendersi in semifinale di fronte alla grande Ungheria di Pusk\u00e1s. La partita, terminata dopo i tempi supplementari 4-2 per gli ungheresi, rimase nella storia del calcio. La stampa di allora la defin\u00ec la \"Partita del secolo\".\nSchiaffino gioc\u00f2 una delle migliori partite della sua intera carriera. Tre giorni dopo L'Uruguay perse, contro l'Austria, anche la finale per il terzo posto, l'ultima partita di Schiaffino per \"La Celeste\".\nL'esperienza con la Nazionale italiana.\nCon l'arrivo in Italia, al Milan, Schiaffino pot\u00e9 essere convocato nella Nazionale italiana, essendo oriundo, in virt\u00f9 del nonno genovese. Debutt\u00f2 il 5 dicembre 1954 nell'amichevole Italia-Argentina (2-0) giocata a Roma. Il suo rapporto tormentato con il selezionatore dell'Italia Alfredo Foni, per\u00f2, fece s\u00ec che le sue convocazioni furono solo quattro. Per rivedere Schiaffino in nazionale si dovettero attendere tre anni, fino al 1957.\nSchiaffino partecip\u00f2, il 15 gennaio 1958 a Belfast, alla sfida contro l'Irlanda del Nord che decret\u00f2 l'esclusione dell'Italia dalla fase finale della Coppa Rimet in Svezia dell'estate successiva. Fu la prima volta in cui l'Italia manc\u00f2 la qualificazione ad una Coppa del Mondo, proprio con Schiaffino, alla sua ultima gara in azzurro.\nAllenatore.\nSchiaffino torn\u00f2 a Montevideo e intraprese una breve carriera di allenatore. Nel 1974 gli fu affidata la nazionale uruguaiana, con la quale l'anno seguente partecip\u00f2 alla Copa Am\u00e9rica. Poco dopo allen\u00f2 anche le giovanili del Pe\u00f1arol fino al 1976. Tuttavia non ebbe buoni risultati, e decise di dedicarsi solamente all'attivit\u00e0 di imprenditore."}
{"id": "289153", "revid": "363629", "url": "https://it.wikipedia.org/wiki?curid=289153", "title": "Mirino (fotografia)", "text": "Il mirino di una fotocamera \u00e8 il dispositivo che permette di scegliere e comporre l'inquadratura. All'interno del mirino, oltre alla visualizzazione della scena inquadrata, sono frequentemente posti gli strumenti per valutare la messa a fuoco e l'esposizione del soggetto. Nel mirino galileano trova posto il telemetro, mentre nel mirino a pozzetto e nel sistema a pentaprisma \u00e8 possibile trovare il vetro smerigliato, lo stigmometro, la corona di microprismi e l'esposimetro. Le moderne fotocamere digitali mettono a disposizione all'interno del mirino ulteriori strumenti che assistono il fotografo nella fase di scatto.\nMirini convenzionali.\nNelle fotocamere convenzionali sono normalmente distinguibili quattro modelli di mirino.\nMirino galileiano.\n\u00c8 composto da due lenti all'interno di una finestrella vicino all'obiettivo. \u00c8 molto nitido, luminoso ed economico. Pu\u00f2 contenere una cornice raffigurante il campo inquadrato dall'obiettivo, per\u00f2 \u00e8 soggetto all'errore di parallasse specialmente se il soggetto \u00e8 vicino. Di solito si trova sulle compatte economiche oppure su alcune fotocamere come le Leica M.\nUno svantaggio del mirino galileiano sulle macchine ad obiettivi intercambiabili (per esempio le citate Leica) consiste nel fatto che il campo visuale deve essere adattato a quello dell'obiettivo in uso. Un mirino con un discreto angolo visuale, che riporta una cornice indicativa dell'inquadratura per le focali pi\u00f9 comuni, pu\u00f2 alleviare il problema solo alle focali intermedie. Nel caso di grandangolari spinti o teleobiettivi, nonch\u00e9 nelle fotografie macro, questa non \u00e8 una soluzione praticabile. Per questi casi \u00e8 spesso previsto il montaggio di mirini addizionali, che per\u00f2, essendo esterni, non sono in grado di visualizzare le informazioni su esposizione e messa a fuoco.\nMirino reflex a pozzetto.\nIl suo nome deriva dalla posizione orizzontale in cui \u00e8 ricostruita l'immagine, che obbliga ad osservarla dall'alto, come in un pozzo. Di norma utilizzato nelle biottiche, l'immagine \u00e8 riflessa da uno specchio a 45\u00b0 verso un vetro smerigliato posizionato sopra la fotocamera. In questo tipo di mirino, lo specchio raddrizza l'immagine capovolta, ma persiste l'inversione dei lati: ci\u00f2 che \u00e8 a destra si vede a sinistra e viceversa.\nAlcune fotocamere dotate di questo tipo di mirino sono:\nHasselblad (praticamente quasi tutte quelle del sistema V come dotazione di serie, intercambiabile con mirini a pentaprisma di vari tipi. Il sistema H nasce invece con la dotazione di un mirino a pentaprisma sostituibile con un mirino a pozzetto), Rolleiflex, Rolleicord, Rollei, \nLomo Lubitel, e altre. Anche sulle reflex Nikon F e sulle Exakta, originariamente concepite come sistemi a parti intercambiabili, potevano essere montati mirini a pozzetto.\nMirino reflex a pentaprisma.\nUtilizzato nelle fotocamere Reflex e Reflex digitali a piccolo e medio formato, riceve l'immagine direttamente dall'obiettivo di ripresa, permettendo in questo modo un'accurata composizione, mostrando anche il risultato di eventuali filtri fotografici. L'immagine \u00e8 riflessa da uno specchio a 45\u00b0 verso il pentaprisma (o il pentaspecchio), che riflette e orienta correttamente l'immagine verso il mirino sul dorso della fotocamera. Durante lo scatto, lo specchio si alza verso il pentaprisma permettendo il passaggio della luce, oscurando al contempo il mirino.\nSoltanto negli apparecchi di fascia professionale questo tipo di mirino permette una visione completa della scena inquadrata: solitamente, per motivi economici, ne viene reso visibile solo il 90-95%. La porzione mancante viene di norma coperta dal telaio della diapositiva o rifilata in fase di stampa.\nMirino digitale.\nNelle fotocamere digitali non reflex il mirino \u00e8 costituito da un display LCD che visualizza in tempo reale l'immagine acquisita.\nGli schermi LCD sono spesso scarsamente visibili in condizioni di forte illuminazione (per esempio in pieno sole). Per questo motivo, il display pu\u00f2 essere accompagnato da un piccolo mirino ottico di tipo galileano (etichettato OVF, optical viewfinder), oppure da un mirino elettronico (EVF, electronic viewfinder). In quest'ultimo caso, non si tratta d'altro che di una replica dello schermo LCD, con il vantaggio, rispetto a questo, di consentire una visione pi\u00f9 chiara in caso di forte illuminazione.\nAltri tipi di mirino.\nNon tutte le fotocamere posseggono un mirino: i primi modelli economici (come la Kodak N1) ne erano sprovvisti; ma lo sono anche le fotocamere autocostruite o quelle progettate per applicazioni particolari. Ad esempio alcune fotocamere subacquee utilizzano una semplice cornice senza lenti per visualizzare il campo inquadrato.\nLe macchine a grande formato, dette banco ottico, non possiedono mirino perch\u00e9 l'immagine viene focalizzata direttamente su una lastra di vetro smerigliato, visibile dal retro della macchina, alla quale viene sostituita la lastra fotografica solo al momento di scattare. La peculiarit\u00e0 di questo sistema \u00e8 che, in assenza di pentaspecchio o pentaprisma, l'immagine viene visualizzata capovolta e a lati invertiti, cos\u00ec come \u00e8 prodotta dall'obiettivo."}
{"id": "289158", "revid": "1318658", "url": "https://it.wikipedia.org/wiki?curid=289158", "title": "Mirino", "text": ""}
{"id": "289161", "revid": "767487", "url": "https://it.wikipedia.org/wiki?curid=289161", "title": "Mpg123", "text": "mpg123 \u00e8 un lettore multimediale free che funziona da riga di comando per i file audio MPEG, per i sistemi operativi UNIX e Linux. Supporta MPEG-1 e MPEG-2, layers 1, 2 e 3. Viene spesso usato per eseguire file MP3.\nmpg123 fu il secondo player MP3 per UNIX (il suo predecessore era MAPlay) e velocemente divent\u00f2 il pi\u00f9 usato poich\u00e9 decodificava gli MPEG pi\u00f9 velocemente degli altri lettori. Le sue librerie sono usate da XMMS per eseguire gli MP3.\nLa licenza di mpg123 \u00e8 la GPL e la licenza delle mpglib \u00e8 la LGPL.\nVerso la fine del 2005 gli sviluppatori di mpg123 hanno interrotto il progetto e per questo nei rilasci antecedenti alla 0.59 ci sono bug di sicurezza che non sono stati corretti.\nIl 28 dicembre 2005 una nota sul sito ufficiale di mpg123 annunciava \u00abThe project will continue.\u00bb\nIl suo codice sorgente viene usato in altri progetti come ad esempio foobar2000 e in mpg123."}
{"id": "289172", "revid": "47767", "url": "https://it.wikipedia.org/wiki?curid=289172", "title": "Gennaro", "text": "Origine e diffusione.\nDeriva dal latino \"Ianuarius\", che significa \"gennaio\", mese che a sua volta \u00e8 etimologicamente legato al dio italico Giano (in latino: \"Ianus\"); il significato viene quindi interpretato talvolta con \"nato a gennaio\" o \"di gennaio\", talaltra con \"dedicato a Giano\". Il nome era in genere attribuito appunto ai bambini nati in tale mese, che era l'undicesimo dell'anno secondo il calendario romano.\n\u00c8 uno dei nomi pi\u00f9 comuni a Napoli e nel suo hinterland, dove risiedono circa i due terzi dei Gennaro italiani, per la devozione verso san Gennaro, santo patrono del capoluogo campano. Il suo uso in inglese, nella forma \"January\" (sia al maschile che al femminile), \u00e8 forse dovuto pi\u00f9 al cognome omonimo, derivante dal nome della citt\u00e0 di Genova, profondamente legata al culto del dio sin dai tempi pi\u00f9 antichi, come testimonia l'antico nome della citt\u00e0, \"Ianua\".\nOnomastico.\nL'onomastico \u00e8 il 19 settembre in onore di san Gennaro, vescovo e martire sotto Diocleziano, patrono di Napoli. Si ricordano con questo nome anche:"}
{"id": "289175", "revid": "287204", "url": "https://it.wikipedia.org/wiki?curid=289175", "title": "Quito", "text": "Quito, ufficialmente San Francisco de Quito, \u00e8 la capitale dell'Ecuador, capoluogo della Provincia del Pichincha e sede del \"Distrito Metropolitano de Quito\".\n\u00c8 situata sopra il bacino idrografico di Guayllabamba, sulle pendici orientali dello stratovulcano attivo Pichincha, nella parte occidentale delle Ande. Si trova a un'altitudine di sul livello del mare, il che ne fa la seconda capitale amministrativa pi\u00f9 alta del mondo, dopo La Paz. La sua popolazione \u00e8 di abitanti, tra l'area urbana ( abitanti) e quella rurale () (Censimento nazionale del 2010). La citt\u00e0 \u00e8 suddivisa in 32 unit\u00e0 amministrative, le Parroquias, le quali si suddividono a loro volta in barrios.\nLa data della fondazione \u00e8 incerta. I primi insediamenti sull'altopiano (El Inga) sono attestati millenni prima di Cristo. Tuttavia la data di nascita ufficiale della citt\u00e0 \u00e8 considerata il 6 dicembre del 1534 con la conquista spagnola. Fu la prima citt\u00e0 dichiarata, insieme a Cracovia in Polonia, come Patrimonio dell'umanit\u00e0 dall'UNESCO, il 18 settembre 1978. Nel 2008 \u00e8 stata nominata sede dell'Unione delle Nazioni Sudamericane (Unasur).\nGeografia fisica.\nTerritorio.\nLa citt\u00e0 e il distretto si trovano ubicati principalmente nella valle di Quito, che forma parte del bacino di Guayllabamba, a un'altitudine media di 2850 m.s.l.m. La citt\u00e0 \u00e8 delimitata dal vulcano Casitagua al nord, la faglia geologica EC-31 a est, le faglie orientali del Pichincha ad ovest e dal vulcano Atacazo a sud. Le sue dimensioni cittadine sono di circa 50\u00a0km in longitudine da nord a sud e di 8\u00a0km di larghezza da est a ovest.\nCentinaia di milioni di anni fa, nel paleozoico, si svilupparono le basi di quella che poi sarebbe diventata la Cordigliera delle Ande, quando inizi\u00f2 la subduzione della placca di Nazca sotto alla placca sudamericana, quella che apparteneva all'antico continente di Gondwana. La maggiore attivit\u00e0 tellurica si registr\u00f2 durante il periodo quaternario nel pleistocene, la quale form\u00f2 il paesaggio accidentato della citt\u00e0. Nel pliocene, si presentarono vari eventi di considerabile importanza nel paese e nel continente, e anche se la citt\u00e0 non fu particolarmente influenzata da questi eventi, qualche assestamento di quel periodo \u00e8 visibile nella zona est della citt\u00e0.\nSuccessivamente la morfolog\u00eda del distretto continu\u00f2 a trasformarsi; i periodi glaciali coprirono la regione di ghiaccio, il quale si sciolse progressivamente per il cambio climatico naturale che speriment\u00f2 il pianeta dopo l'ultima glaciazione, complice anche una serie di eruzioni vulcaniche che contribuirono allo scioglimento dei ghiacci. Si formarono cos\u00ec paludi e lagune in tutto il territorio, alcune delle quali erano alimentate da fiumi formatisi per il disgelo delle cime innevate. Gli abitanti di quel periodo costruirono le loro case vicino a uno dei laghi pi\u00f9 grandi del distretto, chiamato I\u00f1aquito, che scomparve con l'opera di drenaggio che realizzarono gli spagnoli al loro arrivo.\nAttualmente, Quito si trova su un terreno irregolare ha un'altitudine che oscilla tra i 2800 mslm delle zone pianeggianti ai 3100 mslm dei quartieri pi\u00f9 elevati. Il paesaggio che si \u00e8 formato \u00e8 irregolare e con limiti ben definiti: nella sua parte centrale \u00e8 diviso dalla collina del Panecillo (3035 m.s.l.m), a est dalle alture di Puengas\u00ed, Guanguiltagua e Itchimb\u00eda. La principale catena montagnosa appartenente al vulcano Pichincha, chiude a ovest la citt\u00e0 con le sue tre differenti vette, il Guagua Pichincha (4794 m), il Rucu Pichincha (4.698 m) e il Condor Guachana. A causa di questi limiti naturali la citt\u00e0 possiede una forma allungata, la cui larghezza non supera i 8 km, mentre il distretto occupa ben 12.000\u00a0km\u00b2 della valle. Il punto pi\u00f9 basso si trova a 2680 m a El Condado, mentre il pi\u00f9 alto \u00e8 la sommit\u00e0 del \"La Libertad\" a 3400 m, ad ovest dal centro della citt\u00e0 e nel lato orientale dello stesso Pichincha, dove nel 1822 si svolse la famosa battaglia che liber\u00f2 l'Ecuador dal dominio spagnolo.\nClima.\nSebbene sorga a pochi chilometri dall'equatore, a causa della elevata altitudine Quito gode di un clima temperato, con notti fresche e precipitazioni abbondanti. Una stagione secca esiste, dura da giugno a settembre, periodo nel quale le precipitazioni sono scarse, non superando i , contro i 150\u00a0mm del solo mese marzo e i 170 di aprile, i mesi mediamente pi\u00f9 piovosi della capitale ecuadoriana. In luglio e agosto la temperatura \u00e8 leggermente pi\u00f9 calda di giorno, mentre nel resto dell'anno la si pu\u00f2 definire temperata. Le notti sono fresche. Nel gennaio del 2006 la temperatura scese eccezionalmente sotto lo zero, arrivando a .\nSotto, la tabella climatica di Quito con le temperature minime, medie e massime registrate dal National Oceanic and Atmospheric Administration dal 1991 al 2000 al vecchio Aeroporto Internazionale Mariscal Sucre, a quel tempo situato nel centro della citt\u00e0.) I dati sulle precipitazioni si riferiscono alla media del periodo 1981-2010.\nStoria.\nDi origine pre-ispanica, fu un centro economico e politico di grande importanza al centro-nord di quello che oggi \u00e8 il territorio dell'Ecuador dove si svilupp\u00f2 la cultura \"quitus\" (da qui il suo nome). Con l'arrivo degli Inca la citt\u00e0 acquis\u00ec anche un'importanza militare divenendo il secondo centro politico dell'Impero Inca, distante oltre dalla capitale Cuzco, alla quale era unita da un'importante strada. Bench\u00e9 il suo territorio fosse stato annesso all'impero nel 1430, gli Inca non dominarono la popolazione bens\u00ec ne rispettarono la cultura, arricchendola e convertendo la citt\u00e0 in un grande centro urbano.\nIl penultimo sovrano \"Inca\", Huayna C\u00e1pac, pass\u00f2 a Quito gli ultimi anni della sua vita e, secondo una versione contestata, in punto di morte, suddivise il regno in due parti: il figlio Atahuallpa, il suo favorito, si stabil\u00ec a Quito che divenne la capitale della parte dell'impero a lui assegnata, mentre il fratello Hu\u00e1scar rimase con la parte dell'impero di Cuzco.\nCon l'arrivo degli spagnoli, il condottiero inca Rumi\u00f1ahui prefer\u00ec distruggere la citt\u00e0 lasciando solo cenere e nascondendo i tesori in modo che gli invasori europei non trovassero nulla. La storia ispanica di Quito, per\u00f2, comincia il 24 agosto del 1534 con la fondazione di Santiago de Quito nelle vicinanze di Riobamba, citt\u00e0 distrutta dagli indigeni ostili alla conquista e rifondata, da Benalcazar, con il nome di San Francisco de Quito, il 6 dicembre del 1534 dove attualmente sorge, alle falde del vulcano \"Pichincha\". Grazie all'arrivo di numerose comunit\u00e0 religiose la citt\u00e0 crebbe rapidamente e si svilupp\u00f2 acquisendo grande importanza culturale e religiosa.\nLa citt\u00e0 mantenne la sua importanza essendo il nesso tra i \"virreinati\" di \"Nueva Granada\" e il Per\u00f9, e fu la prima citt\u00e0 americana a organizzarsi in vista dell'indipendenza dalla corona spagnola, il 10 agosto 1809: in onore di questo avvenimento la citt\u00e0 \u00e8 anche denominata \"Luz de America\". Dopo anni di tentativi falliti, il 24 maggio 1822 l'esercito indipendentista guidato da Antonio Jos\u00e9 de Sucre entr\u00f2 a Quito ed ebbe definitivamente la meglio sugli spagnoli nella Battaglia di Pichincha. Con l'indipendenza dalla Spagna divenne uno dei tre centri politici della Grande Colombia e nel 1830, con la dissoluzione di questa, fu riconosciuta come capitale dell'Ecuador.\nMonumenti e luoghi d'interesse.\nQuito conta la pi\u00f9 ricca e importante collezione di arte coloniale d'America, In effetti la scuola d'arte quitegna fu la pi\u00f9 importante della colonia e si evidenzia per artisti indigeni e meticci di grande valore che hanno lasciato una eredit\u00e0 senza paragoni nel nuovo continente. Il centro storico della citt\u00e0 ospita 40 chiese e cappelle, 16 convitti e monasteri con i suoi chiostri, 17 piazze, 12 sale capitolari, 12 musei e innumerevoli cortili di straordinaria bellezza.\nI monumenti pi\u00f9 importanti sono la chiesa della Compagnia di Ges\u00f9, ispirata alla Chiesa del Ges\u00f9 di Roma, e considerata una delle pi\u00f9 importanti opere barocche del Sud America; la chiesa di San Francisco (1534-1650), quella di San Agustin, la Basilica del Voto Nacional e il complesso di edifici affacciati sulla Plaza Grande: la cattedrale, il palazzo arcivescovile, il palazzo di Carondelet (attuale sede del governo). Il centro storico \u00e8 di per s\u00e9 un monumento che dimostra l'abilit\u00e0 e l'origine meticcia da cui proviene la cultura ecuadoriana.\nProprio per l'importanza di questi patrimoni architettonici, l'UNESCO ha dichiarato Quito patrimonio dell'umanit\u00e0 nel 1978\nUn importante sito turistico di Quito \u00e8 El Panecillo, una collina al centro della citt\u00e0 che si eleva a oltre 3000 m s.l.m. e dalla quale \u00e8 possibile osservare tutta la citt\u00e0 e i dintorni, comprese le fiancate del vulcano Pichincha dove, nel 1822, il Mariscal Sucre sconfisse gli spagnoli nella famosa battaglia di liberazione dell'Ecuador. Sulla sua vetta \u00e8 posta una statua di una Madonna alata alta 45 metri, costruita nel 1976 dall'artista spagnolo Agust\u00edn de la Herr\u00e1n Matorras.\nParchi.\nNumerosi in parchi cittadini, come il Parco La Carolina, situato a nord-ovest della citt\u00e0 e che si estende per 64 ettari, dentro il quale si trovano tra gli altri il Parco N\u00e1utico, il Giardino botanico di Quito, il Museo Ecuadoriano di scienze naturali e il Parco interattivo di dinosauri meccanici.\nPi\u00f9 a nord ancora si trova il Parco Metropolitano Guanguiltagua, che con un'estensione di 557\u00a0ha \u00e8 considerato il polmone della citt\u00e0. Verso il centro della citt\u00e0 si trovano invece il Parco El Ejido e il Parco Alameda, il pi\u00f9 antico parco cittadino, dentro il quale si trova l'Osservatorio astronomico di Quito, costruito nella seconda met\u00e0 del XIX secolo.\nSociet\u00e0.\nEvoluzione demografica.\nIl Distretto Metropolitano di Quito, nome ufficiale del Cantone di Quito, aveva nel censimento del 2010 2,2 milioni di abitanti, risultando la seconda citt\u00e0 pi\u00f9 popolata dell'Ecuador dopo Guayaquil. L'intera area metropolitana di Quito, che include anche le parrocchie suburbane di Conocoto, Amagua\u00f1a, Cumbaya, Nay\u00f3n, Zambiza, Llano Chico, Calder\u00f3n, Pomasqui, San Antonio, Tumbaco, Guangopolo, Puembo, Alangasi, La Merced e Sangolqu\u00ed. ha una popolazione totale di abitanti.\nEtnie e minoranze straniere.\nSecondo il censimento nazionale del 2010 dell'Instituto Nacional de Estad\u00edstica y Censos (INEC) la maggioranza degli abitanti di Quito \u00e8 di etnia meticcia (82,8%), con una presenza del 6,70% di bianchi, del 4,70% di afroecuadoriani e del 4,10% di indigeni.\nReligione.\nCome nel resto del paese, la religione praticata prevalentemente \u00e8 quella cattolica. L'Arcidiocesi di Quito \u00e8 divisa in 15 zone pastorali a lor volta divise in 176 parrocchie ecclesiastiche.\nCultura.\nUniversit\u00e0.\nLa citt\u00e0 e i suoi dintorni \u00e8 dotata di un buon numero di universit\u00e0, la pi\u00f9 antica delle quali, l'Universidad Central del Ecuador fu fondata nel 1826.\nSotto, un elenco dei maggiori istituti di formazione superiore di Quito, ordinate per anno di fondazione:\nMusei.\nIl Museo Nazionale Ecuadoriano di Medicina \u00e8 stato fondato nel 1983 da Eduardo Estrella, con l'appoggio del Ministero della Cultura dell'Ecuador. Eduardo Estrella studi\u00f2 negli Stati Uniti e in Spagna e successivamente ottenne un dottorato presso l'Universit\u00e0 Cattolica di Quito negli anni ottanta, dopo varie pubblicazioni sulla medicina dei paesi andini e sulla storia della medicina. Il museo \u00e8 dotato di due grandi archivi, denominati archivio e biblioteca, e del museo vero e proprio dove sono esposti vari reperti storici divisi in ordine cronologico. Tre sale sono dedicate alla medicina aborigena e tradizionale, quattro sale per la medicina coloniale e altre quattro per la medicina repubblicana.\nMusica.\nIl gruppo musicale pop rock Cruks en Karnak \u00e8 originario di Quito, e prima di raggiungere la notoriet\u00e0 nazionale e internazionale si esibiva nei pub della citt\u00e0.\nArte.\nLa citt\u00e0 \u00e8 caratterizzata dalle architetture spagnolo-coloniali barocche dei sec. XVI e XVII. I monasteri di San Francesco (al cui interno \u00e8 stato allestito anche un museo) e di San Domenico e la chiesa della Compagnia di Ges\u00f9, con l'annesso collegio, hanno interni riccamente decorati e rappresentano l'esempio pi\u00f9 classico della cosiddetta scuola barocca di Quito, in cui si fondono elementi spagnoli, italiani, moreschi e fiamminghi, con l'aggiunta di un influsso dell'arte indigena precolombiana.\nIl convento francescano dell'Immacolata Concezione, fondato nel 1577, uno dei pi\u00f9 antichi della citt\u00e0, \u00e8 notevole per il suo aspetto imponente e i suoi vasti spazi; il convento El Tejar, del XVIII secolo, \u00e8 caratteristico per le torrette che gli conferiscono un aspetto orientaleggiante.\nTra gli edifici civili spiccano il palazzo del Governo e l'universit\u00e0 statale, entrambi settecenteschi. Nell'interno della cerchia urbana sono compresi anche alcuni siti archeologici, fra cui i pi\u00f9 importanti sono quelli di La Florida e Rumipamba, con testimonianze rispettivamente del 500 e del 2000 circa a.C.; Rumipamba \u00e8 stato trasformato in un parco ecologico-archeologico, aperto nel 2009. Il Museo Oswaldo Guayasam\u00edn \u00e8 dedicato all'opera del grande artista di origine indigena che nei suoi lavori ha espresso la fusione fra cultura indigena e cultura europea, ricavandone una sintesi innovativa. Il Museo del Banco Central conserva reperti antichi, dal IV millennio a.C. fino alla civilt\u00e0 degli Inca, con una ricca collezione di maschere rituali in oro. Interessante anche il museo dedicato all'arte coloniale.\nEconomia.\nCollegata alle principali citt\u00e0 del Paese tramite una ferrovia (Guayaquil-San Lorenzo) e la Carretera Panamericana, Quito \u00e8 un importante centro amministrativo e commerciale. Posta al centro di una ricca area agricola, resa fertile dalle ceneri del Pichincha, la citt\u00e0 ospita alcune industrie manifatturiere di trasformazione dei prodotti agricoli locali (birra, conserve, latticini), tessili, calzaturiere, chimiche, petrolchimiche, cartarie, meccaniche, farmaceutiche, del legno, della gomma, del tabacco e del cemento. I collegamenti internazionali sono affidati all'aeroporto Mariscal Sucre.\nInfrastrutture e trasporti.\nStrade.\nA causa della geografia della citt\u00e0, che si estende da nord a sud, \u00e8 lunga circa 50\u00a0km e larga solo 8\u00a0km (da est a ovest), le vie pi\u00f9 importanti di Quito si estendono da nord a sud. Il viale pi\u00f9 lungo che attraversa la citt\u00e0 da nord a sud \u00e8 l'asse longitudinale Avenida 10 agosto (che diventa Galo Plaza a nord e Avenida Vicente Maldonado a sud). Il viale che attraversa la citt\u00e0 da nord a sud sul lato ovest \u00e8 l'Avenida Occidentale Mariscal Sucre mentre la superstrada che attraversa la citt\u00e0 da nord a sud sul lato orientale \u00e8 il \"Corredor\" Simon Bolivar. Sono in progettazione ed esecuzione numerose grandi arterie di collegamento soprattutto verso la parte orientale, in direzione del nuovo aeroporto, ubicato ora nella valle di Tumbaco.\nNella parte sud della citt\u00e0 si trova il terminale terrestre di Quitumbe, che collega con un servizio ininterrotto di autobus dalla capitale alle varie destinazioni del centro e del sud dell'Ecuador. Un'altra stazione di autobus, pi\u00f9 piccola, \u00e8 presente nel nord della citt\u00e0 e collega Quito con le regioni del nord dell'Ecuador.\nAeroporti.\nLa citt\u00e0 \u00e8 servita dall'Aeroporto Internazionale Mariscal Sucre, che era posto dentro il perimetro della citt\u00e0. Dal 2013 \u00e8 in funzione un nuovo aeroporto, costruito a dal centro della citt\u00e0, in localit\u00e0 Tababela. Inizialmente il flusso da e per l'aeroporto \u00e8 stato talvolta problematico per via delle strade non progettate per sopportare l'aumento del traffico dovuto all'ubicazione del nuovo aeroporto, tuttavia, alla fine del 2014 l'apertura di un nuovo ponte sul Rio Chiche con superstrada a 6 corsie ha reso possibile decongestionare il flusso in direzione del nuovo aeroporto negli orari di punta.\nMobilit\u00e0 urbana.\nGli abitanti di Quito si spostano prevalentemente in \"troles\", filobus cittadini il cui costo fisso \u00e8 di 25 centesimi di dollaro (12 cents la tariffa ridotta), e che con varie linee che attraversano la citt\u00e0 da nord a sud (e viceversa), e in \"Ecov\u00eca\", autobus alimentati a motore Diesel ecologici, che coprono gran parte della citt\u00e0 da sud a nord. Nel 2013 \u00e8 iniziata la costruzione della prima tratta della linea di metropolitana; la seconda fase dei lavori, iniziata nel 2016, dovrebbe portare all'inaugurazione della linea entro il 2020.\nPista ciclabile.\nIl Ciclopaseo \u00e8 un progetto organizzato dal \"Ciclopolis\", organizzazione locale di promozione per l'uso della bicicletta in citt\u00e0. Il percorso della ciclovia \u00e8 di 30\u00a0km che tagliano la citt\u00e0 da nord a sud, ed \u00e8 chiusa al traffico ogni domenica dalle 8 alle ore 14:00 per consentire il transito a ciclisti e pedoni. Il progetto \u00e8 gestito in collaborazione con il comune di Quito e scorre per diversi luoghi tipici della citt\u00e0, dal Parco Carolina, al Parco Ejido, al centro storico di Quito, all'Avenida Amazonas, e a El Panecillo\nL'apertura della pista ciclabile ebbe luogo nell'aprile del 2003, quando il percorso era di e persone parteciparono per l'inaugurazione della pista. L'evento \u00e8 cresciuto in popolarit\u00e0 e in sei mesi la strada era cresciuto a 20\u00a0km con partecipanti. Il progetto \u00e8 stato parzialmente ispirato dalla pista ciclabile della capitale colombiana Bogot\u00e0, il cui sindaco, \"Antanas Mockus\", pedal\u00f2 a fianco di Paco Moncayo, sindaco di Quito, nel maggio 2003. Nel mese di ottobre di quell'anno, il Rotary Club di Quito ha omaggiato il progetto con il premio \"Premio Rotary Quito Metropolitano\".\nGeografia antropica.\nSuddivisioni amministrative.\nQuito \u00e8 divisa in zone metropolitane conosciute come \"Administraciones Zonales\", ognuno delle quali \u00e8 diretta da un amministratore di zona nominato dal sindaco. Esistono otto zone metropolitane, a loro volta divise in 32 parrocchie urbane e 33 rurali e suburbane.\nParrocchie.\nIn Ecuador la parrocchia \u00e8 il terzo livello amministrativo, dopo la provincia e il cantone, che nel caso di Quito \u00e8 chiamato Distretto Metropolitano. Nonostante anche le parrocchie urbane facciano parte del Cantone di Quito, solo quelle urbane sono localizzate nella citt\u00e0 vera e propria.\nAmministrazione.\nGemellaggi.\nSotto, la lista delle citt\u00e0 gemellate con Quito al 18 marzo 2014\nSport.\nQuito \u00e8 sede di sette squadre di calcio di primo piano del paese. I primi tre club della citt\u00e0 (El Nacional, Deportivo Quito e LDU Quito) hanno vinto complessivamente 28 campionati nazionali, pi\u00f9 della met\u00e0 di tutti i campionati disputati. Il Deportivo Quito e l'Aucas sono state le prime squadre di Quito a giocare nel campionato nazionale. Il Deportivo Quito fu anche il primo a vincere il titolo nazionale. La LDU Quito \u00e8 l'unico club ecuadoriano ad aver vinto 4 titoli continentali. Il El Nacional \u00e8 la seconda squadra pi\u00f9 titolata nella storia dell'Ecuador, mentre l'Am\u00e9rica de Quito \u00e8 stato uno dei club pi\u00f9 titolati in passato, tuttavia in tempi recenti \u00e8 stato relegato in serie inferiori.\nLe squadre di calcio professionistiche di Quito sono:"}
{"id": "289177", "revid": "2008699", "url": "https://it.wikipedia.org/wiki?curid=289177", "title": "Citt\u00e0 del Guatemala", "text": "Citt\u00e0 del Guatemala (in spagnolo Ciudad de Guatemala, ufficialmente \"La Nueva Guatemala de la Asunci\u00f3n\") \u00e8 la capitale del Guatemala nonch\u00e9, con pi\u00f9 di 4 milioni di abitanti, la citt\u00e0 pi\u00f9 popolosa dell'America centrale.\nStoria.\nFondata nel 1620 dagli spagnoli sulle rovine di un antico insediamento maya nella valle compresa tra i tre vulcani Fuego, Agua e Pacaya, \u00e8 stata capitale delle Province Unite dell'America Centrale dal 1823 al 1834. Nel 1776 divenne la capitale della Capitaneria generale del Guatemala. Nella notte del 4 febbraio del 1976 \u00e8 stata colpita da un violentissimo terremoto. Dopo la fine della guerra civile tra il governo dittatoriale e l'Unit\u00e0 Nazionale Rivoluzionaria Guatemalteca nel 1992 la citt\u00e0 rest\u00f2 la capitale del nuovo Stato e fu modernizzata, arricchita con nuove attrazioni ed ampliata. Oggi Citt\u00e0 del Guatemala \u00e8 la pi\u00f9 grande, moderna e popolosa metropoli dell'America Centrale e il 30% della popolazione residente in Guatemala, stimata nel 2019 a 17 milioni di abitanti, vive nella vasta area urbana della Capitale.\nCultura.\nLa citt\u00e0 \u00e8 sede di 12 universit\u00e0 e pi\u00f9 di 300 tra musei, gallerie e centri culturali tra cui i pi\u00f9 importanti sono il Centro Culturale Miguel Angel Asturias e il Centro Culturale di Spagna in Guatemala.\nGeografia antropica.\nLa citt\u00e0 \u00e8 divisa in 22 zone, numerate da 1 a 25 (le zone 22, 23 e 24 mancano). Le zone sono strutturate con larghe vie sulle quali si affacciano edifici in stile moderno.\nLe zone 1,2,3 compongono il centro storico, l'area in cui si trovano i principali monumenti come la Biblioteca Nazionale, la Casa del Presidente, il Palazzo Nazionale della Cultura, il Tribunale, il Congresso, le sedi di vari Ministeri, la Cattedrale Metropolitana, il Palazzo delle Poste e il Mercato Centrale.\nIn zona 9, nella parte moderna della citt\u00e0, sono presenti: la Torre del Riformatore alta 75 metri, il Parco dell'Industria e l'Obelisco.\nLa parte della zona 10 a est di Avenida Reforma e a nord di Bulevar de Los Pr\u00f3ceres \u00e8 detta 'zona viva' per la concentrazione di numerosi ristoranti, centri commerciali, bar, cinema e locali notturni di vario genere. Anche in zona 11 troviamo numerosi locali e centri commerciali, tra i quali il \"Miraflor\u00e8s\", il pi\u00f9 grande dell'America Centrale.\nLe zone da 11 a 14 formano il distretto industriale-finanziario, e costituiscono la parte pi\u00f9 moderna della citt\u00e0 e vi si trovano lo zoo, l'aeroporto, il Museo di Arte Moderna, il Museo Nazionale di Archeologia ed Etnologia e numerosi grattacieli tra cui il \"Premier Club\", che con i suoi 110 metri \u00e8 l'edificio pi\u00f9 alto della citt\u00e0.\nPopolazione.\nLa citt\u00e0 \u00e8 la pi\u00f9 grande metropoli dell'America Centrale. Il centro vero e proprio ha una popolazione di due milioni e mezzo di abitanti che sommata all'area urbana circostante raggiunge i 5 milioni. Dopo la fine della dittatura nel periodo in cui il Guatemala \u00e8 diventato il paese pi\u00f9 ricco dell'America Centrale la citt\u00e0 \u00e8 diventata meta di molti immigrati stranieri, soprattutto arabi e cinesi.\nSport.\nCalcio.\nLa citt\u00e0 vanta i due pi\u00f9 importanti club calcistici del paese, il Club Social y Deportivo Comunicaciones ed il Club Social y Deportivo Municipal, protagonisti della Liga Nacional in quanto l'hanno conquistata per ben 59 volte (30 il CSD Comunicaciones e 29 il CSD Municipal).\nLo stadio cittadino \u00e8 il Estadio Mateo Flores di 30.000 posti.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale La Aurora."}
{"id": "289180", "revid": "599013", "url": "https://it.wikipedia.org/wiki?curid=289180", "title": "Figli di Maria Immacolata", "text": "I Figli di Maria Immacolata (in latino \"Congregatio Filiorum Mariae Immaculatae\") sono un istituto religioso maschile di diritto pontificio: i membri di questa congregazione clericale, detti comunemente Pavoniani, pospongono al loro nome la sigla F.M.I.\nStoria.\nLa congregazione deriva dall'Istituto di San Barnaba, sorto a Brescia tra il 1818 e il 1821 a opera di Lodovico Pavoni (1784-1849) per il \"ricovero educativo della fanciullezza abbandonata\".\nL'opera, un \"collegio d'arti\", forniva assistenza, educazione morale e formazione professionale ai giovani senza famiglia o trascurati dai genitori: i laboratori dell'istituto offrivano ai ragazzi la possibilit\u00e0 di ottenere qualifiche professionali in undici campi, e nel 1842 l'opera estese la sua attivit\u00e0 anche all'educazione dei sordomuti e poi alla formazione dei figli dei contadini (colonia agricola di Saiano).\nTra le undici specializzazioni in cui gli \"artigianelli\" erano istruiti spiccava l'arte tipografica (quella fondata nel 1821 presso l'Istituto San Barnaba fu la prima scuola grafica in Italia): ci\u00f2 consent\u00ec a Pavoni di innestare nella sua opera anche l'attivit\u00e0 editoriale che nel 1939 porter\u00e0 alla nascita della casa editrice \u00c0ncora.\nIl modello del collegio-laboratorio ideato da Pavoni ebbe un grande successo e venne riproposto da altri sacerdoti: Giuseppe Benedetto Cottolengo lo introdusse nell'orfanotrofio della piccola casa della Divina Provvidenza, don Giovanni Bosco nell'oratorio di Valdocco, Giovanni Cocchi e Leonardo Murialdo nel Collegio Artigianelli di Torino.\nPer la gestione dell'opera Pavoni organizz\u00f2 una comunit\u00e0 di educatori e nel 1831 diede loro un'organizzazione religiosa e delle regole approvate da Gabrio Maria Nava, vescovo di Brescia. Il programma della nuova congregazione venne sottoposto dal cardinale Angelo Mai all'esame della congregazione per i Vescovi e i Regolari, che il 31 marzo 1843 concesse all'istituto di Pavoni il decreto di lode sancito lo stesso giorno da papa Gregorio XVI.\nLa congregazione dei Figli di Maria Immacolata venne eretta l'11 agosto 1847 da monsignor Ferdinando Luchi, vicario capitolare di Brescia (la sede vescovile era vacante) e l'8 dicembre successivo i primi religiosi emisero la professione dei voti nelle mani del fondatore, dando pienamente inizio alla congregazione.\nQuesta si diffuse presto a Brescia e nel Veneto: le leggi sabaude del luglio 1866 soppressero l'istituto bresciano e ne confiscarono i beni; i religiosi veneti trasferirono la loro opera in Trentino, dove riuscirono a riorganizzare la congregazione e a reintrodurla anche in Lombardia.\nLa Santa Sede approv\u00f2 la congregazione il 24 settembre 1882 e le sue costituzioni nel 1897.\nAttivit\u00e0 e diffusione.\nI pavoniani svolgono un'attivit\u00e0 essenzialmente educativa, soprattutto a favore di ragazzi disadattati, dei tossicodipendenti, dei figli degli emigrati, degli audiolesi.\nSono presenti in Europa (Italia, Spagna), nelle Americhe (Brasile, Colombia, Messico) e in Eritrea; la sede generalizia \u00e8 a Roma.\nAlla fine del 2008 la congregazione contava 34 case e 208 religiosi, 107 dei quali sacerdoti."}
{"id": "289182", "revid": "23885", "url": "https://it.wikipedia.org/wiki?curid=289182", "title": "Pavoniani", "text": ""}
{"id": "289183", "revid": "2184448", "url": "https://it.wikipedia.org/wiki?curid=289183", "title": "Asunci\u00f3n", "text": "Asunci\u00f3n (in italiano \"Assunzione\"), ufficialmente La Muy Noble y Leal Ciudad de Nuestra Se\u00f1ora Santa Mar\u00eda de la Asunci\u00f3n (La Molto Nobile e Leale Citt\u00e0 di Nostra Signora Santa Maria dell'Assunzione), \u00e8 la capitale del Paraguay. Con abitanti ( agglomerato urbano), \u00e8 chiamata anche Distrito Capital (Distretto Capitale).\n\u00c8 il centro industriale e culturale del Paese, \u00e8 la sede del governo paraguaiano e il principale porto del Paraguay, con fabbriche di scarpe, tessili e di tabacco.\nLa sua area metropolitana, chiamata \"Gran Asunci\u00f3n\", comprende le citt\u00e0 di San Lorenzo, Fernando de la Mora, Lambar\u00e9, Luque, Mariano Roque Alonso, \u00d1emby e Villa Elisa.\nGeografia fisica.\nTerritorio.\nLa citt\u00e0 \u00e8 situata sulla sponda sinistra del fiume Paraguay (nei pressi della confluenza con il Pilcomayo), importante sia come via per il commercio fluviale che come attrazione turistica.\nIl clima di Asuncion \u00e8 subtropicale, caldo e umido per la maggior parte dell'anno, le precipitazioni sono minori durante l'inverno australe, da giugno a settembre. Sorge su sette colli, tra cui si annoverano: Cabara, Cerro Lambar\u00e9, Clavel, Tarum\u00e3, Cachinga e Tacumb\u00fa.\nClima.\nFonte\nStoria.\n\u00c8 una delle pi\u00f9 antiche citt\u00e0 del Sudamerica, essendo nota come \"Madre delle Citt\u00e0\". Proprio da Asunci\u00f3n partirono le spedizioni che portarono alla fondazione di importanti citt\u00e0 come Buenos Aires, Santa Cruz de la Sierra, Santa Fe, Corrientes e Villarrica. Il luogo dove sorge fu scoperto da Juan de Ayolas, ma la citt\u00e0, chiamata \"Nuestra Se\u00f1ora de la Asunci\u00f3n\", fu fondata il 15 agosto 1537 da Juan de Salazar e Gonzalo de Mendoza. Nel 1731 un'insurrezione popolare guidata da Jos\u00e9 de Antequera y Castro fu una delle prime ribellioni contro gli spagnoli. Durante la dittatura di Carlos Antonio L\u00f3pez e di suo figlio Francisco Solano la citt\u00e0 cambi\u00f2 volto. Molti edifici di epoca spagnola vennero abbattuti, furono innalzati palazzi neoclassici sulla falsariga di quelli parigini, si aprirono circa 400 scuole e vennero inaugurate le prime industrie e le prime ferrovie. Dopo la Guerra della triplice alleanza (1865-1870), Asunci\u00f3n fu occupata dalle truppe brasiliane fino al 1876. Dopo il conflitto la citt\u00e0, come tutta la nazione, pass\u00f2 tempi difficili, date le difficilissime condizioni socio-economiche del dopoguerra. Tuttavia a cavallo tra il XIX e il XX secolo Asunci\u00f3n risorse. Affluirono infatti in citt\u00e0 migliaia di immigrati dalle aree dell'Impero ottomano e dell'Europa e furono costruiti e ristrutturati interi quartieri. In epoca contemporanea occorre ricordare che la citt\u00e0 \u00e8 stata sede della firma del \"tratado del mercosur\" (1995) tra Uruguay, Paraguay, Argentina e Brasile, per la costituzione di un mercato unico economico nell'area. Il trattato, fortemente ispirato a quello istitutivo della C.E., prevede peraltro l'adozione di una moneta unica che prender\u00e0, presumibilmente, il nome di \"Guaran\u00ed\".\nIl 1\u00ba agosto 2004, nel corso di un incendio scoppiato all'interno di un supermercato nel \"barrio\" di Sant\u00edsima Trinidad, morirono 327 persone e oltre duecento rimasero ferite. Il 1\u00ba aprile 2017 gravi disordini sono scoppiati in citt\u00e0 a causa di un emendamento alla Costituzione approvato a favore della rielezione del presidente Horacio Cartes. Nel corso delle proteste il palazzo del Parlamento \u00e8 stato assaltato ed incendiato dai manifestanti, mentre un militante dell'opposizione \u00e8 stato ucciso dalla polizia.\nCultura.\nIstruzione.\nMusei.\nIn quanto capitale del Paraguay Asunci\u00f3n ospita numerosi musei e centri culturali dedicati non solo al patrimonio storico, folkloristico e artistico cittadino, ma dell'intera nazione. Tra le principali istituzioni museali si segnalano: il Museo nazionale di Belle Arti, il Museo del Cabildo, il Museo Etnogr\u00e1fico Dr. Andr\u00e9s Barbero, il Museo de la Estaci\u00f3n Central del Ferrocarril Carlos Antonio L\u00f3pez, il Museo del Hospital de Cl\u00ednicas, il Museo Hist\u00f3rico Nacional \"Gral. Bernardino Caballero\", il Museo de Historia Natural e Indigenista, il Museo de la Justicia, il Museo Jud\u00edo del Paraguay, il Museo de las Memorias, il Museo Militar del Ministerio de Defensa, il Museo de Numism\u00e1tica y de Joyas, il Museo de las Sillas - Musa, il Museo del Touring y Autom\u00f3vil Club Paraguayo, la Fondazione \"Fernando G\u00f3mez Scifo\" - Casa Museo \u00d1embo\u00b4e Renda, il Centro Culturale e Museo de Arte Sacro, il Centro Culturale di Spagna \"Juan de Salazar\", il Centro Culturale della Citt\u00e0 \"Manzana de la Rivera\", il Centro Culturalr Citibank, il Centro d'Arti Visive Museo del Barro, le Casas Bicentenario, Centro Astron\u00f3mico Bicentenario - Planetario \"Padre Buenaventura Su\u00e1rez\"\nInfrastrutture e trasporti.\nAereo.\nAsunci\u00f3n vanta il pi\u00f9 grande aeroporto paraguayano, l'Aeroporto Internazionale Silvio Pettirossi, unico internazionale insieme all'Aeroporto Internazionale Guaran\u00ed di Ciudad del Este. Esistono diversi voli quotidiani per Buenos Aires, La Paz, Washington e San Paolo del Brasile; meno frequenti quelli per Rio de Janeiro, Brasilia, Santiago del Cile. Esiste anche un volo diretto per Madrid, due volte la settimana. Per quanto riguarda i trasporti internazionali terrestri esistono molteplici imprese private che operano nel settore degli autobus. Molteplici i collegamenti quotidiani per San Paolo, Buenos Aires, Santiago del Cile, altre citt\u00e0 dell'Argentina, del Brasile e per le diverse citt\u00e0 paraguayane. Meno frequenti sono i collegamenti con la Bolivia, di cadenza settimanale. In termini assoluti l'unica linea ferroviaria porta a un paese vicino ad Asunci\u00f2n, Aregu\u00e1; nei pressi del lago Ypacara\u00ed, localit\u00e0 balnearia e turistica del paese.\nAutobus.\nAnche per quanto riguarda i trasporti cittadini, come anche per quelli internazionali, non esiste il trasporto su via ferrata. Per muoversi in citt\u00e0 ci sono gli autobus, che coprono molto bene il tessuto urbano, bench\u00e9 siano spesso pieni e sia sconsigliato viaggiarvi in orari non diurni. Il prezzo di una corsa singola \u00e8 di circa (40 centesimi di euro).\nIn alternativa esiste un efficiente sistema di radio-taxi; con molteplici fermate nelle zone centrali e periferiche, accessibile a un prezzo modesto. Il costo della chiamata \u00e8 di circa (70 centesimi di euro) e il costo per 100 metri di viaggio \u00e8 di all'incirca (equivalenti a 4-5 centesimi di euro). Molte le agenzie che affittano automobili, sia nelle vicinanze dell'aeroporto che nel centro della citt\u00e0.\nSport.\nCalcio.\nNei sobborgo di Luque si trova la sede della CONMEBOL, l'organismo di controllo, organizzazione ed amministrazione del calcio sudamericano. La citt\u00e0 \u00e8 sede di prestigiose societ\u00e0 sportive note principalmente per le sezioni calcistiche. Le due formazioni pi\u00f9 celebri e note sono il Club Olimpia, che vanta in bacheca il maggior numero di titoli nazionali vinti e la Coppa Intercontinentale del 1979, ed il Cerro Porte\u00f1o, squadra anche'essa pluricampione nazionale. Le due societ\u00e0 danno vita alla rivalit\u00e0 sportiva pi\u00f9 accesa e sentita del calcio paraguaiano. Le altre squadre che completano il panorama calcistico della capitale paraguaiana sono il Libertad, il Guaran\u00ed, il Sol de Am\u00e9rica e il Nacional. Il principale impianto sportivo cittadino \u00e8 lo stadio Defensores del Chaco, sede delle partite interne della nazionale paraguaiana di calcio e degli incontri di cartello, sia di campionato che internazionali, delle squadre della capitale.\nAltro sport largamente diffuso e praticato dai paraguayani e dagli Asunceni \u00e8 il \"futsal\" (calcio indoor) per il quale esistono molte strutture e molteplici sono pure le squadre di club presenti nella citt\u00e0."}
{"id": "289188", "revid": "120107758", "url": "https://it.wikipedia.org/wiki?curid=289188", "title": "Api (mitologia egizia)", "text": "Api \u00e8 una divinit\u00e0 egizia appartenente alla religione dell'antico Egitto, adorata a Menfi sotto forma di toro.\n V28-Aa5:p-E1 \nIl culto di Api \u00e8 attestato da Manetone fin dalla II dinastia e alcuni studiosi, anche sulla base della citazione di Claudio Eliano, ritengono che la divinit\u00e0 fosse adorata gi\u00e0 dalla I dinastia.\nFin dall'inizio Api fu venerato sotto forma di un toro, nero con macchie bianche, scelto in base a particolari forme delle macchie stesse, considerate segni sacri se raffiguranti una mezzaluna sul fianco e un triangolo bianco sulla fronte.\nL'antichit\u00e0 del culto \u00e8 provata anche dalla presenza di nomi teofori formati con Hep come Khenet-Hep, madre di Djoser.\nA Saqqara \u00e8 stato scoperto un complesso di corridoi sotterranei, detto \"Serapeum\" ove sono sepolti, dentro grandi sarcofagi, i tori Api.\nSpesso Api \u00e8 messo in relazione con l'altra divinit\u00e0 menfita, Ptah ed infatti uno degli epiteti pi\u00f9 frequenti \u00e8:\n\"Api vivente, araldo di Ptah, colui che fa salire la verit\u00e0 fino al dio dal bel viso.\""}
{"id": "289190", "revid": "767487", "url": "https://it.wikipedia.org/wiki?curid=289190", "title": "Pino I Ordelaffi", "text": "Nel 1306, Pino e Scarpetta presero insieme il castello di Bertinoro (presso Forl\u00ec), localit\u00e0 di cui Pino divenne signore fino al 1310.\nGi\u00e0 nel 1306, Pino I Ordelaffi, ormai signore di Bertinoro, fece costruire il palazzo che oggi \u00e8 il Palazzo Comunale della cittadina."}
{"id": "289192", "revid": "122899475", "url": "https://it.wikipedia.org/wiki?curid=289192", "title": "San Salvador", "text": "San Salvador \u00e8 la capitale e la citt\u00e0 pi\u00f9 grande dello stato di El Salvador, nonch\u00e9 capoluogo del Dipartimento di San Salvador.\nLa citt\u00e0 ha una popolazione di 1.223.472 abitanti (2007) e secondo una stima del 2011 la sua area metropolitana conta 3.237.868 abitanti, con una densit\u00e0 di popolazione di circa 7.500 abitanti per km\u00b2, in costante incremento.\n\u00c8 stata fondata nel XVI secolo ed \u00e8 stata la capitale della Federazione Centroamericana.\nLa citt\u00e0 ha un'estensione territoriale di 73\u00a0km quadrati ed \u00e8 tra le citt\u00e0 pi\u00f9 avanzate ed importanti a livello finanziario e commerciale dell'America Centrale.\nSan Salvador, cos\u00ec come il resto del paese ha utilizzato il dollaro americano USA come moneta di scambio a partire dal 2001 mentre la sua economia si basa soprattutto sul servizio e settore retail.\nUna citt\u00e0 ricca di storia spagnola, il suo centro storico contiene architettura di un genere che non si trova altrove in America Latina\nGeografia fisica.\nTerritorio.\nLa citt\u00e0 si trova 560 metri sopra il livello del mare, ed \u00e8 situata alle pendici del vulcano Quetzaltepec (o Vulcano di San Salvador). Il nome spagnolo della valle, \"El Valle de las Hamacas\" (valle delle amache), \u00e8 dovuto alla sua costante attivit\u00e0 sismica. Appena ad est della citt\u00e0 si trova il Lago Illopango, il pi\u00f9 grande lago vulcanico della nazione.\nClima.\nSan Salvador ha un clima tropicale umido e secco secondo la classificazione dei climi di K\u00f6ppen. San Salvador \u00e8 principalmente calda, i mesi pi\u00f9 freddi sono quelli da novembre a febbraio. La temperatura varia molto tra mezzogiorno e mezzanotte, a causa di variazioni dei livelli di umidit\u00e0. La temperatura pi\u00f9 alta mai registrata a San Salvador fu di 38,5\u00a0\u00b0C, la pi\u00f9 bassa di 8,2\u00a0\u00b0C. Il pi\u00f9 alto punto di rugiada misurato \u00e8 27\u00a0\u00b0C e quello pi\u00f9 basso a -10\u00a0\u00b0C. San Salvador ha due stagioni: piovosa e asciutta. La stagione secca va da novembre ad aprile, e quella delle piogge da maggio a ottobre.\nStoria.\nLe origini della citt\u00e0 possono essere ricondotte a prima della conquista spagnola. Vicino alla sede attuale di San Salvador si trova un agglomerato abitativo dove i gruppi di indios Pipil pare avessero stabilito la loro capitale, Cuscatl\u00e1n. Non si sa molto di questa citt\u00e0, da quando \u00e8 stata abbandonata dai suoi abitanti in uno sforzo per resistere alle armate spagnole.\nSotto gli ordini di Pedro de Alvarado, Gonzalo de Alvarado e Diego de Holguin fu ordinato di prendere possesso dell'insediamento oramai abbandonato e svilupparlo come villaggio coloniale. Diego de Holgu\u00edn divenne il primo sindaco di San Salvador, la cui fondazione ufficiale risale al 1\u00ba aprile 1525.\nPi\u00f9 tardi fu ricostruita, in altra posizione, ben due volte, nel 1528 e nel 1545. Originariamente edificata in quello che oggi \u00e8 il sito archeologico di Ciudad Vieja, a nord della citt\u00e0 odierna, venne in seguito traslata nella Valle de Las Hamacas (o Valle Acelhuate), chiamata cos\u00ec a causa dell'intensa attivit\u00e0 sismica che la caratterizza. Il nuovo sito costruttivo \u00e8 stato scelto per via del maggior spazio disponibile e della terra pi\u00f9 fertile, grazie all'allora incontaminato, e ora molto inquinato, fiume Acelhuate.\nMentre la popolazione del paese rimase relativamente esigua fino all'inizio del XX secolo, la citt\u00e0 crebbe molto rapidamente. Durante la presidenza del Dr. Rafael Zaldivar, nel gennaio del 1885, uomini d'affari e la famiglia del presidente stesso costruirono generosamente la Sara Zaldivar, un asilo per indigenti e anziani. La moglie del presidente, entusiasta del progetto, don\u00f2 i suoi beni alla Colonia Costa Rica a San Salvador.\nNel 1902 fu costruito il nuovo ospedale di San Salvador che venne chiamato Ospedale Rosales in onore del suo benefattore, il dottor Jos\u00e9 Rosales, un banchiere che don\u00f2 la sua fortuna in favore dell'ospedale e dell'orfanotrofio. L'ospedale venne avviato dal presidente Carlos Ezeta e finito durante la presidenza di Tomas Regalado.\nNel 1905 il presidente Pedro Jos\u00e9 Escal\u00f3n inizi\u00f2 la costruzione del Palazzo Nazionale che \u00e8 stato costruito grazie alle imposte derivanti dall'esportazione di caff\u00e8.\nNel 1911 furono costruiti il Monumento alla Libert\u00e0 a San Salvador e il Teatro Nacional, durante la presidenza del dottor Manuel Enrique Araujo.\nNel 1917 un terremoto danneggi\u00f2 la capitale durante la presidenza di Carlos Melendez.\nIl 4 dicembre 1931, dopo un colpo di Stato il presidente Arturo Araujo venne spodestato dai militari; come rifer\u00ec il \"Times\", i militari non ricevevano il loro stipendio da alcuni mesi e ci\u00f2 scaten\u00f2 la rivolta dei militari.\nVenne successivamente proclamato l'allora vicepresidente Maximiliano Hern\u00e1ndez Mart\u00ednez come presidente e Araujo and\u00f2 in esilio: il suo regime dur\u00f2 dal 2 dicembre 1931 al 6 maggio 1944.\nNel 1964, il Partito Democratico Cristiano (PDC) vinse le elezioni per la nomina a sindaco con l'ingegnere Jos\u00e9 Napoleon Duarte, che fu eletto liberamente perch\u00e9 il presidente Adalberto Rivera permise condizioni democratiche per i sindacati e le elezioni dell'Assemblea Nazionale.\nJos\u00e9 Napoleon Duarte fu sindaco di San Salvador dal 1964 al 1970; egli costru\u00ec il parco Pancho Lara nel quartiere di Vista Hermosa, rinnov\u00f2 il sistema di energia elettrica nella capitale e introdusse anche le scuole serali per adulti per aiutare a studiare molti adulti lavoratori, permettendo quindi la formazione di nuovi tecnici.\nNel 1969, dopo che la guerra in Honduras fin\u00ec e molti soldati tornarono al paese, ci fu una grande festa allo Stadio Nazionale per accogliere gli eroi nazionali: tale storia \u00e8 raccontata nella biografia di Jos\u00e9 Napoleon Duarte.\nBoulevard de los Heroes fu chiamata cos\u00ec in onore dei soldati salvadoregni che combatterono in Honduras.\nNel 1986, un forte terremoto distrusse molti edifici governativi nella capitale e in altre strutture importanti come il \"El Siglo\", una volta un grande magazzino ben noto all'interno della citt\u00e0; la capitale rimase per molto tempo ancora in rovina, fino alla fine del 1990, con molti bambini senzatetto che vivevano dentro le rovine, e che venivano chiamati \"\"Ni\u00f1os huelepega\" (bambini dipendenti dalla colla).\nEl Salvador celebr\u00f2 gli accordi di pace gioved\u00ec 16 gennaio 1992 (dopo la firma di tali accordi in Messico) che furono celebrati in TV come festa nazionale: ci furono folle che celebrarono questo evento speciale nel cuore di San Salvador in Plaza Gerardo Barrios e in Parco de la Libertad.\nEra l'inizio di una nuova tappa nella storia del paese dopo 22 anni di conflitto effettivo tra i rivoluzionari, gli squadroni della morte e l'esercito.\nA San Salvador ci sono le tombe di molti presidenti famosi: Matias Delgado e Manuel Jos\u00e9 Arce (sepolti alla chiesa de la Merced), Francisco Morazan e Gerardo Barrios (sepolti al cimitero de Los Ilustres), e Jos\u00e9 Napoleon Duarte (sepolto al Jardines del Recuerdo).\nSimboli della citt\u00e0.\nI simboli della citt\u00e0 sono lo stemma e la bandiera, oltre ad un inno particolare. Essi furono il risultato di un concorso lanciato nel 1943.\nLo stemma (disegnato dal pittore Jos\u00e9 Mej\u00eda Vides) presenta quattro quadranti: i due in alto a destra e il basso a sinistra portano il blu e bianco (che rappresenta i colori della bandiera nazionale), il quadrante in alto a sinistra presenta una collana di smeraldo, simbolo di Cuscl\u00e0tan, e il restante la campana della chiesa de La Merced.\nL'inno fu composto da Carlos Bustamante (testi) e Ciriaco de Jesus Wings (musica).\nMonumenti e luoghi d'interesse.\nSan Salvador \u00e8 ricca di edifici in stile europeo, tra cui il Palazzo Nazionale e la Cattedrale Metropolitana.\nPalacio Nacional.\nIl Palazzo Nazionale \u00e8 considerato uno degli edifici pi\u00f9 maestosi in El Salvador; l'idea di costruirlo venne al capitano generale Gerardo Barrios, uno dei presidenti pi\u00f9 popolari della storia del paese: i lavori iniziarono nel 1866, sotto la guida di Ildefonso Mar\u00edn e Jos\u00e9 Dolores Melara, e continuarono fino al suo completamento nel 1870.\nSfortunatamente per\u00f2 il 19 novembre 1889 un incendio lo ridusse in macerie; l'attuale palazzo fu progettato dall'ingegnere Jos\u00e9 Emilio Alcaine e costruito tra il 1905 e il 1911.\nIl progetto fin\u00ec sotto la guida di Jos\u00e9 Mar\u00eda Peralta Lagos: per costruirlo vennero utilizzati materiali di costruzione importati direttamente da Germania, Belgio, Italia e altri paesi.\nCatedral Metropolitana.\nLa Cattedrale Metropolitana del Santissimo Salvatore (\"Catedral Metropolitana de San Salvador\"), \u00e8 il luogo di culto principale della Chiesa Cattolica dell'arcidiocesi di San Salvador e la sede dell'arcivescovo di San Salvador; la chiesa fu visitata due volte da Papa Giovanni Paolo II, che disse che la cattedrale era \"intimamente alleata con le gioie e le speranze del popolo salvadoregno\"\".\nDurante le sue visite nel 1983 e 1996, il Papa preg\u00f2 anche davanti alla tomba di Mons. \u00d3scar Romero, martire cristiano, assassinato nel 1980.\nTeatro Nacional.\nIl Teatro Nacional de El Salvador \u00e8 il pi\u00f9 antico teatro dell'America centrale: la sua costruzione inizi\u00f2 nel 3 novembre 1911 ad opera dell'architetto francese Daniel Beylard, e inaugurato il 1\u00ba marzo 1917.\nLo stile e rinascimentale francese con tocchi moderni, e fu decorato successivamente dall'architetto italiano Lucio Capellaro: la sua sala principale \u00e8 considerata una delle pi\u00f9 belle ed eleganti in America Centrale.\nCentro Commerciale.\nL'Area metropolitana di San Salvador ha alcuni dei migliori centri commerciali e centri di stile di vita del Centro America come Multiplaza, Las Fuentes, La Gran Via, a Las Cascadas, Plaza Futura al World Trade Center San Salvador, El Paseo, Plaza Mundo, Plaza San Benito, Blasilea (pi\u00f9 conosciuto come Zona Rosa, una strada di San Salvador dove si trovano ristoranti all'aperto e negozi) e Plaza Merliot.\nGrattacieli.\nIn tutta l'America Centrale (escluso Panama) ci sono un totale di 23 edifici sopra i 65 metri di altezza: Di questi, 12 si trovano a San Salvador, 5 in Guatemala, 2 in Honduras, 2 in Nicaragua e 1 in Costa Rica.\nSociet\u00e0.\nEvoluzione demografica.\nIl 48% della popolazione di El Salvador risiede nella capitale: la citt\u00e0 conta 2,1 milioni di abitanti che ne fanno una delle citt\u00e0 pi\u00f9 densamente popolate in America Centrale.\nCirca l'87% della popolazione \u00e8 meticcia, l'1% sono indigeni, e il 12% sono di razza caucasica: circa il 57% della popolazione professa la religione cattolica, con un aumento costante negli ultimi anni della professione protestante.\nIl tasso di crescita della popolazione di San Salvador \u00e8 del 1,7%, mentre il 90,1% della popolazione \u00e8 alfabetizzata.\nCultura.\nIstruzione.\nSan Salvador \u00e8 sede del campus principale (la \"Ciudad Universitaria\") dell'Universit\u00e0 di El Salvador, la maggiore e pi\u00f9 antica universit\u00e0 del paese, fondata nel 1841.\nMusei.\nSan Salvador \u00e8 sede di molti musei tra cui i due pi\u00f9 grandi e pi\u00f9 popolari sono il MUNA (Museo Nacional de Antropologia de El Salvador David J. Guzm\u00e1n) e il Museo MARTE, un museo privato senza scopo di lucro, che ha iniziato le sue funzioni il 22 maggio 2003 con l'apertura della sua costruzione.\nCucina.\nLa cucina a San Salvador \u00e8 influenzata da molte culture diverse, come quella italiana, coreana, giapponese, thailandese, francese, cilena, americana, peruviana, messicana, spagnola, mediorientale, tedesca, cinese, argentina e altri: sono presenti negozi alimentari locali chiamati \"Pupuserias\" dove si possono acquistare le famose \"pupusas\" salvadoregne.\nEconomia.\nSan Salvador presenta molte industrie dedite alla produzione alimentare e all'artigianato, incluse ditte di costruzione, industrie farmaceutiche e chimiche, automobilistiche e industrie di elettrodomestici: tra tutte queste la pi\u00f9 importante \u00e8 il Grupo TACA, un consorzio multinazionale che comprende la compagnia aerea di bandiera di El Salvador, Costa Rica e di altri paesi dell'America centrale, e ha la sua sede proprio a San Salvador.\nValuta.\nDal 9 giugno 2021 approvata a gran maggioranza Bitcoin la criptovaluta regina e diventata la valuta ufficiale. Dal dicembre 1999, al netto delle riserve internazionali pari a $ 1,8 miliardi di dollari americani, il governo di El Salvador avvi\u00f2 un piano di integrazione monetaria successivo al 1\u00ba gennaio 2001, dove il dollaro divenne moneta ufficiale a fianco del col\u00f3n salvadoregno, con tutta la contabilit\u00e0 formale convertita in dollari USA:cos\u00ec facendo, il governo ha formalmente limitato la sua possibilit\u00e0 di attuare politiche di mercato aperto nell'ambito monetario e di influenzare le variabili di breve termine dell'economia.\nDal 2001, il colon \u00e8 ormai quasi soppiantato dall'uso del dollaro, anche se alcuni negozi continuano a mostrare i prezzi in entrambe le valute; anche se la popolazione ha sostenuto il cambio di valuta dal colon al dollaro i salari sono rimasti gli stessi.\nIl cambio con il dollaro introdusse per\u00f2 anche benefici, permettendo l'introduzione di tassi di interesse molto bassi, e quindi permettendo a molti salvadoregni l'accesso a crediti da parte delle banche per acquistare una casa o una macchina: tuttavia i settori politici della sinistra rimangono molto critici sopra il processo di dollarizzazione, che a loro dire favoriscono solo gli interessi delle aziende che operano nel settore finanziario.\nComunicazioni.\nSan Salvador \u00e8 sede di numerosi uffici di comunicazione, e l'intero stato vanta alcune delle pi\u00f9 alte percentuali di persone che possono accedere a internet, alla telefonia e alla telecomunicazione; le societ\u00e0 di comunicazione pi\u00f9 importanti in El Salvador sono Tigo, Claro-Telecom, Telefonica Movistar-, e Digicel.\nTutte queste societ\u00e0 forniscono reti 3G in El Salvador, TV via cavo, Internet e roaming internazionale. San Salvador \u00e8 anche la sede della televisione nazionale, che comprendono i canali 2, 4, 6-By TCS, 8-Agape, 10-Canal de El Salvador, 12 (controllata da TV Azteca), 15, 19-Nickelodeon, 21, 23-Star Channel, 27, 33 e 35-VTV, includendo anche un canale d'informazione cattolico e un canale di comunicazione del governo.\nSettore finanziario.\nSan Salvador \u00e8 la sede di banche come Citibank, Banco Agricola, Banco Promerica, Scotia Bank, Banco Pro-Credit, HSBC, Banca del Messico e Banco Azteca; contrariamente ad altre citt\u00e0, il cuore finanziario di San Salvador non si trova in centro ma in periferia, in particolare nei pressi del settore nord-occidentale della citt\u00e0.\nInfrastrutture e trasporti.\nAeroporti.\nIl primo aeroporto della citt\u00e0 \u00e8 stato l'aeroporto internazionale di Ilopango, ma nel gennaio 1980 fu sostituito dall'aeroporto internazionale di Comalapa.\nStrade.\nLa citt\u00e0 ha la pi\u00f9 grande rete di strade e autostrade del Centroamerica\nAmministrazione.\nSan Salvador, da disposizioni costituzionali, \u00e8 autonomo in materia economica, tecnica e amministrativa (art. 203), ed \u00e8 governata da un consiglio composto da un sindaco (eletto con voto libero e diretto ogni tre anni con possibilit\u00e0 di essere rieletto), un fiduciario e due o pi\u00f9 assessori il cui numero varia in proporzione alla popolazione; il sindaco per il periodo 2021-2021 \u00e8 Mario Dur\u00e1n.\nGemellaggi.\nSan Salvador \u00e8 gemellata con:\nSport.\nL'Estadio Cuscatl\u00e1n, con una capacit\u00e0 di oltre 53.000 posti, \u00e8 lo stadio pi\u00f9 grande e importante dell'America Centrale e dei Caraibi: fu costruito nel diritto primi anni 1980, prima dell'inizio della guerra civile e questo evento rallent\u00f2 la sua modernizzazione per ben 12 anni.\nLa squadra di calcio pi\u00f9 popolare \u00e8 l'Alianza F\u00fatbol Club, famosa per le sue partite casalinghe in questo stadio e a livello sovranazionale per la vittoria del campionato CONCACAF 1967; il loro soprannome \u00e8 \"Los Albos Pachidermos\".\nCuriosit\u00e0.\nLa citt\u00e0 di San Salvador \u00e8 dedicata a Ges\u00f9 Cristo. Anche lo Stato di cui fa parte, El Salvador, \u00e8 dedicato a Ges\u00f9, anzi, per essere pi\u00f9 precisi, \u00e8 l'unico Stato al mondo il cui nome si riferisce alla persona di Ges\u00f9 (il Salvatore)."}
{"id": "289195", "revid": "1393243", "url": "https://it.wikipedia.org/wiki?curid=289195", "title": "Situation comedy", "text": "La situation comedy, o sitcom, \u00e8 un genere di commedia nata per la radio, ma successivamente rappresentata soprattutto da serie televisive. \u00c8 caratterizzata dall'uso di una singola ambientazione (o un insieme ristretto di ambientazioni), per esempio una casa, un appartamento, un ufficio, una scuola.\nStoria.\nDurante gli anni venti del Novecento vennero prodotte alcune trasmissioni radiofoniche che possono rientrare nel genere della sitcom; \"Sam and Henry\", trasmessa dalla radio WGN di Chicago nel 1926, potrebbe essere considerata la prima sitcom della storia.\nSin dagli inizi delle trasmissioni televisive, le sitcom furono parte dei palinsesti televisivi: nel Regno Unito la BBC produsse \"Pinwright's Progress\" e, negli USA, sul canale DuMont venne trasmesso da novembre 1947 la serie \"Mary Kay and Johnny\".\nSecondo il dizionario \"Merriam-Webster Collegiate Dictionary\", il termine \"sitcom\" fu coniato nel 1951 e applicato per la prima volta alla trasmissione \"I Love Lucy\" (\"Lucy ed io\" nella versione italiana), con Lucille Ball, trasmessa dalla CBS fra il 1951 e il 1957.\nIn Italia la prima situation comedy della storia fu Diego 100% del 1985.\nCaratteristiche.\nLe sitcom utilizzano una sola ambientazione o poche ambientazioni alternative, generalmente al chiuso (un appartamento, un ufficio, un locale pubblico, una scuola e cos\u00ec via). \u00c8 anche frequente l'uso di un insieme fissato di punti di ripresa; una variante estrema moderna, esemplificata dalla trasmissione \"Camera Caf\u00e9\", usa \"un singolo punto di ripresa\" fisso.\nNella maggior parte dei casi, le sitcom sono basate sulla rappresentazione dell'interazione emotiva e sociale di un ristretto numero di personaggi immersi in un ambiente familiare e sostanzialmente ordinario, in cui lo spettatore pu\u00f2 facilmente immedesimarsi. Se questo \u00e8 evidente per le serie televisive che raccontano episodi di vita quotidiana di famiglie relativamente comuni (per esempio \"La famiglia Bradford\" o \"Il mio amico Arnold\") lo stesso vale in effetti anche per sitcom come \"Alf\", \"Mork &amp; Mindy\", \"Vita da strega\" o il pi\u00f9 recente \"Una famiglia del terzo tipo\", in cui elementi decisamente straordinari (siano essi alieni, streghe o supereroi) sono usati principalmente come pretesti per trattare temi di vita quotidiana da prospettive insolite e come fonte di spunti per \"gag\". Una caratteristica comune delle sitcom statunitensi \u00e8 la presenza delle risate registrate a scandire i tempi comici, con rare eccezioni come nel caso di \"The Office\", sia nella versione originale britannica che nel remake statunitense.\nNelle sitcom tradizionali gli episodi sono sostanzialmente indipendenti (o \"stand-alone\"), ovvero i personaggi e le relazioni fra di essi sono statici, e gli eventi di ogni episodio si risolvono nell'episodio stesso, ripristinando lo \"status quo\". Gli avvenimenti degli episodi precedenti sono menzionati solo raramente. Di questo schema si pu\u00f2 leggere una parodia nella serie di cartoni animati dei \"Simpson\", in cui Montgomery Burns, pur interagendo in modi talvolta drammatici con Homer, in ogni nuovo episodio dimostra di non ricordare nulla del suo dipendente. Analoga ironia si pu\u00f2 vedere nella formula delle \"ripetute morti\" di Kenny McCormick, della serie \"South Park\", che viene ucciso in (quasi) tutte le puntate. Le sitcom moderne tendono ad abbandonare la rigidit\u00e0 di questo schema e, pur proponendo in ogni episodio eventi che si \"risolvono\", mostrano anche, su tempi pi\u00f9 lunghi, l'evolversi di personaggi e situazioni (esempi in questo senso sono \"Friends\", \"How I Met Your Mother\", \"Frasier,\" \"Will &amp; Grace e The Big Bang Theory\"). In questo caso, un espediente molto usato \u00e8 quello del \"cliffhanger\": un episodio conclusivo di una stagione in cui ha luogo un radicale cambiamento che fornisce il punto di partenza per l'ambientazione, in parte o del tutto nuova, della stagione successiva (tecnica molto utilizzata anche dalle \"soap opera\")."}
{"id": "289196", "revid": "287204", "url": "https://it.wikipedia.org/wiki?curid=289196", "title": "Bepi Vigna", "text": "Biografia.\nLaureato in giurisprudenza con una tesi sulla pubblicit\u00e0 commerciale, ha esercitato per oltre un lustro la professione di avvocato. Appassionato di cinema e fumetti, nel 1982 ha fondato a Cagliari il gruppo \"Bande Dessin\u00e9e,\" del quale facevano parte anche Antonio Serra e Michele Medda. I tre hanno iniziato a scrivere insieme sceneggiature per Sergio Bonelli Editore e, nel 1989, hanno proposto una nuova serie: \"Nathan Never\", pubblicata mensilmente a partire dal giugno del 1991. Qualche anno dopo hanno dato vita anche a \"Legs Weaver\", una serie uscita in edicola fino al novembre 2005. Attualmente \"Nathan Never\" \u00e8 uno dei fumetti pi\u00f9 popolari in Italia, ed \u00e8 pubblicato anche in molti paesi stranieri.\nNel 1990 L'Unione sarda ha pubblicato il libro \"Luoghi ed esseri fantastici della Sardegna\", scritto a quattro mani con Giampiera Caprolu.\nNel 1993 Vigna ha fondato a Cagliari una \"Scuola di Fumetto\", la prima in Sardegna, che opera nell'ambito del \"Centro Internazionale del Fumetto\", da lui diretto. Oltre alle storie a fumetti ha pubblicato numerosi saggi sui \"comics\", sul cinema e sulle tradizioni popolari, racconti e romanzi (\"L'estate dei dischi volanti,\" nel 1997, \"La pietra antica\", nel 1999, \"Niccolai in Mondovisione\", nel 2006, \"Si \u00e8 fatto tardi\", nel 2008). Sin da ragazzo sviluppa la passione per il giornalismo, collaborando come critico per numerose testate periodiche ed emittenti televisive sarde e in pubblicit\u00e0. Inarrestabile nel lavoro e nella sperimentazione, nel 2006 \u00e8 direttore della rivista \"Backgroi\u00f9und\" (rivista sarda del fumetto e dell'illustrazione) e della rivista di cinema \"Teorema\". \u00c8 stato un pioniere dell'editoria a fumetti nel web, ha realizzato co-fondando la casa editrice per fumetti online Hybris Comics. In campo cinematografico ha diretto diversi cortometraggi e documentari, alcuni premiati in vari festival. \u00c8 sposato con l'avvocato Olivia Olla, alla quale \u00e8 ispirato il personaggio dell'avvocato \"Olivia Olling\", che appare nelle avventure di Nathan Never."}
{"id": "289198", "revid": "1543377", "url": "https://it.wikipedia.org/wiki?curid=289198", "title": "Medicina Democratica", "text": "Medicina Democratica \u00e8 un movimento nato alla fine degli anni sessanta e fondato nel 1972 da Giulio Alfredo Maccacaro, che si \u00e8 formalizzato nel primo congresso nazionale (Bologna 15/16 maggio 1976), divenuto cooperativa a r.l. nel 1978 a Milano (editrice della rivista omonima il cui numero 0 \u00e8 uscito nel 1977), e infine associazione ONLUS a Milano nel 2003.\nStoria di Medicina Democratica.\nAll'inizio del 1970 era maturata, nei fatti, una singolare rivolta \"contro quelle statiche e sonnolenti interpretazioni dell'articolo 32, 1\u00b0 co. Cost., risolventesi, tutt'al pi\u00f9, in classificazioni o in astratte categorie concettuali\".\nL'articolo 9 dello Statuto dei Diritti delle Lavoratrici e dei Lavoratori \"proiettava in una dimensione collettiva, pi\u00f9 articolata, e soprattutto credibile, quel diritto all'integrit\u00e0 psicofisica e morale, gi\u00e0 previsto a livello individuale, nell'articolo 2087 del Codice Civile\" (peraltro inapplicato nella sua dimensione prevenzionale).\nNei luoghi di lavoro, molti avevano capito che il diritto alla salute, delineato nell'ontologia costituzionale, precedeva e non seguiva l'organizzazione dell'impresa. L'impresa, nel postulato costituzionale, doveva organizzarsi sulla salute, non sulla sofferenza di chi lavora.\nUn modello: il Centro per la Salute Giulio Alfredo Maccacaro.\nL'atto costitutivo di Medicina Democratica risale ai primi anni settanta, mentre il suo Primo Congresso nazionale si \u00e8 tenuto a Bologna nei giorni 15 e 16 maggio 1976, preceduto da un pre-convegno tenutosi a Milano nel 1975.\nNon si pens\u00f2 e non ci si pose l'obiettivo n\u00e9 di fondare una corporazione n\u00e9 di ripetere una rappresentanza sindacale, ma si volle dar corpo e vita a un'aggregazione spontanea e autonoma di gruppi di operai/e e di popolazione autoorganizzata sul territorio, assieme a tecnici, ricercatori e intellettuali, sul modello del Centro per la Salute Giulio A. Maccacaro, costituito da lavoratori e lavoratrici chimici della Montedison di Castellanza (VA) e di altre fabbriche dei diversi settori merceologici, uniti nel rifiuto di scambiare i livelli di rischio con gli aumenti salariali.\nIl Centro per la Salute Giulio Alfredo Maccacaro gi\u00e0 allora si proponeva di sviluppare metodologie di intervento in fabbrica sui temi della salute, della sicurezza e dell'ambiente, gi\u00e0 sperimentate in anni di lavoro, nei molteplici campi della prevenzione dei rischi e delle nocivit\u00e0, della bonifica dei cicli produttivi e dell'ambiente inquinato all'interno come all'esterno dei luoghi di lavoro, con la partecipazione di migliaia di lavoratrici e di lavoratori appartenenti alle piccole, medie e grandi fabbriche italiane nonch\u00e9 a settori dei servizi, dalle banche agli ospedali.\nMetodologie fondate sui principi:\nAnaloghi gruppi si erano costituiti in numerosi centri industriali come, per esempio, quelli di Aosta, Bari, Biella, Brindisi, Bologna, Firenze, Foligno, Genova, Lecce, Lecco, Massa Carrara, Milano, Napoli, Novara-Pallanza Verbania, Nuoro, Padova, Palermo, Pavia, Perugia, Portici, Pinerolo, Reggio Emilia, Roma, Salerno, Savona, Torino, Varese, Venezia.\nLa lotta per la salute.\nPer la prima volta, per quanto \u00e8 dato sapere, si afferm\u00f2 e si volle rivendicare la \"centralit\u00e0 della lotta per la salute\" nei luoghi stessi dove si realizzavano insieme e in massimo grado \"\u00abla concentrazione della nocivit\u00e0 e la spoliazione di questo bene primario, quale estremo e preciso portato di una scienza lungamente votatasi alla organizzazione 'scientifica' del lavoro\u00bb\".\nNei luoghi stessi dove la \"lotta collettiva per la salute, investiva il modo della produzione e lo contestava proprio sul punto nodale della sua falsa e deviata razionalit\u00e0\" (Giulio A. Maccacaro, Relazione introduttiva al Primo Congresso nazionale di fondazione di Medicina Democratica - Movimento di Lotta per la Salute: vedi ).\nUna lotta collettiva per la salute, la sicurezza, l'ambiente salubre, i diritti umani che contestava alla radice non solo come produrre ma anche cosa, per chi e dove produrre.\nDa questo impegno si forma e con queste finalit\u00e0 si muove e opera Medicina Democratica fin dagli anni '70 affermando la positiva sussistenza di un diritto soggettivo perfetto (alla salute), che non poteva rientrare nel sinallagma contrattuale: la garanzia della salubrit\u00e0 dell'ambiente essendo un presupposto collocato all'esterno di ogni singolo rapporto di lavoro.\nDiritto non negoziabile e, in tal senso, generatore di un \"diritto intersoggettivo\", per adoperare i termini usati da alcuni giuristi (Montuschi, sempre nel Commentario citato, e la rivista Quale Giustizia, nei fascicoli 21/22 e 27/28, La Nuova Italia, 1974).\nLe finalit\u00e0.\nAl Congresso di Bologna, Medicina Democratica traccia dunque le linee culturali e scientifiche ancor prima che politiche del suo programma:\nLe azioni positive.\nSui principi fondamentali sopra ricordati, Medicina Democratica ha sviluppato e prodotto documenti, iniziative e proposte in tutti gli ambiti della salute.\nIn effetti, fin dall'inizio l'azione del suo principale fondatore il prof. Giulio Maccacaro che ebbe il merito, fra quelli scientifici a lui attribuiti, di avere portato fra i primi l'epidemiologia in Italia, oltre che di avere definito saldi principi sulla sperimentazione clinica (per l'uomo e con l'uomo e non sull'uomo), di avere stabilito quali dovevano essere i diritti del malato ed in particolare del bambino malato, fino ad andare a spaziare nella formazione del medico e nella costruzione della Riforma sanitaria e della Casa della Salute (si vedano gli scritti di Giulio A. Maccacaro in una raccolta edita da Feltrinelli, non pi\u00f9 sul mercato: \"Per una Medicina da rinnovare\").\nDel resto la figura di Giulio Maccacaro spazi\u00f2 nel campo della medicina e della sanit\u00e0, quanto quella di Franco Basaglia nella salute mentale. Sulla base dei principi maturati dalle lotte operaie e dalla scienza di Giulio Maccacaro, Medicina Democratica elabor\u00f2 una proposta di legge di Riforma Sanitaria che venne presentata nel 1977 dall'on. Gorla e successivamente contribu\u00ec alla stesura di un'ulteriore proposta insieme all'Associazione Esposti Amianto (AEA) per la messa al bando dell'amianto, presentata un anno prima della promulgazione della legge del 1992 dall'on. Bianca Guidetti Serra.\nDel resto, la stessa AEA (ora AIEA - associazione italiana degli esposti all'amianto) fu fondata da Medicina Democratica a Casale Monferrato nel 1989 con sede a Milano nella stessa sede. Non solo, ma Medicina Democratica contribu\u00ec alla nascita della associazione lombarda- \"Senza Limiti (coordinamento interassociativo per la cura e riabilitazione degli anziani cronici non autosufficienti)\", nonch\u00e9 dell'associazione per la realizzazione delle Unit\u00e0 Spinali Unipolari. Per finire, collabor\u00f2 alla fondazione del Forum per la difesa della salute di Milano e Lombardia.\nLe pubblicazioni.\nDal 1977 l'associazione documenta la sua attivit\u00e0 sulla omonima.\nLe azioni processuali.\nMedicina Democratica \u00e8 impegnata in molti processi per affermare il diritto alla salute dei lavoratori colpiti da malattie e morte a seguito delle esposizioni a sostanze cancerogene. Come nel processo contro l'ex Enichem di Manfredonia e nel processo pi\u00f9 grande e pi\u00f9 importante (quello contro ex Montedison ed ex Enichem di Marghera)\nSi \u00e8 costituita come parte civile nei processi ThyssenKrupp e Eternit a Torino , Clinica Santa Rita a Milano e strage di Viareggio a Lucca"}
{"id": "289200", "revid": "466539", "url": "https://it.wikipedia.org/wiki?curid=289200", "title": "Karl Schwarzschild", "text": "Leg\u00f2 il proprio nome all'astrofisica moderna: dalla spettroscopia alla teoria dell'evoluzione stellare, effettuando diversi studi su modelli teorici di atmosfere stellari grazie alla scoperta dell'effetto fotografico che porta il suo nome (\"effetto Schwarzschild\") e che consiste nella perdita di sensibilit\u00e0 delle emulsioni fotografiche sensibili in condizioni di bassa luminosit\u00e0 o di tempi di posa molto lunghi.\nBiografia.\nKarl Schwarzschild nacque il 9 ottobre 1873 a Francoforte sul Meno da un'agiata famiglia ebraica. Fu il fratello maggiore del pittore Alfred Schwarzschild. A scuola dimostr\u00f2 un'eccezionale abilit\u00e0 per la matematica e le scienze correlate (fisica e chimica in primo luogo). Qui inizi\u00f2 ad appassionarsi all'astronomia che continu\u00f2 poi a studiare alle scuole superiori.\nNel 1889-1890, adolescente, pubblic\u00f2 i primi lavori sulla rivista Astronomische Nachrichten: due articoli sulla determinazione delle orbite di stelle doppie. Nel 1896 ottenne il dottorato di ricerca in astronomia all'universit\u00e0 di Monaco di Baviera con la massima votazione possibile, \"summa cum laude\". L'anno successivo, nel 1897, fu assunto come assistente all'osservatorio Kuffner, alla periferia di Vienna. Durante il periodo viennese pubblic\u00f2 articoli sulla spettroscopia delle atmosfere stellari e sulla determinazione della magnitudine stellare.\nNel 1900 torn\u00f2 a Monaco di Baviera. Pubblic\u00f2 un articolo sul fenomeno della repulsione della coda delle comete da parte del Sole durante l'avvicinamento alla nostra stella, in previsione del passaggio, nel 1910, della Cometa di Halley. Nel 1901 divenne direttore dell'osservatorio astronomico di Gottinga. Grande amico di David Hilbert e di Hermann Minkowski, amici che si stimavano reciprocamente, partecip\u00f2 al progetto, ispirato da Hilbert, di matematizzazione della fisica, progetto al quale successivamente si aggreg\u00f2 anche Minkowski, il quale, dopo la pubblicazione nel 1905 della teoria di Einstein sulla Relativit\u00e0, fu stimolato da Hilbert e da Schwarzschild ad indagare la struttura stessa della Relativit\u00e0.\nNel biennio 1907-1908 scopr\u00ec l'effetto Schwarzschild, su cui si basano oggi i moderni metodi per fotografare le stelle pi\u00f9 distanti. Questo preciso metodo fotometrico, basato su una scala cromatica, l'indice di colore di Schwarzschild, divent\u00f2 indispensabile per classificare le stelle con un metodo quantitativo. Lo scienziato non richiese il brevetto sul metodo appena scoperto, che trov\u00f2, quindi, ampia diffusione a livello mondiale. Nel 1909 Schwarzschild ottenne il prestigioso incarico di direttore dell'osservatorio astrofisico di Potsdam, non lontano dalla capitale Berlino, incarico che mantenne fino alla morte, nel 1916.\nNel lustro 1911-1916, indipendentemente da Arnold Sommerfeld, teorizz\u00f2 le regole generali di quantizzazione, teorizz\u00f2 la fisica degli spettri atomici contemporaneamente a Niels Bohr e trov\u00f2 una soluzione esatta delle equazioni di campo di Einstein, il cui articolo sulla relativit\u00e0 generale ebbe modo di leggere nel 1915, mentre si trovava al fronte, mantenendosi a stretto contatto con la Scuola di Hilbert a Gottinga. Pur ignorando (come tutti gli scienziati dell'epoca) la vera natura dell'energia stellare, Schwarzschild inizi\u00f2 a studiarne i meccanismi di produzione e di trasporto energetico: concluse che le stelle non possono generare calore e luce tramite semplici reazioni chimiche, poich\u00e9 esaurirebbero il loro combustibile in qualche decina di migliaia di anni: si sapeva da tempo che la vita di una stella come il Sole, una stella nana, \u00e8 di circa 10 miliardi d'anni. Preconizz\u00f2, cos\u00ec, tutta la moderna teoria dell'evoluzione stellare (successivamente enunciata da Eddington nel decennio 1920-1930) esponendo il principio dell'equilibrio radiativo.\nDurante questo periodo, dedicandosi alla risoluzione delle equazioni relativistiche di campo scoperte da Einstein, per primo ipotizz\u00f2 quella che adesso costituisce la frontiera estrema della fisica: la possibilit\u00e0 di comprimere totalmente la materia entro un raggio sferico limitato da un fattore superiore a 1014, prevedendo in tal modo la possibile esistenza, all'epoca un'ipotesi fantastica, dei buchi neri, e scoprendo la formula che ne definisce le propriet\u00e0, cio\u00e8 la cattura gravitazionale al loro interno di tutte le radiazioni elettromagnetiche incidenti.\nPubblic\u00f2 e divulg\u00f2 le conclusioni dei suoi studi nella corrispondenza intrattenuta dal fronte con Einstein; il 15 novembre 1915 Albert Einstein scopr\u00ec le equazioni di campo della relativit\u00e0 generale, poi stampate sul numero di novembre degli Atti dell'accademia delle scienze prussiana. Allora Schwarzschild rese note le sue soluzioni inviando ad Einstein, il 16 gennaio 1916, un primo articolo nel quale presentava la prima soluzione esatta di quelle equazioni.\nNel settembre 1914, iniziata da un mese la prima guerra mondiale, si arruol\u00f2 volontario e fu spedito nelle retrovie del fronte occidentale, nel Belgio occupato, dove diresse una stazione meteorologica. Successivamente, nel 1915, fu trasferito sul fronte orientale russo come tenente di artiglieria con l'incarico di eseguire calcoli balistici e dove scopr\u00ec le prime soluzioni esatte delle equazioni di campo einsteiniane. L\u00ec contrasse il pemfigo, una malattia autoimmune della pelle; gravemente malato e diventato invalido, torn\u00f2 dal fronte russo nel marzo del 1916, morendo a Potsdam alcuni mesi dopo.\nAnche suo figlio Martin Schwarzschild \u00e8 stato un famoso astronomo.\nOpere.\nI suoi studi di astrofisica teorica apportarono contributi fondamentali alla teoria della relativit\u00e0 generale del contemporaneo Albert Einstein: Schwarzschild riusc\u00ec a scegliere condizioni di approssimazioni tali che gli permisero di risolvere le equazioni di campo einsteiniane in maniera esatta, laddove Einstein medesimo aveva sostenuto che sarebbe stato difficile trovare soluzioni analitiche, meravigliandosi e complimentandosi con il collega per la fortunata scelta. \nCome conseguenza delle sue soluzioni, nel 1938 Robert Oppenheimer e Lev Landau trattarono la prima teorizzazione dell'implosione della massa stellare, prima parziale (stella di neutroni), poi totale, nella quale la stella, crollando sotto il proprio peso, si riduce fino alle dimensioni puntiformi delle \"singolarit\u00e0 gravitazionali\", entit\u00e0 che si trovano al limite delle possibilit\u00e0 descrittive della relativit\u00e0 e della meccanica quantistica (concetto di \"buco nero\"). \nSchwarzschild afferm\u00f2 la realt\u00e0 fisica della singolarit\u00e0 gravitazionale, che port\u00f2 in tempi successivi alla convinzione dell'esistenza dei buchi neri, ma ammise che questi \"mostri siderali\" potevano essere frutto di modelli matematici e quindi avrebbero potuto anche non esistere nella realt\u00e0. In effetti egli stesso si accorse che nella sua soluzione esistevano due tipi di singolarit\u00e0: una effettivamente fisica, ineliminabile, l'altra eliminabile tramite un cambio di coordinate di riferimento. Oggi l'esistenza dei buchi neri \u00e8 ampiamente accettata in astrofisica e resa evidente dalle osservazioni, come la fotografia dell'orizzonte degli eventi del buco nero supermassiccio al centro della galassia Virgo A, ottenuta nel 2019 grazie ai radiotelescopi dell'Event Horizon Telescope.\nRiconoscimenti.\nGli \u00e8 stato dedicato un cratere di 212\u00a0km di diametro sulla Luna.\nIl suo nome \u00e8 stato dato a una medaglia che viene assegnata ad astronomi e astrofisici, la Medaglia Karl Schwarzschild."}
{"id": "289204", "revid": "554814", "url": "https://it.wikipedia.org/wiki?curid=289204", "title": "Palomar (romanzo)", "text": "Palomar \u00e8 un romanzo di Italo Calvino pubblicato per la prima volta nel 1983.\nStruttura e riassunto.\nParatesto.\nCalvino dava molta importanza alla zona paratestuale dei suoi libri come di quelli degli altri. Il titolo \"Palomar\" \u00e8 una scelta ponderata, onde evitare ogni tipo di distorsione nelle traduzioni.&lt;br&gt;\nLa parola in spagnolo significa \"colombaia\", anche se per esplicita affermazione dell'autore ci\u00f2 non ha nulla a che vedere col libro. Il legame infatti va cercato sicuramente con l'osservatorio astronomico statunitense ma anche in un'associazione mentale con la parola \"palombaro\": Palomar \"\u00e8 come un palombaro che s'immerge nella superficie\".&lt;br&gt;\nAnche l'immagine in copertina della prima edizione \u00e8 stata scelta da Calvino. Si tratta del \"Disegnatore della donna coricata\" di Albrecht D\u00fcrer, il cui legame col protagonista \u00e8 chiaro: entrambi cercano, procedendo per parti, di raggiungere una rappresentazione della realt\u00e0 il pi\u00f9 possibile fedele.\nAlla fine del volume, prima dell'indice, l'autore pone una nota esplicativa, una specie di ricetta di cui si \u00e8 servito per accostare i vari testi che risultano cos\u00ec allineati secondo uno schema di proporzioni. Essa ci spiega il senso dei numeri accostati ai capitoli e agli intertitoli nell'indice.\nLe cifre 1, 2, 3, che numerano i titoli dell'indice, siano esse in prima, seconda o terza posizione, non hanno solo un valore ordinale ma corrispondono a tre aree tematiche, a tre tipi di esperienze e di interrogazione che, proporzionati in varia misura, sono presenti in ogni parte del libro.\nGli 1 corrispondono generalmente a un'esperienza visiva, che ha quasi sempre per oggetto forme della natura: il testo tende a configurarsi come una descrizione.\nNei 2 sono presenti elementi antropologici, culturali in senso lato, e l'esperienza coinvolge, oltre ai dati visivi, anche il linguaggio, i significati, i simboli. Il testo tende a svilupparsi in un racconto.\nI 3 rendono conto di esperienze di tipo pi\u00f9 speculativo, riguardanti il cosmo, il tempo, l'infinito, i rapporti tra l'io e il mondo, le dimensioni della mente. Dall'ambito della descrizione e del racconto si passa a quello della meditazione.\nL'indice ripartisce queste proporzioni secondo un modello combinatorio estremamente regolare e compiuto. Tale ricetta risponde innanzitutto al piacere dell'autore per il gioco matematico. Che di fatto i testi riescano a seguire con giudizio queste regole di contenuto \u00e8 tutto da dimostrare, basti pensare a come il testo indicizzato 1.1.1 (\"Lettura di un'onda\"), cio\u00e8 quello che pi\u00f9 di tutti dovrebbe essere strettamente limitato all'esperienza visiva, comporti invece gi\u00e0 riflessioni estreme su questioni speculative come quella sul concetto d'infinita complessit\u00e0 della realt\u00e0.\nI 27 testi sono divisi secondo una disposizione matematica di 3 elementi a 3 a 3.\nTrama.\n\"Palomar\", dapprima in vacanza, poi in citt\u00e0 ed infine immerso nei suoi silenzi, conduce per mano il lettore illustrandogli un nuovo metodo di approccio al mondo.&lt;br&gt;\nInfluenzato certamente dalla poetica osservativa di Francis Ponge, Calvino d\u00e0 a Palomar non la capacit\u00e0 di guardare, bens\u00ec la voglia di farlo. Ed \u00e8 attraverso le sue osservazioni forzate fino al pi\u00f9 piccolo particolare che Calvino conduce il lettore verso aspetti diversi dell'esistenza: dalla pi\u00f9 banale delle cose, come il riflesso del sole sul mare, sino ai pi\u00f9 affascinanti misteri quali le iscrizioni tolteche a Tula in Messico...\nPalomar ha una moglie ed una figlia girovaga per il mondo, non ha molta familiarit\u00e0 con la specie umana, non sembra avere molti conoscenti e ha il vizio di non parlare; \u00e8 insomma, un taciturno e un solitario, pi\u00f9 portato alla riflessione che allo scambio.\nTemi.\nSilenzio e parola.\nRinchiuso nel suo involucro, Palomar si avvicina in modo enigmatico alla figura di Agilulfo, il cavaliere inesistente. Palomar cos\u00ec sembra non possedere un corpo, non si ha una sua descrizione precisa, sembra essere fatto di solo pensiero. Agilulfo infatti d\u00e0 forma alla sua armatura nella quale vi \u00e8 solo spirito, uno spirito impeccabile e perfezionista che spesso si scontra con le idee degli altri personaggi corporei.\nQuesto tema dello scontro con la gente \u00e8 centrale anche in tutto \"Palomar\", dove il protagonista vive nel suo mondo e non riesce a far partecipare nessun altro dei suoi pensieri. Quando ci prova, i risultati sono quantomeno disastrosi: sia quando prova a comunicare i propri pensieri ad un gorilla albino; sia quando davanti ad un monumento zen non gli riesce di ottenere quell'elevazione spirituale che sarebbe auspicabile, perch\u00e9 continuamente sballottato dalla massa \"troppo corporea\" della folla; o ancora quando, convinto di aver raggiunto l'armonia con l'universo, s'immagina di poter migliorare tutte le sue relazioni umane, mentre al contrario ogni tipo di contatto con un uomo gli procura ansia.\nSi crea in questo senso il distacco dalla societ\u00e0. Gli scambi di Palomar con i suoi simili sono rari e, quando ci sono, sono pi\u00f9 che veri e propri scambi comunicativi, dei borbottii da balbuziente ai limiti della crisi del linguaggio alla Ionesco.&lt;br&gt;\nNe \"Il fischio del merlo\", Palomar comunica praticamente per monosillabi con sua moglie: i due stanno osservando dei merli, o piuttosto Palomar \"osserva\" il loro fischiare; \u00e8 in queste pagine che prende forma il tema del linguaggio come sistema di segni.&lt;br&gt;\nIl parlare umano \u00e8 paragonato al fischiare dei merli, il significato \u00e8 insomma, ridotto alla cellula essenzialmente fonetica del significante, di modo che il significato assume pari valore del silenzio: suono e non-suono, detto e non-detto. In ogni attivit\u00e0 comunicativa la preponderanza del messaggio pu\u00f2 venire allora sia dai significanti (siano essi contenitori di significato o meno), sia dal non detto: \"il problema \u00e8 capirsi\". Si giustifica cos\u00ec la taciturnit\u00e0 di Palomar e al contempo, la sua difficolt\u00e0 nell'espressione orale, difficolt\u00e0 che abbiamo gi\u00e0 incontrata in \"Del mordersi la lingua\":\n\u00abdevo pensare non solo a quel che sto per dire o non dire, ma a tutto ci\u00f2 che se io dico o non dico sar\u00e0 detto o non detto da me o dagli altri\u00bb.\nAnti-antropocentrismo.\nPalomar \u00e8 bersagliato dal mondo esterno, \u00e8 continuamente stimolato dalla natura. Non sono i problemi legati alla psicologia che lo interessano, non \u00e8 la messa in evidenza dell'essere umano come forma prima e pi\u00f9 importante della natura; lo interessa piuttosto lo stretto legame che intercorre tra questo \"pezzo del mondo\" e l'uomo con il resto del mondo. In ogni caso, Palomar \u00e8 specchio fedele della predilezione di Calvino per una letteratura legata: \u00aba una delle prime spiegazioni del mondo dell'uomo primitivo, l'animismo\u00bb.\nIn \"La contemplazione delle stelle\", il signor Palomar ha deciso di osservare le stelle: si munisce perci\u00f2, di varie mappe della volta celeste al fine di individuare con precisione scientifica l'esatta posizione delle costellazioni; ciononostante \u00e8 convinto che \u00abper riconoscere una costellazione, la prova decisiva \u00e8 vedere come risponde quando la si chiama\u00bb.\nNel testo \"Un chilo e mezzo di grasso d'oca\" il protagonista si trova in fila in una charcuterie parigina circondato da ogni tipo di manicaretti. Travolto da una forsennata ghiottoneria si aspetta da tutte le delizie che sono sugli scaffali un segno d'amicizia, ma nulla succede: \u00abforse per quanto sinceramente egli ami le galantine, le galantine non lo amano\u00bb. Questa serie di situazioni, in cui \u00e8 la natura antropomorfizzata a dover muover incontro all'individuo, ben esemplifica l'atteggiamento di rifiuto della centralit\u00e0 dell'uomo.\nAltri e vari sono i temi trattati da Palomar nei suoi andirivieni tra realt\u00e0 e riflessione. Sono temi d'ordine contemplativo come l'osservazione tramite un telescopio dei pianeti del sistema solare; d'ordine sociale-antropologico, come la dipendenza dell'uomo dalla razza bovina e in generale, la sua necessit\u00e0 nel procacciarsi le basi materiali all'esistenza; o sono d'ordine pi\u00f9 filosofico di speculazione sul senso dell'esistenza.&lt;br&gt;\nRimane quindi costante l'idea dell'incertezza che caratterizza la scienza legata ad un sistema instabile nel quale il minimo errore si amplifica: \u00e8 il tema della natura come struttura non completamente confinabile entro i limiti della conoscenza umana.\nL'Idioletto di Palomar.\nPalomar \u00e8 un uomo tranquillo, un po' nervoso a causa del mondo \"troppo\" dinamico che lo circonda e che lo porta ad isolarsi, isolamento nel quale riesce a ritagliarsi lo spazio per ragionare su di esso e tradurlo nel suo sistema di segni per estendere la validit\u00e0 dell'osservazione a tutta la realt\u00e0.&lt;br&gt;\nInoltre assimilare il mondo, non \u00e8 facile come sembra, come potrebbe apparire da una prima rapida osservazione. Per Palomar osservare il mondo significa capirlo nella sua dinamica al dettaglio. \u00c8 cos\u00ec che lo troviamo su una spiaggia nel tentativo di: \u00abvedere un'onda, cio\u00e8 di cogliere tutte le sue componenti simultanee senza tralasciarne nessuna\u00bb; oppure lo incontriamo inginocchiato sul prato del suo giardino intento a distinguere ogni filo d'erba ed a tentarne una classificazione. Immancabilmente l'operazione, anche se ristretta in confini definiti, non porta al successo, la molteplicit\u00e0 della realt\u00e0 non \u00e8 mai percepibile appieno.&lt;br&gt;\nPosta questa premessa, gi\u00e0 di per s\u00e9 infruttuosa, l'attenzione di Palomar si sposta sull'aspetto intellettivo della sua osservazione: passa a cercare di tradurre la realt\u00e0 del mondo in un sistema di segni o modelli applicabili a tutte le cose. Cos\u00ec, se riuscisse nell'intento di vedere un'onda, la \u00abseconda fase dell'operazione\u00bb sarebbe quella di \u00abestendere questa conoscenza all'intero universo\u00bb.&lt;br&gt;\nCos\u00ec troviamo il signor Palomar nel suo giardino che: \u00abnon pensa pi\u00f9 al prato: pensa all'universo. Sta provando ad applicare all'universo tutto quello che ha pensato del prato\u00bb. Ma la seconda fase, fallita la prima, non pu\u00f2 aver successo.&lt;br&gt;\nIn tutto il libro, ad ogni passo del protagonista, centrale \u00e8 il suo sguardo sul mondo. Uno sguardo applicato al mettere in ordine la realt\u00e0, a discernere i fenomeni pi\u00f9 piccoli al fine d'incasellarli in un immenso catalogo dei modelli da applicare alla natura. Ad ogni cosa ad ogni fenomeno Palomar si piega con il desiderio di sviscerarne il funzionamento, di darne una definizione precisa.&lt;br&gt;\n\u00c8 in questo modo che ci racconta le corse di due giraffe: nel testo di cui abbiamo gi\u00e0 detto essendo il primo della lunga serie d'apparizioni del signor Palomar sul Corriere della Sera. Questi animali avendo le gambe posteriori molto pi\u00f9 corte di quelle anteriori non possono che muoversi con un ritmo a prima vista assolutamente squilibrato, di una disarmonia affascinante. Ma c'\u00e8 in esse qualche cosa, che per Palomar sono le macchie irregolari della loro pelliccia, qualche cosa che funge da elemento unificatore e che dona a questi sghembi animali una complicata armonia.&lt;br&gt;\nCos\u00ec le giraffe sono un: \u00abmeccanismo costruito mettendo insieme pezzi provenienti da macchine eterogenee, ma che tuttavia funziona perfettamente\u00bb. \nCapita poi che il nostro personaggio si ritrovi in una formaggeria e non possa fare a meno di pensare a una possibile classificazione di tutti i formaggi: \u00aba seconda delle forme - a saponetta, a cilindro, a cupola, a palla -, a seconda della consistenza - secco, burroso, cremoso, venoso, compatto -, a seconda dei materiali estranei coinvolti nella crosta o nella pasta - uva passa, pepe, noci, sesamo, erbe, muffe...\u00bb\nQuesto bisogno di classificare, organizzare, sistematizzare sembra implicare una forte spinta alla creazione di modelli e sistemi di modelli da applicare alla realt\u00e0.&lt;br&gt;\nIn verit\u00e0 Palomar, dopo lunghi ragionamenti, si trova pi\u00f9 a suo agio nel cercare di capire quelle cose che non possono rientrare in un modello, preferisce cercare di capire tutto ci\u00f2 che \u00abavviene nonostante\u00bb i modelli.&lt;br&gt;\nSi capisce meglio a questo punto, il perch\u00e9 sorga una continua insicurezza alla fine d'ogni sua indagine; ogni qualvolta Palomar sembra essere giunto vicino alla soluzione, cio\u00e8 dopo attenta osservazione e dopo aver elaborato un'instabile teoria \"senza-modelli\" applicabile a tutto, il ragionamento confrontato all'esperienza si sgretola fra le mani del nostro personaggio. \nNe \"Il seno nudo\", Palomar passeggia sulla spiaggia dove scorge una bagnante che prende il sole a seno nudo. Cos\u00ec quando egli le passa accanto pone lo sguardo ovunque ma non su quei seni \u00abistituendo una specie di reggipetto mentale\u00bb, assumendo insomma un \u00abatteggiamento indiscreto\u00bb perch\u00e9 quello che non sta guardando, lo sta pensando, \u00abe retrivo\u00bb perch\u00e9 afferma ancora il tab\u00f9 della vista del seno nudo. Quindi decide di ritornare sui suoi passi, ma questa volta al passar davanti alla bagnante fa in modo che il seno sia parte di un paesaggio omogeneo. Tentenna, riflette e giunge alla conclusione di essersi comportato da maschilista, avendo considerato la donna tal quale ad un oggetto. Fa altri due tentativi finch\u00e9 \u00e8 convinto di dare alla bagnante col seno nudo il giusto peso nel suo sguardo sulle cose passandole accanto, fino a quando \u00e8 convinto insomma, di non molestarla pi\u00f9 in alcun modo. Ma proprio allora la ragazza si alza scocciata, sbuffando si riveste e fugge via. Convinto di aver per le mani la soluzione, ecco che la realt\u00e0 gliela confuta.\nQuesto brano \u00e8 anche esemplare per la tecnica a tentativi che accompagna la ricerca della giusta comprensione delle cose. L'insicurezza, conseguenza della volontaria eliminazione d'ogni modello e della perpetua instabilit\u00e0 dei risultati della ricerca intellettuale, si ripercuote di ragionamento in ragionamento instaurando una vera e propria sicurezza del dubbio filosofico.\nNel brano \"Il mondo guarda il mondo\", il signor Palomar, osservatore per scelta e non per vocazione, decide che la sua attivit\u00e0 sar\u00e0 guardare le cose doppiamente attento. \nPrima ipotesi: \u00e8 sicuro che cos\u00ec il mondo gli si sveler\u00e0 meraviglioso e infinitamente ricco. Si applica dunque a guardare tutto ci\u00f2 che gli \u00abcapita a tiro: ma non gliene viene alcun piacere, e smette. Segue una seconda fase in cui egli \u00e8 convinto che le cose da guardare sono solo alcune e non altre\u00bb, ma si rende conto che questo implica delle scelte, delle gerarchie e, insomma, l'intromissione del suo io, e il suo io rovina sempre tutto: bisogna allora che egli trovi il modo di guardare senza l'io. Come si fa? Ricomincia il ragionamento, che in un primo tempo aveva dato risultati inapplicabili, e comincia la serie di dubbi. \nSeconda ipotesi: l'io \u00e8 affacciato ai suoi propri occhi-finestra e guarda il mondo: \u00abDunque: c'\u00e8 una finestra che s'affaccia sul mondo\u00bb. \"Primo dubbio\": \u00abDi l\u00e0 c'\u00e8 il mondo; e di qua?\u00bb \nTerza ipotesi questa volta un po' titubante: \u00abSempre il mondo: cos'altro volete che ci sia?\u00bb. Palomar, dedotti questi principi basilari, si prepara a mettere il tutto in pratica: \u00abcon un po' di concentrazione [...] riesce a spostare il mondo da l\u00ec davanti e sistemarlo affacciato al davanzale\u00bb. \"Secondo dubbio\": \u00abAllora fuori dal mondo cosa rimane?\u00bb. \nQuarta ipotesi: \u00abIl mondo anche l\u00ec, che per l'occasione s'\u00e8 sdoppiato in mondo che guarda e in mondo che \u00e8 guardato\u00bb. \"Terzo dubbio\": \u00abE lui, detto anche io, cio\u00e8 il signor Palomar? Non \u00e8 anche lui un pezzo di mondo che sta guardando un altro pezzo di mondo? Oppure, dato che c'\u00e8 mondo di qua e mondo di l\u00e0 dalla finestra, forse l'io non \u00e8 altro che la finestra attraverso la quale il mondo guarda il mondo\u00bb.&lt;br&gt;\nA questo punto Palomar tenta per la terza volta di comprovare con l'esperienza il suo raziocinio: \u00abDunque, d'ora in avanti Palomar guarder\u00e0 le cose dal di fuori e non dal di dentro; ma questo non basta: le guarder\u00e0 con uno sguardo che viene dal di fuori, non dal dentro di lui. Cerca di far subito l'esperimento: ora non \u00e8 lui a guardare, ma il mondo di fuori che guarda fuori. Stabilito questo egli gira lo sguardo intorno in attesa d'una trasfigurazione generale. Macch\u00e9\u00bb.\nIl racconto va ancora avanti ma lo si riprender\u00e0 solo tra poco quando avremo fissato un altro procedimento dell'analisi palomariana della realt\u00e0 che ci aiuter\u00e0 a capire il seguito.&lt;br&gt;\nSi \u00e8 affermato che tutte le sfide intellettuali che Palomar si pone, finiscono inesorabilmente con la sconfitta del metodo di fronte alla realt\u00e0. Ci si dovr\u00e0 perci\u00f2, dando ragione al buon senso, prima o poi trovare davanti a un personaggio assolutamente frustrato, o perlomeno abbastanza disinibito da decidere di lasciar perdere queste sue folli peregrinazioni filosofiche sempre sconclusionate. Ebbene no, il periplo mentale di Palomar col progredire del libro, e dunque coll'inoltrarsi sempre pi\u00f9 nel dominio della meditazione, secondo i punti della nota esplicativa, tende invece a toccare territori sempre pi\u00f9 inestricabili.&lt;br&gt;\nQuesto naturalmente aumenta la tensione maieutica. \u00c8 proprio questo termine socratico quello che pi\u00f9 s'addice al dubbio di Palomar, non \u00e8 un dubbio sterile, esso chiede di venire alla luce e concretarsi anche se questo concretarsi non potr\u00e0 che essere un fallimento. Dunque l'insegnamento di Palomar non \u00e8 tanto all'arrendersi di fronte all'inspiegabile, quanto un invito alla pratica del ricominciare.&lt;br&gt;\nL'insicurezza della conoscenza in generale d\u00e0 vita al dubbio, e questo dubbio d\u00e0 vita a un altro strumento dell'atteggiamento mentale palomariano: l'autocorrezione. Una volta indagato a fondo un problema partendo da determinati princip\u00ee, se la soluzione non si trova, Palomar non fatica a far saltar le basi impiantandone di nuove, in maniera da far crollare il castello d'ipotesi e dubbi precedenti e dar sfogo ad un'altra via. Torniamo allora a \"Il mondo guarda il mondo\".&lt;br&gt;\nSi era rimasti a un Palomar deluso dall'esito ancora negativo di un'esperienza che prevedeva, grazie a un nuovo metodo di osservazione, una trasfigurazione generale del mondo osservabile. A questo nuovo scacco ecco la reazione: \u00abBisogna ristudiare tutto da capo\u00bb. Ora, il ragionare del nostro eroe continua fino a giungere ad una soluzione che sembra la pi\u00f9 possibile... l'argomentazione si ferma, ma non perch\u00e9 essa sia giusta e provata dalla realt\u00e0, ma perch\u00e9 non se ne pu\u00f2 fare l'esperienza in modo volontario. \u00c8 uno dei pochissimi testi in cui l'esito del tour mentale non \u00e8 esplicitamente negativo, resta ad ogni modo un esito inattendibile, non supportato dalla prova fattuale.\nAncora una volta l'opera di Calvino presenta al lettore la realt\u00e0 come una rete di linee che si intersecano, o meglio presenta al lettore il complesso intreccio di maglie nel quale la mente umana pu\u00f2 decidere di districare delle vie per giungere a un'interpretazione possibile della realt\u00e0. Naturalmente questa realt\u00e0 \u00e8 essa stessa un groviglio, ed \u00e8 per questo che le interpretazioni possibili sono multiple: \u00abChe sollievo se riuscisse ad annullare il suo io parziale e dubbioso nella certezza d'un principio da cui tutto deriva! Un principio unico e assoluto da cui prendono origine gli atti e le forme? Oppure un certo numero di princip\u00ee distinti, linee di forza che s'intersecano dando una forma al mondo quale appare, unico, istante per istante?\u00bb si chiede Palomar galleggiando sul mare ne \"La spada del sole\".&lt;br&gt;\nL'incertezza, il dubbio, l'ostinazione intellettuale caratterizzano ancora il signor Palomar.\nLe equivalenze linguistiche del procedimento dubitativo.\nSviscerati i movimenti mentali, contenuto del testo, ci rimane da indagare di quali strumenti linguistici l'autore si serve per realizzare queste dinamiche che paiono cos\u00ec sfuggevoli. Non mi soffermer\u00f2 a lungo su questo soggetto, mi limiter\u00f2, aiutato dal saggio di Mengaldo Aspetti delle lingua di Calvino, a elencare le equivalenze linguistiche del procedimento dubitativo e di quello correttivo.&lt;br&gt;\nInnanzitutto la constatazione centrale dell'impotenza della lingua in certe occasioni, cio\u00e8 della sua impossibilit\u00e0 di dire tutto. Questo non poter dire tutto corrisponde a dire forse qualcosa. Ne deriva un Calvino che oscilla tra il linguaggio della fredda esattezza scientifica propugnato dalle teorie di Barthes e il linguaggio tutto ghiribizzi e capriole della scuola di Queneau.&lt;br&gt;\nQuesto tentennare tra i due diversi poli si traduce in un continuo riformulare per correzioni successive una stessa cosa. Laddove sembra che la parola possa esaurire il contenuto, Calvino trova insicurezza, spinge allora la lingua a una continua puntualizzazione e a una maggiore distinzione, lascia che per gioco di ipotesi e congetture la lingua stessa rimetta in causa i suoi contenuti. Questo comporta un effetto di \"amplificatio\" che si realizza con la compresenza di due strumenti linguistici: la \"correctio\" e la \"dubitatio\" dei quali abbiamo gi\u00e0 visto gli effetti narrativi ma che ora analizziamo linguisticamente.&lt;br&gt;\nLa correzione utilizza prevalentemente particelle oppositive di carattere forte quali \"ma\" e \"per\u00f2\", ma pure costrutti che tendono a mettere sullo stesso piano due affermazioni che sono concettualmente opposte: \"nello stesso tempo\", \"\u00e8 anche vero\", ecc. La correzione pu\u00f2 essere anche solo una sfumatura sul contenuto appena espresso, si utilizzano allora congiunzioni testuali del tipo \"insomma\", \"comunque\", ecc.&lt;br&gt;\nLa componente del dubbio \u00e8 invece tipicamente espressa nella lingua dalle interrogative. Calvino utilizza, come abbiamo gi\u00e0 visto per il testo \"Il mondo guarda il mondo\", questo strumento anche a cascata, accostando interrogative a interrogative di modo da creare un senso d'indeterminato anche quando d\u00e0 una risposta, risposta che diviene a sua volta fonte di un dubbio e dunque di una domanda e cos\u00ec di seguito.&lt;br&gt;\n\u00c8 lo schema alla base della sua riflessione sui segni in \"Serpenti e teschi\", dove ogni segno non \u00e8 vacua incisione su un supporto bens\u00ec latore di significati, \u00e8 dunque un simbolo e in quanto tale pu\u00f2 essere tradotto, ma ogni traduzione necessita di un'altra traduzione e cos\u00ec di seguito. Altro strumento per esplicitare il dubbio \u00e8 la particella \"forse\" carica d'insicurezza, insicurezza aumentata se accompagnata da \"oppure\" che offre all'incerta soluzione un'alternativa non meno incerta.\nConclusioni.\nFinora si \u00e8 parlato volutamente del signor Palomar come entit\u00e0 a s\u00e9, distinta dall'autore. In verit\u00e0 la figura di questo personaggio si sovrappone quasi totalmente a quella di Calvino. La famiglia (moglie e una figlia), il lavoro (quello di Palomar non \u00e8 definito con chiarezza ma lascia supporre che si tratti proprio dello stesso di Calvino), i viaggi fatti (Messico, Spagna... ) e i luoghi abitati (Roma, Parigi), l'et\u00e0 matura, la passione per l'astronomia financo la miopia sono dati che tra i due combaciano. Se ne deduce senza troppa sorpresa che Palomar \u00e8, di fatto, Calvino e che il libro \u00e8 un'opera d'autobiografismo circoscritto.\nQuesta osservazione implica che tutto il libro sia referenziale, ossia che faccia riferimento a un contesto extralinguistico ben fissato e non influenzato da fattori immaginari. Questa peculiarit\u00e0 d\u00e0 a Palomar un carattere di oggettivit\u00e0 e una forza morale che lo situano come opera di tipo pedagogico. Ma la lettura di questo breve romanzo pu\u00f2 anche limitarsi alla facciata realistica della descrizione, che \u00e8 la tipologia testuale che domina, man mano commista alla narrazione e alla meditazione. I livelli di lettura si spostano, dunque, a seconda di chi usufruisce dell'opera, che pu\u00f2 essere ora saggio, ora romanzo, ora raccolta di racconti.&lt;br&gt;\nCollegato a questa mobilit\u00e0 dei livelli di fruizione vi \u00e8 senz'altro il grado di partecipazione del lettore, di interattivit\u00e0. Come Palomar pu\u00f2 essere letto con la pi\u00f9 totale passivit\u00e0, cos\u00ec esso pu\u00f2 essere percorso con un atteggiamento di maggiore libert\u00e0 nelle scelte dei percorsi. Si ha comunque l'impressione che l'autore abbia preferito tracciare un confine al territorio dello scritto, bloccando ogni altra possibilit\u00e0 di sviluppo di Palomar e, per contro, aprendo al lettore il ben pi\u00f9 vasto territorio della speculazione personale.\nQuesto libro pu\u00f2 essere considerato un'opera scritta completa, a struttura chiusa, nonostante la facile moltiplicazione delle possibilit\u00e0 combinatorie, non solo perch\u00e9 Calvino uccide nel commiato il suo personaggio, sancendo in questo modo la vittoria della concreta realt\u00e0 sull'astratto intellettualismo, ma anche perch\u00e9 si \u00e8 raggiunto il gradino pi\u00f9 alto della scala descritta nella nota esplicativa, si \u00e8 raggiunto il culmine della meditazione oltre al quale solo il silenzio heideggeriano, di una \u00abdistesa di neve bianca\u00bb, pu\u00f2 regnare.&lt;br&gt;\nMa questo libro pu\u00f2 essere considerato anche un'opera speculativa incompleta, a struttura aperta, nonostante l'ineluttabilit\u00e0 della morte di Palomar, non solo per quanto gi\u00e0 detto, ma anche perch\u00e9 Calvino riassume cos\u00ec la storia di Palomar: \u00abUn uomo si mette in marcia per raggiungere, passo a passo, la saggezza. Non \u00e8 ancora arrivato\u00bb."}
{"id": "289207", "revid": "7336", "url": "https://it.wikipedia.org/wiki?curid=289207", "title": "Boulogne-sur-Seine", "text": ""}
{"id": "289208", "revid": "15756", "url": "https://it.wikipedia.org/wiki?curid=289208", "title": "AMSN", "text": "aMSN \u00e8 un programma libero (distribuito sotto licenza GPL) di messaggistica istantanea che utilizza il protocollo di comunicazione \"MSN\", creato nativamente per \"MSN Messenger\" (diventato successivamente Windows Live Messenger) di Microsoft. Il motivo per il quale \u00e8 stato creato era quello di assistere i nuovi utenti del sistema operativo Linux abituati al programma \"Windows Live Messenger\" di Microsoft, disponibile solo per Windows e, in versioni datate, anche per Macintosh. \u00c8 stato scaricato circa 40 milioni di volte a partire da gennaio 2011, diventando cos\u00ec il 21\u00ba progetto pi\u00f9 scaricato su SourceForge.\n\"aMSN\" imita la grafica di \"MSN Messenger\", la vecchia versione di \"Windows Live Messenger\", e ne supporta la maggior parte delle funzioni, facilitando la migrazione a questo programma.\n\"aMSN\" non \u00e8 disponibile solo per Linux, ma anche per i sistemi UNIX, Macintosh e Windows, e altre piattaforme che supportano il Tcl/Tk 8.4 o superiore.\nCon la dismissione di Windows Live Messenger anche lo sviluppo aMSN \u00e8 cessato.\nStoria.\nIl progetto aMSN nasce da una applicazione chiamata Compu's Messenger (ccmsn), pubblicato da Dave Mifsud il 20 settembre 2001. Le funzionalit\u00e0 di questo programma erano piuttosto limitate, il progetto venne abbandonato poco dopo. Alvaro Iradier decise quindi di sviluppare un fork del progetto chiamato aMSN, successivamente si un\u00ec al progetto anche Didimo E. Grimaldo, pubblicando la prima versione ufficiale il 22 maggio 2002 su SourceForge.\nDopo diverse release gli sviluppatori e creatori del programma decisero di dedicarsi ad altri progetti open source, questa decisione venne presa a seguito della pressante responsabilit\u00e0 e della mancanza di tempo a disposizione per dedicarsi allo sviluppo del programma.\nAltri sviluppatori con il passare del tempo hanno aderito al progetto, come Philippe G. Khalaf e poi Youness Alaoui. Oggi il progetto va avanti grazie allo sforzo e l'aiuto di un numero crescente di sviluppatori, traduttori, e designer.\naMSN \u00e8 ben noto per la rapida attuazione della maggior parte delle funzionalit\u00e0 del client ufficiale, ed \u00e8 spesso l'unico client open source a supportarle. Ad esempio, \u00e8 il client che supporta videoconferenza su Mac. \u00c8 stato recensito da molti siti web specializzati del settore, le release sono apparse su alcuni noti blog, alcuni dei suoi sviluppatori sono stati intervistati, ed \u00e8 anche apparso in una serie internazionale di successo.\nRimozione della funzionalit\u00e0 chiamata audio/video.\nCon la diffusione di Windows Live Messenger del 2009, Microsoft ha modificato il protocollo utilizzato da Windows Live Messenger. Questi cambiamenti includono l'uso di SIP P2P invece di utilizzare un server esterno. Come risultato la funzionalit\u00e0 chiamata audio/video aMSN \u00e8 di fatto inutilizzabile ed \u00e8 stato rimossa dalle versioni 0.98.3 e 0.98.4 di aMSN.\nAlla fine del 2010, Microsoft ha pubblicato Windows Live Messenger 2011, la funzionalit\u00e0 \"one-way\"(webcam) viene modificata, aMSN sospende cos\u00ec la videochiamata.\nFunzionalit\u00e0.\nAlcune delle funzioni disponibili in aMSN e presenti anche nel client ufficiale sono:\nCaratteristiche aggiuntive non presenti nel client Microsoft:"}
{"id": "289220", "revid": "671029", "url": "https://it.wikipedia.org/wiki?curid=289220", "title": "Moss", "text": "Moss \u00e8 un comune e una citt\u00e0 della contea di Viken in Norvegia. Ha ricevuto lo status di citt\u00e0 nel 1720.\nGeografia fisica.\nMoss si trova nella parte sudorientale del paese, sulla riva orientale del fiordo di Oslo a met\u00e0 strada tra la Svezia e la capitale norvegese. L'agglomerato urbano si sviluppa tra la terraferma e l'isola di Jel\u00f8ya che originariamente era una penisola divisa per\u00f2 dal continente nel 1856 da un canale.\nStoria.\nLa citt\u00e0 venne fondata nel XVIII secolo per la sua posizione favorevole sul fiordo di Oslo e successivamente si svilupp\u00f2 grazie alla possibilit\u00e0 di produrre energia idroelettrica. Moss \u00e8 un luogo storico per la Norvegia perch\u00e9 qui il 14 agosto 1814 fu firmata la convenzione che poneva il paese in unione con la Svezia. Attualmente Moss \u00e8 un importante centro per il settore del commercio e dei servizi.\nEconomia.\nQui ha sede la celebre fabbrica di abbigliamento sportivo Helly Hansen.\nAmministrazione.\nGemellaggi.\nMoss \u00e8 gemellata con:"}
{"id": "289228", "revid": "599013", "url": "https://it.wikipedia.org/wiki?curid=289228", "title": "Svn", "text": ""}
{"id": "289238", "revid": "21880", "url": "https://it.wikipedia.org/wiki?curid=289238", "title": "Asparagus draco", "text": ""}
{"id": "289239", "revid": "21880", "url": "https://it.wikipedia.org/wiki?curid=289239", "title": "Yucca draconis", "text": ""}
{"id": "289240", "revid": "1960104", "url": "https://it.wikipedia.org/wiki?curid=289240", "title": "C (linguaggio) Plus Plus", "text": ""}
{"id": "289241", "revid": "729019", "url": "https://it.wikipedia.org/wiki?curid=289241", "title": "Kurt Daluege", "text": "Biografia.\nDaluege nacque a Kreuzburg nel 1897. Entrato nell'Esercito imperiale tedesco durante la Prima guerra mondiale, venne decorato per il coraggio dimostrato in diverse azioni.\nAl termine del conflitto entr\u00f2 nel Freikorps \"Rossbach\", riprendendo poi gli studi, tra il 1922 ed il 1924, al Collegio Tecnico di Berlino, per lavorare come ingegnere civile. Nel 1922 si iscrisse al Partito nazista, partecipando l'anno seguente al Putsch di Monaco. Nel 1926 si iscrisse nelle SA di Ernst R\u00f6hm, ma nel 1928 si trasfer\u00ec alle SS dove inizi\u00f2 a lavorare direttamente sotto gli ordini di Heinrich Himmler.\nNominato Gauleiter di Berlino, venne eletto al Reichstag nel 1933, e, dopo la nomina di Hermann G\u00f6ring a Ministro degli Interni della Prussia, e in seguito alla riunificazione di tutte le forze di polizia della Germania, venne posto, nel 1936, a capo Ordnungspolizei, incarico che mantenne fino al 1942 raggiungendo il grado di \"SS-Oberstgruppenf\u00fchrer und Generaloberst der Polizei\".\nQuando nel 1934 le lotte intestine al partito portarono alla morte di R\u00f6hm, Daluege fu uno dei maggiori protagonisti a fianco di Hitler, e la sua fedelt\u00e0 venne premiata direttamente dal F\u00fchrer che in una lettera inviatagli per elogiarlo affermava: \"SS Mann, deine Ehre heisst Treue\", che in seguito divenne il motto delle SS, \"Meine Ehre heisst Treue\" (\"Il mio onore si chiama fedelt\u00e0\").\nDopo l'uccisione di Reinhard Heydrich ad opera di partigiani cecoslovacchi, Daluege venne trasferito al Protettorato di Boemia e Moravia, dove si incaric\u00f2 della rappresaglia che port\u00f2 alla distruzione della cittadina di Lidice e allo sterminio della sua popolazione. Nel 1943 venne colpito da un infarto e le condizioni di salute non gli permisero pi\u00f9 di svolgere un ruolo attivo negli avvenimenti successivi. Reinhard Heydrich, che non l'apprezzava affatto, lo definiva \"Dummi - Dummi\" (stupido).\nAl termine della Seconda guerra mondiale, arrestato a Lubecca nel maggio 1945, venne impiccato a Praga il 24 ottobre 1946, dopo che una corte lo condann\u00f2 a morte per crimini di guerra contro lo Stato cecoslovacco."}
{"id": "289242", "revid": "287204", "url": "https://it.wikipedia.org/wiki?curid=289242", "title": "Fuhrer", "text": ""}
{"id": "289243", "revid": "1005847", "url": "https://it.wikipedia.org/wiki?curid=289243", "title": "Partito nazista", "text": ""}
{"id": "289246", "revid": "124123", "url": "https://it.wikipedia.org/wiki?curid=289246", "title": "Emilio Covelli", "text": "Biografia.\nFu insieme a Carlo Cafiero (di Barletta) uno dei pi\u00f9 importanti esponenti italiani del movimento anarchico del Meridione, aderendo alla Federazione italiana dell'Associazione internazionale dei lavoratori.\nPer un periodo visse in esilio a Parigi da dove torn\u00f2 in Italia a causa delle sue condizioni di salute; mor\u00ec nel manicomio di Nocera.\nMembro della nobile famiglia dei Covelli di Trani, nella sua vita ha seguito l'evolversi del movimento anarchico rendendosi parte attiva nella diffusione in Italia dei testi originali in lingua tedesca (Marx, Engels, ecc.). Scrisse anche due opere: \"L'economia politica e la scienza\" nel 1874 ed \"Economia e Socialismo\" pubblicato nel 1908.\nUna targa commemorativa lo ricorda sulla facciata del Palazzo Covelli in Trani. Essa riporta una sua frase: \"\"Non mi vendo n\u00e9 ai governi n\u00e9 ai partiti. Ho bramato miserie persecuzioni calunnie. Ho rifiutato tutto. Resto ci\u00f2 che sono. Cos\u00ec parlano gli anarchici\".\""}
{"id": "289247", "revid": "57342", "url": "https://it.wikipedia.org/wiki?curid=289247", "title": "Angelo Rizzoli (1889-1970)", "text": "Inizi\u00f2 come tipografo e stampatore, poi divenne editore in proprio di periodici nel 1927 e di libri nel 1929. Fondatore della Rizzoli Editore, costru\u00ec il suo impero economico attraverso una serie di attivit\u00e0 produttive differenziate (editoria, cinema, immobiliare).\nIn vita, in riconoscimento dei suoi meriti imprenditoriali, ottenne il titolo di Cavaliere del lavoro e, il 6 aprile 1967, il titolo di Conte dall'ex re d'Italia Umberto di Savoia, in esilio a Cascais.\nBiografia.\nCresciuto nel Collegio dei Martinitt, figlio di un ciabattino analfabeta che mor\u00ec prima che lui nascesse, conobbe l'angoscia della povert\u00e0 e della miseria. Impar\u00f2 il mestiere di tipografo proprio in orfanotrofio. A vent'anni decise di mettersi in proprio: insieme a un altro operaio apr\u00ec una tipografia a Milano in via Cerva. La ditta, registrata nel 1911, prese il nome di \u00abA. Rizzoli &amp; C.\u00bb. La prima occasione di crescita vera per l\u2019azienda arriv\u00f2 nell\u2019ottobre del 1911, grazie all\u2019intuizione di Rizzoli di stampare cartoline commemorative della guerra di Libia.\nNel 1912 si spos\u00f2 con Anna Marzorati, figlia di un tipografo. Dal 1915 al 1917 fu sotto le armi a causa dell'ingresso dell'Italia nella Prima guerra mondiale. Congedato dall'esercito nel 1917, torn\u00f2 a Milano. Qui Rizzoli conobbe l'editore Calogero Tumminelli: l'incontro cambi\u00f2 il suo destino. Tumminelli, titolare della casa editrice d'arte \u00abBestetti e Tumminelli\u00bb, lo introdusse nell'editoria, suggerendogli di rilevare alcuni periodici della Mondadori dai bilanci in rosso. Si trattava di cinque riviste: \"Il Secolo Illustrato\", settimanale illustrato del quotidiano \"Il Secolo\", \"Il Secolo XX\", \"La Donna\", \"Comoedia\" e \"Novella\". Alcune di esse erano \"nobili decadute\", cio\u00e8 riviste di un certo prestigio (\"Novella\", ad esempio, pubblicava racconti di D'Annunzio e Luigi Pirandello) su cui per\u00f2 l'editore non puntava pi\u00f9. Tumminelli, che ricopriva anche la carica di direttore editoriale dell'Istituto Giovanni Treccani, fece da mediatore nella trattativa tra Rizzoli e Mondadori. Riusc\u00ec a convincere Rizzoli, che non era sicuro di fare un buon acquisto, assicurandogli la stampa dell'Enciclopedia Italiana. \nNel luglio 1927 Rizzoli acquist\u00f2 le quattro testate per 40.000 lire.\nTumminelli mantenne la promessa: il giovane editore ebbe l'incarico di stampare l'Enciclopedia Italiana, al ritmo di tre volumi all'anno. Cerc\u00f2 subito finanziamenti per aprire una nuova tipografia. Li trov\u00f2 in tre senatori: lo stesso Giovanni Treccani, Ettore Bocconi e Senatore Borletti (che avrebbe ricevuto il laticlavio di l\u00ec a poco). Ciascuno dei tre vers\u00f2 mezzo milione di lire per il nuovo stabilimento. In cambio i tre ottennero un posto nel consiglio d'amministrazione della Rizzoli &amp; C. Rizzoli scelse personalmente il luogo dove sarebbe sorta la nuova sede: piazza Carlo Erba (aveva gi\u00e0 abitato in quella zona di Milano).\nIl nuovo stabilimento venne inaugurato agli inizi del 1929 (rimarr\u00e0 la sede centrale fino al 1960). L'azienda venne trasformata in societ\u00e0 di capitali con la denominazione \u00abRizzoli &amp; C. anonima per l'arte della stampa\u00bb; in marzo usc\u00ec il primo volume dell\"Enciclopedia italiana di scienze, lettere ed arti\".\nNon aveva dimenticato le riviste. Nel 1930 \"Novella\" rilanci\u00f2 come periodico femminile; il settimanale raggiunse la tiratura di 130.000 copie. A \"Novella\" seguirono \"Cinema Illustrazione\" (1930), \"Lei\" (1933), \"Bertoldo\" (1936), \"Omnibus\" (1937), \"Oggi\" (1939), \"Candido\" (1945) e \"L'Europeo\" (1945).\nNel 1929 usc\u00ec il primo libro con il marchio Rizzoli, la \"Storia del Risorgimento\" di C. Spellanzon. Diverse le collane editoriali: \"I classici Rizzoli\" (dal 1934), \"Il sof\u00e0 delle muse\" (ideata con Longanesi), \"La Scala\" e altre. In collaborazione con Larousse pubblic\u00f2 l\"Enciclopedia Universale\" in 15 volumi. Grande successo ebbero i libri della \"Biblioteca Universale Rizzoli\" (BUR), che pubblicava i classici a prezzi popolari.. Nel 1933 Rizzoli riscatt\u00f2 le quote azionarie in mano ai suoi tre finanziatori. Da quel momento in avanti l'azienda rimase sempre nelle sue mani.\nNel 1954 port\u00f2 a compimento l'acquisto della Cartiera di Lama di Reno, presso Marzabotto, destinata a diventare la fornitrice di carta per tutto l'impero editoriale. Nel 1960 l'editore si trasfer\u00ec in un grande complesso in via Civitavecchia, poi divenuta l'odierna via Angelo Rizzoli. Nel 1962 avvi\u00f2 il progetto di un nuovo quotidiano nazionale a grande tiratura. Avrebbe dovuto chiamarsi \"Oggi\" con il sottotitolo \"Il quotidiano di domani\". Dopo oltre tre anni di lavoro e di prove, per\u00f2, Rizzoli rinunci\u00f2 poich\u00e9 il rapporto tra costi e benefici non era favorevole. Rizzoli aveva un modo tutto suo di tenere a mente i conti del gruppo: sul retro bianco della scatola di sigarette (le Turmac) annotava tre cifre: Debiti, Crediti, Liquidit\u00e0.\n\"Il cumenda\", cos\u00ec veniva chiamato Angelo Rizzoli, inizi\u00f2 anche, con la Cineriz, l'attivit\u00e0 cinematografica: con tale casa di produzione furono girati i film di Don Camillo nonch\u00e9 \"La dolce vita\" e \"8\u00bd\" di Federico Fellini. L'impegno nel mondo del cinema contribu\u00ec ad allargare l'impero editoriale ed economico della casa editrice.\nAngelo Rizzoli mor\u00ec nel 1970, non ancora ottantunenne. Il \u00abCorriere della Sera\u00bb pubblic\u00f2 due pagine di necrologi, fatto mai accaduto prima. Il fondatore lasci\u00f2 in eredit\u00e0 un patrimonio di circa 100 miliardi di lire, non gravato da debiti.\nVita privata.\nRizzoli spos\u00f2 Anna Marzorati (1890-1976), dalla quale ebbe tre figli: Andrea (1914-1983) - che l'ha reso nonno del nipote omonimo Angelo detto Angelone (1943-2013), Alberto (1945-2019) e Anna Grazia, detta Annina (1956) - Giuseppina, detta Pinuccia, (1916-2005) e Giuditta, detta Rinella (1918-1930).\nEditoria.\nCollane principali.\nFonte: \"Angelo Rizzoli\"\nArchivio.\nLa documentazione prodotta da Angelo Rizzoli nel corso della propria attivit\u00e0 imprenditoriale \u00e8 conservata: nel fondo \"Rizzoli Corriere della Sera - RCS Libri spa\" (1960 - [inizio sec. XXI]), presso RCS e Rizzoli Corriere della Sera - RCS Libri spa; nel fondo \"Rizzoli Corriere della Sera - RCS Media Group spa\" (fine sec. XX), presso la Fondazione Rizzoli Corriere della Sera e nel fondo \"Rizzoli\" (1949 - [inizio sec. XXI]), presso Rizzoli (Milano, MI)."}
{"id": "289252", "revid": "1960155", "url": "https://it.wikipedia.org/wiki?curid=289252", "title": "Andrea Ansaldo", "text": ""}
{"id": "289253", "revid": "33689", "url": "https://it.wikipedia.org/wiki?curid=289253", "title": "AIDS. I rapporti umani non trasmettono il virus", "text": ""}
{"id": "289255", "revid": "1543377", "url": "https://it.wikipedia.org/wiki?curid=289255", "title": "Homogenic", "text": "Homogenic (settembre 1997) \u00e8 il terzo album solista di Bj\u00f6rk (il quarto, contando anche l'omonimo album solista del 1977).\nDescrizione.\nLe tracce di \"Homogenic\" sono un mix di musica elettronica (che trova il suo apice nel brano \"Pluto\") e ricercati accompagnamenti di archi. Per la realizzazione di questo album, Bj\u00f6rk interrompe la collaborazione con Nellee Hooper, che aveva prodotto i precedenti due album, in quanto, come affermato dall'artista, \"entrambi avevano smesso di sorprendersi a vicenda\". Inizialmente era nelle intenzioni di Bj\u00f6rk produrre l'album da sola, ma, alla fine, fu messo insieme un team composto da Markus Dravs, Howie B, Guy Sigsworth e Mark Bell. Quest'ultimo produrr\u00e0 la quasi totalit\u00e0 dell'album e collaborer\u00e0 con l'artista nella realizzazione di numerosi album successivi.\n\"Homogenic\" \u00e8 un album pi\u00f9 cupo dei due predecessori ed \u00e8 fortemente influenzato dalle vicende personali della cantante. Il tema della canzone \"5 Years\" \u00e8 stato ipotizzato da diversi critici essere la fine della relazione con il musicista Tricky. La canzone \"So Broken\", contenuta come bonus track nell'edizione giapponese dell'album, \u00e8 ispirata alla vicenda di stalking subita dalla cantante a opera di Ricardo L\u00f3pez, che attent\u00f2 alla vita dell'artista, per poi suicidarsi. \"Unravel\" \u00e8 il lamento di una persona innamorata, che per\u00f2 ancora conserva dei brevi lampi di speranza. \"Immature\" parla degli errori che si possono compiere in una relazione ed \u00e8 stata ispirata dalla fine del rapporto con il musicista Goldie. Bj\u00f6rk ha affermato che \"Pluto\" parla dell'\"essere inebriati e aver bisogno di distruggere tutto per poter ricominciare da capo\". I testi di \"J\u00f3ga\" e \"Bachelorette\" sono entrambi firmati dal poeta islandese Sj\u00f3n, collaborazione scaturita dal desiderio di Bj\u00f6rk di cantare testi epici. \"J\u00f3ga\" \u00e8 stata scritta come un tributo alla migliore amica della cantante, chiamata appunto J\u00f3ga. \"Bachelorette\" fu inizialmente realizzata per la colonna sonora del film \"Io ballo da sola\" di Bernardo Bertolucci, ma in seguito Bj\u00f6rk mand\u00f2 un fax a Bertolucci, informandolo che la canzone sarebbe stata usata come traccia del suo album.\nIl 26 aprile 2019 l'album viene rilasciato dalla One Little Independent Records anche in formato di musicassetta."}
{"id": "289257", "revid": "306856", "url": "https://it.wikipedia.org/wiki?curid=289257", "title": "Gian Luigi Banfi", "text": "Biografia.\nGian Luigi Banfi nasce da una famiglia borghese. Dopo gli studi presso il Politecnico di Milano, completati nel 1932, Banfi entr\u00f2 in contatto coi colleghi Lodovico Barbiano di Belgiojoso, Enrico Peressutti ed Ernesto Nathan Rogers; insieme fondarono lo studio BBPR (dalle iniziali dei quattro), che diventer\u00e0 punto di riferimento per l'architettura razionalista italiana. \nI B.B.P.R. intraprendono una vasta attivit\u00e0 professionale che comprende la pianificazione territoriale, la progettazione architettonica, l'arredamento e il design, collaborando con le maggiori riviste di architettura e urbanistica. Redigono il Piano Regolatore Generale di Pavia (1933), il Piano Regolatore Generale della Valle d'Aosta (1936), realizzano la Colonia elioterapica di Legnano e i padiglioni della nuova Fiera di Milano (1938), il Piano Turistico per l'Isola d'Elba (1939), il Palazzo delle Poste per E42 a Roma (1940); alla Triennale progettano con Piero Portaluppi \"la casa del sabato per gli sposi\" (1933). Da tale esperienza nasce una lunga collaborazione per gli allestimenti della Triennale. Diventano membri dei CIAM (1935). \nNel 1935 Banfi presenta al Congresso Internazionale degli Architetti di Roma una relazione dal titolo \"Urbanistica corporativa\" e interviene con articoli sui periodici \"Domus\" e \"Quadrante\". Banfi presenzia al congresso di Parigi nel 1937 e al convegno di Zurigo nel 1939. In queste occasioni internazionali allaccia rapporti con Le Corbusier, Gropius e Giedion. In particolare, Banfi partecip\u00f2 attivamente al progetto del palazzo Littorio di Pavia, nel 1934, nonch\u00e9 ai piani regolatori generali di Aosta e Pila (1936-1937) e al progetto del quartiere \"Le Grazie\" di Legnano (1939). Nel 1938 insieme ai colleghi dello studio gli viene commissionata la realizzazione del palazzo delle Poste, Telegrafi e Te.Ti nel costruendo quartiere E42 a Roma.\nIn seguito, a partire dall'emanazione delle leggi razziali del 1938, e ancor pi\u00f9 durante il periodo di occupazione nazifascista, lo studio BBPR costitu\u00ec uno dei punti di riferimento per la Resistenza milanese e per il movimento \"Giustizia e Libert\u00e0,\" costringono Rogers a nascondere la sua partecipazione al gruppo, mentre Banfi, Belgiojoso e Peressutti partecipano alla fondazione di \"Giustizia e Libert\u00e0\" e in seguito al Comitato di Liberazione Nazionale. A causa di ci\u00f2, Banfi fu deportato nel campo di concentramento di Gusen durante la seconda guerra mondiale insieme col collega Belgiojoso, con l'accusa di attivit\u00e0 antifasciste. Mor\u00ec nel campo di sterminio di Mauthausen-Gusen di privazioni il 10 aprile 1945, pochi giorni prima della fine della guerra. \nAlla fine della guerra lo studio riprende l'attivit\u00e0 mantenendo inalterata la sigla B.B.P.R., in memoria dell'amico scomparso.\nLa sua morte \u00e8 narrata da Aldo Carpi, suo amico detenuto, nel \"Diario di Gusen\" (ed. Einaudi, 1993, p.\u00a0131-32). Il 21 marzo 1944 Gian Liugi Banfi e Lodovico Belgiojoso vengono arrestati e condannati, senza processo, alla deportazione per spionaggio e distribuzione di stampa clandestina. \nIl 19 gennaio 2017 \u00e8 stata posta una pietra d'inciampo davanti alla sede dello studio BBPR in via dei Chiostri 2 a Milano.\nArchivio.\nL'archivio raccoglie le immagini fotografiche realizzate dall'architetto Gian Luigi Banfi tra il 1939 e il 1941. Esso consta di un dossier di provini a contatto in bianconero ritagliati ed incollati su di un centinaio di cartoncini rilegati, per un totale di 2.376 fotogrammi."}
{"id": "289259", "revid": "33689", "url": "https://it.wikipedia.org/wiki?curid=289259", "title": "Chi fuma avvelena anche te. Digli di smettere", "text": ""}
{"id": "289260", "revid": "1442080", "url": "https://it.wikipedia.org/wiki?curid=289260", "title": "Carlo Annovazzi", "text": "Biografia.\nNacque a Milano, figlio unico di una famiglia originaria di Lodi Vecchio.\nIl padre, vetraio, gestiva con la moglie un negozio di cornici nella zona di Porta Romana. Carletto, inizialmente appassionato al ciclismo, fu soprannominato \"il moro di viale Umbria\" o anche \"el Negher\", per via della carnagione scura. Tifoso dell'Inter, venne scartato ad un provino della societ\u00e0 nerazzurra.\nCarriera.\nGiocatore.\nClub.\nVenne scoperto da Pin Santagostino nell'Ausonia 1931 che nel Campionato Lombardo Ragazzi elimin\u00f2 le giovanili di Milan e Ambrosiana-Inter, e venne comprato dalla squadra rossonera per 50 lire.\nAnnovazzi leg\u00f2 per quasi tutta la carriera il suo nome a quello del Milan, con la cui maglia esord\u00ec nell'immediato dopoguerra, ricoprendo il ruolo di mediano destro.\nIn campionato fu fra i protagonisti dello scudetto del 1951, con il quale il Milan torn\u00f2 al tricolore dopo 44 anni di attesa: in quella stagione Annovazzi mise a segno 16 reti (8 delle quali su calcio di rigore).\nNel 1953, dopo aver ricevuto rassicurazioni sul fatto che sarebbe rimasto al Milan fino a fine carriera, venne ceduto all'Atalanta in cambio del danese J\u00f8rgen S\u00f8rensen; Annovazzi ricevette la notizia a Jesolo, mentre era in vacanza con la famiglia; nella squadra bergamasca gioc\u00f2 nella massima serie fino al 1958.\nNazionale.\nConvocato in Nazionale, esord\u00ec con la maglia n\u00ba4 nella partita contro la Cecoslovacchia il 14 dicembre 1947, al fianco di alcuni giocatori del Grande Torino.\nRimase nel giro della nazionale fino al 1952, quando, dopo 17 presenze, le ultime delle quali da capitano, lasci\u00f2 il posto ad altri due mediani degli anni cinquanta, Giacomo Mari e Sergio Cervato.\nAllenatore.\nConclusa la carriera di calciatore, apr\u00ec per un periodo un bar; dopo averlo venduto, aiut\u00f2 la madre rimasta vedova nella bottega di cornici paterna; nel frattempo si appassionava al calcio giovanile, svolgendo la funzione di osservatore per la squadra del Lecco e studiando da allenatore a Milano e Coverciano.\nDivenuto allenatore, si occup\u00f2 di squadre dell'hinterland milanese, fino a che Nereo Rocco non riusc\u00ec a reintrodurlo nella societ\u00e0 rossonera da allenatore di squadre giovanili come gli allievi e i giovanissimi.\nNel 1977 assieme a Italo Galbiati selezion\u00f2 a un provino la futura stella Franco Baresi, che ebbe l'occasione di allenare.\nMorte e ricordo.\nAnnovazzi mor\u00ec a 55 anni a causa di un male incurabile, nella sua abitazione milanese di piazzale Ferrara; venne sepolto al cimitero di Chiaravalle.\nAlla sua memoria \u00e8 dedicato il Torneo Nazionale di Calcio Giovanile Carletto Annovazzi, organizzato dalla societ\u00e0 Enotria 1908 e riservato alla categoria Under-14.\nVita privata.\nNel giugno 1949 aveva preso in moglie Mina Migliavacca; da lei sono nati i figli Roberta, Manuela e Franco."}
{"id": "289265", "revid": "141489", "url": "https://it.wikipedia.org/wiki?curid=289265", "title": "Frederick Forsyth", "text": "\u00c8 noto come autore di \"spy-story\" come \"Il giorno dello sciacallo\", \"I mastini della guerra\", \"Dossier Odessa\", \"Il pugno di Dio\" e \"Il quarto protocollo\".\nBiografia.\nNato ad Ashford, nel Kent, Forsyth frequent\u00f2 la Tonbridge School. Quindi l'Universit\u00e0 di Granada, in Spagna. All'et\u00e0 di 19 anni, divenne uno dei pi\u00f9 giovani piloti che la Royal Air Force abbia mai avuto. Lasci\u00f2 l'aviazione nel 1958. Quindi divent\u00f2 un giornalista. Trascorse tre anni e mezzo lavorando per un piccolo giornale, prima di venire assunto dalla Reuters nel 1961 come corrispondente da Parigi, e successivamente in Germania e Cecoslovacchia. Nel 1965 pass\u00f2 alla BBC come reporter, sia in radio che in televisione. In questi anni prepara le bozze per i suoi primi due romanzi: \"Il giorno dello sciacallo\" e \"Dossier Odessa\". Durante la guerra in Nigeria \u00e8 in Biafra per conto della BBC, ove rimane fino alla fine del 1967. Sul posto conosce la realt\u00e0 dei mercenari, che descriver\u00e0 ne \"I mastini della guerra\".\nTornato a Londra, la sua indagine sulla guerra in Biafra viene giudicata poco obiettiva, cio\u00e8 di appoggio alla causa dell'indipendenza della regione. Per questo motivo lascia la BBC. Nel 1968 ritorna in Biafra senza contratto, per poi trovarlo con il \"Daily Express\" e poi il \"Time\". Scrive \"The Biafra story\" per denunciare le atrocit\u00e0 nigeriane, e le connivenze con i governi occidentali. Nel 1970 scrive \"Il giorno dello sciacallo\", che nel 1972 ottiene negli USA l'Edgar Allan Poe Award per il romanzo thriller pi\u00f9 venduto. Nel romanzo scrive esattamente come era possibile all'epoca crearsi una falsa identit\u00e0 in Inghilterra; questo espose il governo (che usava abitualmente questa possibilit\u00e0) a pesanti critiche da parte dei media. Il suo metodo di scrivere i romanzi ha due caratteristiche principali: lo stampo chiaramente giornalistico (tanto che i suoi libri spesso sembrano veri e propri report giornalistici), e l'attenzione per la dimensione internazionale.\nOpere.\nIl fantasma di Manhattan.\nIl Fantasma di Manhattan si pu\u00f2 considerare il seguito di \"Il Fantasma dell'Opera\" di Gaston Leroux del 1910 (da quest'ultimo \u00e8 stato tratto il famoso musical di Andrew Lloyd Webber - The Phantom of The Opera)."}
{"id": "289267", "revid": "125629198", "url": "https://it.wikipedia.org/wiki?curid=289267", "title": "Sam Raimi", "text": "\u00c8 noto per aver diretto la trilogia di \"Spider-Man\" (formata da \"Spider-Man\", \"Spider-Man 2\" e \"Spider-Man 3\") e la trilogia de \"La casa\" (formata da \"La casa\", \"La casa 2\" e \"L'armata delle tenebre\").\nBiografia.\nPrimi anni.\nSam Raimi, quarto di cinque figli, nasce nel Michigan da due commercianti, Celia Barbara Abrams e Leonard Ronald Raimi provenienti da una famiglia ebraica originaria dall'Est Europa (alcune fonti affermano dalla Polonia, altre da Russia e Ungheria), e che cambiarono il cognome Reingewertz in Raimi appena arrivati in America. Studia letteratura inglese all'Universit\u00e0 statale del Michigan.\nGli inizi e la trilogia de \"La casa\".\nComincia ad appassionarsi alla cinematografia quando suo padre compra una cinepresa e gli dice che pu\u00f2 creare i suoi film. Comincia a girare filmati in Super 8 con l'amico Bruce Campbell. Uno di questi, \"Within the Woods\" (1978) funger\u00e0 da prototipo per \"La casa\".\nAll'universit\u00e0, si mette in societ\u00e0 col suo compagno di camera Robert Tapert e Campbell per trovare i fondi per un film horror a basso costo. I tre fondano la casa di produzione cinematografica Renaissance Pictures, con l'aiuto del\u00a0pubblicista\u00a0Irvin Shapiro, attraverso la quale producono il film \"La casa\" (1981), diretto da Raimi, che ha un notevole successo. Comincia poi a lavorare al suo secondo film, \"I due criminali pi\u00f9 pazzi del mondo\" (1985), derivato da un fumetto d'azione.\nIl film non ebbe successo a causa dell'intervento non richiesto dello studio.\nRaimi ritorn\u00f2 al genere horror nel 1987 con il seguito \"La casa 2\", che moder\u00f2 i toni del primo film in favore della \"slapstick comedy\", mostrando il suo amore per i tre Stooges.\nAppassionato da lungo tempo dei fumetti, tent\u00f2 di adattare il personaggio dell'Uomo Ombra in un film, ma non riusc\u00ec ad assicurarsi i diritti. Cos\u00ec cre\u00f2 il suo supereroe, \"Darkman\" (1990). Il film fu il primo che fece per uno studio hollywoodiano ed ebbe un moderato successo, ma permise a Raimi di assicurarsi il denaro per finanziare il terzo film della serie \"La casa\", \"L'armata delle tenebre\", che si allontan\u00f2 quasi totalmente dall'horror in favore di elementi presi dal fantasy e dalla commedia.\nNegli anni novanta Raimi lavora ad altri generi, dirigendo film come \"Soldi sporchi\" del 1998, con Bill Paxton e Billy Bob Thornton, e \"Gioco d'amore\" del 1999, con Kevin Costner.\nLa trilogia di \"Spider-Man\".\nNell'aprile del 1999 la Sony Pictures annuncia l'intenzione di voler girare un film su Spider-Man. Raimi viene scelto per dirigere la pellicola, battendo Roland Emmerich, Tim Burton, Chris Columbus e David Fincher, anch'essi interessati al progetto. Raimi decide di scegliere Tobey Maguire per il ruolo di Peter Parker/Spider-Man, andando anche contro il parere dei produttori che non erano convinti, almeno all'inizio, delle capacit\u00e0 dell'attore. Il film ha un grande successo commerciale e guadagna 822 milioni di dollari in tutto il mondo, e Raimi riesce a concretizzare un progetto a lungo ritardato per motivi tecnici e creativi.\nIl successo del primo film di \"Spider-Man\" gli permette di dirigere il sequel \"Spider-Man 2\" nel 2004. Il film viene apprezzato dai critici e si dimostra essere un grande successo finanziario con un incasso di 783 milioni di dollari in tutto il mondo. Durante la produzione di questo film, Raimi litiga pesantemente con il compositore della colonna sonora Danny Elfman, cosa che comporta la chiusura della loro collaborazione artistica. Proprio per questo, Elfman decider\u00e0 di non partecipare a \"Spider-Man 3\", film diretto sempre da Raimi nel 2007, che pur non essendo acclamato dalla critica come i precedenti incassa 891 milioni di dollari in tutto il mondo. Raimi giustifica le critiche negative per l'eccessiva presenza di troppi antagonisti, ma anche per le insistenze del produttore della pellicola, Avi Arad, riguardo al coinvolgimento di Venom nel film, cosa che port\u00f2 Raimi a modificare la sceneggiatura scritta da lui e suo fratello Ivan Raimi.\nGli incassi finali dell'intera trilogia ammontano a 2,5 miliardi di dollari.\nDal 2009.\nNel 2009 ha diretto il film \"Drag Me to Hell\", prodotto dalla Ghost House Pictures, un horror sovrannaturale con Alison Lohman e Justin Long. Il film ha un buon successo commerciale e guadagna 90 milioni di dollari in tutto il mondo\nDopo questo film, Raimi comincia a lavorare a \"Spider-Man 4\", tuttavia nel 2010 la Columbia Pictures annuncia la cancellazione del quarto capitolo in favore di un reboot della saga girato in 3D dal titolo \"The Amazing Spider-Man\".\nA ottobre 2010, Raimi viene assunto alla regia di \"Il grande e potente Oz\", prequel del famoso adattamento del 1939 \"Il mago di Oz\". Il film esce l'8 marzo 2013. Durante la produzione di questo film, Raimi si riappacifica con il compositore Danny Elfman, con cui aveva troncato i rapporti ai tempi di \"Spider-Man 2\".\nNel luglio 2014 ha dichiarato di essere al lavoro su un film adattamento del videogioco \"The Last of Us\" in veste di produttore attraverso la Ghost House Pictures.\nNell'aprile 2020 viene ingaggiato per dirigere il film dell'Universo Cinematografico Marvel \"Doctor Strange nel Multiverso della Follia\", che uscir\u00e0 nelle sale cinematografiche il 6 maggio 2022.\nAltri lavori.\nRaimi fece, anche, vari camei in diversi film: in \"Crocevia della morte\", recita la parte di un poliziotto, in \"Stephen King's The Stand\" recita nel ruolo un rozzo killer che paga un prezzo mortale per un suo errore, ne \"I Flintstones\", dove appare nei panni del falso Kyle MacLachlan nella sequenza televisiva della ricostruzione dei presunti crimini commessi dal protagonista e in \"Ritorno a Tamakwa - Un'estate indiana\" (\"Indian Summer\"), nel quale interpreta il suo pi\u00f9 grande ruolo come goffo assistente di Alan Arkin.\nCome attore, \u00e8 comparso in diversi suoi film in rapidi cameo assieme ai fratelli Ted Raimi ed Ivan Raimi; ha avuto diverse comparsate in varie pellicole, affiancando i colleghi registi Joel Coen, Frank Oz, Terry Gilliam, Costa-Gavras, Michael Apted e Martin Brest (nel film \"Spie come noi\"), Tom Savini, Michael Ritchie, Dario Argento ed ancora Frank Oz in \"Amore all'ultimo morso\", John Carpenter e Wes Craven in \"Body Bags - Corpi estranei\" e Frank Darabont nella miniserie televisiva \"Shining\".\nOltre ai film, Raimi ha lavorato in televisione, producendo serie come \"Xena - Principessa guerriera\" e, con suo fratello Ted Raimi e il suo amico di lunga data Campbell, \"Hercules\", \"Jack of All Trades\" e \"Spartacus\". \u00c8 inoltre produttore della serie \"La spada della verit\u00e0\".\nVita privata.\nDue dei suoi fratelli hanno lavorato con lui: uno \u00e8 lo sceneggiatore Ivan Raimi, che ha scritto una parte della sceneggiatura di \"Spider-Man 3\", l'altro \u00e8 l'attore Ted Raimi, che ha interpretato una parte nella serie di film dedicata a \"Spider-Man\".\n\u00c8 sposato con Gillian Greene ed ha cinque figli.\nTratti distintivi.\nNei suoi film e nei suoi progetti televisivi appaiono spesso sullo schermo il fratello di Sam Raimi, Ted Raimi e il suo amico Bruce Campbell, nonostante queste apparizioni siano spesso solo dei piccoli cameo. In \"Darkman\" fanno una brevissima apparizione i fratelli Joel ed Ethan Coen, a bordo di un'automobile. Egli include spesso nei suoi film una Oldsmobile Delta 88 gialla del 1974, chiamata \"The Classic\".\nAltri tratti distintivi del regista includono:\nRaimi spesso prende in prestito scene e idee dal Cinema di Hong Kong, specialmente da \"Storia di fantasmi cinesi\" in almeno uno dei film della serie \"La casa\" e soprattutto per \"Xena\"."}
{"id": "289268", "revid": "2039709", "url": "https://it.wikipedia.org/wiki?curid=289268", "title": "Giancarlo Antognoni", "text": "\"Bandiera\" e capitano della tra gli anni 1970 e 1980, con cui gioc\u00f2 l'intera carriera professionistica in Italia (ha chiuso l'attivit\u00e0 in Svizzera, nel ), detiene il record di presenze fra i giocatori viola con 341 gare in Serie A. Con 73 gare in azzurro \u00e8 anche il giocatore della Fiorentina con pi\u00f9 presenze in nazionale, con 7 reti realizzate.\nNel 2018 \u00e8 stato inserito nella Hall of Fame del calcio italiano nella categoria \"Veterano italiano\".\nCarriera.\nGiocatore.\nClub.\nNato tifoso rossonero e cresciuto nel mito di Gianni Rivera \u2013 \u00abEra il mio idolo [...] A Perugia mio pap\u00e0 gestiva un bar che era anche la sede di un Club, [squadra dove] da ragazzino sognavo di giocare\u00bb \u2013, a quindici anni Antognoni si ritrov\u00f2 in Piemonte, acquistato dal con cui, tuttavia, ebbe modo di giocare solo un'amichevole prima di accasarsi all', in Serie D.\nLa del presidente Ugolino Ugolini lo acquist\u00f2 nel 1972, per 435 milioni di lire dell'epoca. Con i \"Viola\" esord\u00ec in Serie A a 18 anni, il 15 ottobre di quell'anno in una vittoria dei toscani per 2-1 sul campo del ; Antognoni scese in campo con la maglia n. 8, venendo elogiato il giorno dopo dal \"Corriere dello Sport\" che, nel titolo del resoconto della gara, lo defin\u00ec \u00abun giovanissimo Rivera\u00bb protagonista di un esaltante primo tempo. Negli anni 1970 e per met\u00e0 degli anni 1980 eredit\u00f2 da Brizi e da Ennio Pellegrini la fascia di capitano dei gigliati. Acquistato assieme a Moreno Roggi, Mimmo Caso, Vincenzo Guerini e Claudio Desolati, Antognoni si trov\u00f2 ad essere il \"leader\" di una giovane squadra che vinse, nel 1975, la Coppa Italia conquistata nella finale di Roma contro il Milan, e la Coppa di Lega Italo-Inglese contro il .\nNei primi anni 1980, sotto la gestione societaria dei Pontello (Flavio e Ranieri) contribui a riportare la Fiorentina a competere per lo scudetto dopo un decennio, sfiorando il titolo nel campionato 1981-1982 quando lo manc\u00f2 all'ultima giornata, dopo un serrato duello con la : \u00abquel campionato perduto grida ancora vendetta. Arrivammo a un punto dalla Juve: all'ultima giornata a Cagliari ci annullarono un gol regolare di Graziani, mentre la Juve vinse a Catanzaro con un rigore, che c'era... Forse non doveva finire con uno spareggio perch\u00e9 c'era il Mondiale che incombeva e in nazionale eravamo in cinque della Fiorentina e in sette-otto della Juve\u00bb.\nGiocatore la cui carriera fu segnata da gravi infortuni, il 22 novembre 1981 in uno scontro di gioco con il portiere del , Silvano Martina, riport\u00f2 una frattura alle ossa craniche e una temporanea interruzione del battito cardiaco: venne aiutato dal pronto intervento del medico sociale rossobl\u00f9, Pierluigi Gatto, il quale con Ennio Raveggi, massaggiatore dei viola, riattiv\u00f2 le funzioni respiratorie e il battito del giocatore. Tre anni dopo fu uno scontro con Luca Pellegrini della a causargli la frattura scomposta di tibia e perone della gamba destra e ad allontanarlo per molti mesi dai rettangoli di gioco: salt\u00f2 l'intera stagione 1984-1985 per tornare solo nel novembre 1985, quando la Fiorentina era allenata da Aldo Agroppi il quale sub\u00ec numerose critiche nonch\u00e9 un'aggressione (ai campi di allenamento) per aver ratificato il rientro in campo del capitano dei gigliati.\nNell'annata 1986-1987, assieme a Ram\u00f3n D\u00edaz, Antognoni guid\u00f2 la Fiorentina a una difficile salvezza in campionato: vittima di un nuovo infortunio in Coppa Italia alla fine della stagione precedente, Antognoni, sotto la guida di Eugenio Bersellini, esord\u00ec solo sul finire del girone d'andata, nella gara interna persa contro l': in tutto 19 presenze e 4 reti, di cui una su calcio di punizione al . Segn\u00f2 l'ultima rete in maglia viola all' nell'aprile 1987. Al termine della stagione, dopo 341 incontri e 61 reti, Antognoni lasci\u00f2 la Fiorentina per accasarsi alla squadra svizzera del , dove disput\u00f2 ancora due stagioni. Il 25 aprile 1989 lasci\u00f2 il calcio giocato: per la sua gara di addio si stiparono, in uno stadio Comunale in rifacimento per i mondiali di , 40.000 tifosi, ai quali la \"bandiera\" viola regal\u00f2 un giro di campo.\nNazionale.\nAntognoni ha vestito per 73 volte la maglia della nazionale italiana (7 reti segnate) esordendo il 20 novembre 1974 in -Italia (3-1), e chiudendo a Praga nella partita persa 2-0 contro la il 16 novembre 1983.\nGioc\u00f2 il in Argentina chiuso dagli azzurri, rivelazione del torneo, al quarto posto cos\u00ec come il successivo ospitato in Italia. In entrambi i casi, Antognoni fu stabilmente titolare, ruolo confermato anche due anni pi\u00f9 tardi nel in Spagna, quando con l'Italia sollev\u00f2 la Coppa del Mondo. In terra iberica, contro il segn\u00f2 una rete, quella del 4-2, annullata per un fuorigioco inesistente; un fallo di Matysik nella semifinale con la lo priv\u00f2 della possibilit\u00e0 di scendere in campo nella vittoriosa finale di Madrid contro la : \u00aba parte quella partita di Cagliari che ci cost\u00f2 lo scudetto, la finale del Mundial spagnolo che non mi fu possibile giocare [fu la pi\u00f9 grande delusione della mia vita calcistica]. Quella volta mi girarono parecchio le scatole. Vidi Italia-Germania dalla tribuna stampa\u00bb.\nAllenatore e dirigente.\nRientrato a Firenze, nel 1990 accett\u00f2 le offerte della societ\u00e0 viola percorrendo una trafila d'incarichi sotto la gestione dei Cecchi Gori (il padre Mario prima e il figlio Vittorio poi). Partito come osservatore, divenne in seguito team manager fino a ricoprire le mansioni di direttore generale; tra le sue operazioni come dirigente, quella che Antognoni considera il suo \u00abfiore all'occhiello\u00bb fu l'acquisto del portoghese Rui Costa. In mezzo a tutto ci\u00f2 assunse brevemente, assieme a Luciano Chiarugi, la responsabilit\u00e0 tecnica della squadra sul finire della tribolata stagione 1992-1993, culminata con la retrocessione dei gigliati in cadetteria dopo oltre mezzo secolo.\nUna volta tornato nei quadri dirigenziali, si dimise dal club nel 2001, all'indomani dell'esonero di Fatih Terim, entrato ormai in contrasto col presidente fiorentino: \u00abero molto legato [all'allenatore turco] e quando apparve chiaro che lui sarebbe andato ad allenare il Milan dissi a Vittorio Cecchi Gori: \"se va via Terim vado via anch'io\". [...] Mi rispose: \"prego...\"\u00bb. In seguito la Federcalcio gli affid\u00f2 diversi incarichi nell'ambito del calcio giovanile: il 1\u00ba ottobre 2005 venne nominato coordinatore degli osservatori delle nazionali giovanili, mentre il 6 agosto 2015 divent\u00f2 capo delegazione dell'.\nIl 2 gennaio 2017, una volta scaduto il contratto con la FIGC, torna alla Fiorentina, inizialmente con compiti di rappresentanza e dal successivo 12 giugno anche come \"club manager\"; mantiene l'incarico fino al 16 luglio 2021, quando lascia la squadra viola a causa di sopravvenuti dissidi con la dirigenza."}
{"id": "289271", "revid": "767487", "url": "https://it.wikipedia.org/wiki?curid=289271", "title": "Resina melamminica", "text": "Le resine melamminiche sono resine sintetiche termoindurenti ottenute per policondensazione della formaldeide con la melammina. Si ottiene una resina incolore e inodore, resistente all'acqua, agli agenti chimici, all'abrasione, al calore e con una notevole trasparenza alle radiazioni luminose soprattutto nel violetto.\nIl prodotto derivante dalla policondensazione viene poi essiccato, macinato e additivato. La polvere cos\u00ec ottenuta viene stampata a 130-170\u00a0\u00b0C. Durante lo stampaggio avviene la reticolazione formando cos\u00ec un polimero infusibile.\nLe resine melamminiche sono utilizzate per la produzione di laminati plastici (quali formica e arborite), mobilia da cucina, servizi da tavola (soprattutto piatti), colle e vernici. Una forma speciale di resina melamminica \u00e8 la schiuma di melamina-formaldeide, usata soprattutto come materiale isolante e fonoassorbente e pi\u00f9 recentemente come pulitore abrasivo.\nGli utensili e le ciotole di resina melamminica non sono resistenti alle microonde, in quanto assorbono le radiazioni e si riscaldano. Cos\u00ec come tutti i materiali termoindurenti, la resina melamminica non pu\u00f2 essere fusa e perci\u00f2 non pu\u00f2 essere riciclata.\nLa sigla che identifica la melammina-formaldeide in base alle normative DIN 7728 e 16780 \u00e8 MF."}
{"id": "289273", "revid": "33084", "url": "https://it.wikipedia.org/wiki?curid=289273", "title": "Campo di Quidditch", "text": ""}
{"id": "289275", "revid": "81195", "url": "https://it.wikipedia.org/wiki?curid=289275", "title": "Melammina-formaldeide", "text": ""}
{"id": "289280", "revid": "1602064", "url": "https://it.wikipedia.org/wiki?curid=289280", "title": "Johannes Takanen", "text": "Biografia.\nFiglio di Enrico Takanen e dell'italiana Maria Palpieri, rimase molto legato all'Italia, sposandosi come il padre con un'italiana di nome Giacinta Biavasco.\n\u00c8 sepolto nel Cimitero acattolico di Roma, tomba 2300, lapide S1879.\nOpere.\nLe sue opere comprendono ritratti, amorini e figure femminili.\nLe pi\u00f9 famose:"}
{"id": "289284", "revid": "120688958", "url": "https://it.wikipedia.org/wiki?curid=289284", "title": "Trexenta", "text": "La Trexenta \u00e8 una regione storica della Sardegna, situata nella parte settentrionale della provincia del Sud Sardegna. Comprende 14 comuni.\nGeografia fisica.\nTerritorio.\nSi estende su una superficie di circa di un pi\u00f9 vasto territorio prevalentemente collinare nella parte orientale e pi\u00f9 pianeggiante verso ovest.\nOrigini del nome.\nIl toponimo Trexenta potrebbe derivare dal plurale neutro latino \"trecenta\", a indicare forse qualche misura agricola (per esempio \"trecenta iugera\", equivalente a circa 75 ettari, o a qualche altra misura maggiore) o l'esistenza di trecento entit\u00e0 (per esempio granai, aziende agricole, fortezze o altro). Il nome Trexenta ricorda i trenta o trecento villaggi che la leggenda dice la popolassero nei tempi antichi e della maggior parte dei quali si \u00e8 perso anche il nome, ma di molti dei quali restano testimonianze, fino alla grande crisi demografica del 1300, quando diversi centri furono effettivamente abbandonati. Quelli che oggi rimangono presentano il tipico aspetto dei centri agricoli del Sud della Sardegna. Da uno studio toponomastico, fatto nel territorio di Sant'Andrea Frius, risulta una forte presenza colonica romana organizzata in \"topia\". Questo termine latino neutro pl. si ritrova infatti in toponimi come \"topia meliora\" (trasformatosi per etimologia popolare in \"tupp\"e sa mall\u00f2ra\") o in \"tuppellocas\" (in territorio di Senorb\u00ec) riconducibile a \"topia lucana\", o in \"tuppezzonia\" riconducibile a \"topia ausonia\". Pertanto si pu\u00f2 ipotizzare che \"Trexenta\" faccia riferimento al numero delle \"topia\" esistite nella regione.\nStoria.\nI pi\u00f9 antichi insediamenti nella regione risalgono alla preistoria, ne \u00e8 testimonianza il nuraghe Piscu di Suelli. \nNel Medioevo la curatoria di Trexenta faceva parte del regno di Calari, uno dei giudicati della Sardegna.\nEconomia.\nLe prevalenti attivit\u00e0 economiche consistono dell'attivit\u00e0 agricola, prevalentemente concentrate nella coltivazione cerealicola, dei vigneti e degli oliveti.\nComuni.\nComprende i comuni di: \ne i centri minori:"}
{"id": "289285", "revid": "12794", "url": "https://it.wikipedia.org/wiki?curid=289285", "title": "Stanza delle necessit\u00e0", "text": ""}
{"id": "289286", "revid": "125819297", "url": "https://it.wikipedia.org/wiki?curid=289286", "title": "Meccanica hamiltoniana", "text": "La meccanica hamiltoniana, nella fisica e nella matematica e, in particolare, nella meccanica razionale e nell'analisi dei sistemi dinamici, \u00e8 una riformulazione della meccanica classica introdotta nel 1833 da William Rowan Hamilton a partire dalla meccanica lagrangiana, descritta inizialmente da Joseph-Louis Lagrange nel 1788.\nDescrizione.\nHamilton ha introdotto un formalismo che sta alla base della meccanica statistica e della meccanica quantistica, consentendo di formulare in maniera agevole la compatibilit\u00e0 tra probabilit\u00e0 e dinamica. Un altro esempio di una teoria fisica fondata sulla meccanica hamiltoniana \u00e8 la teoria delle perturbazioni.\nEssa, operando una differente scelta di coordinate per generare lo spazio delle fasi, riscrive le equazioni del moto di Eulero-Lagrange, che erano alla base della descrizione di Lagrange, nella forma di equazioni di Hamilton e fa corrispondere all'energia totale del sistema una funzione scalare detta \"Hamiltoniana\".\nDerivazione da un sistema dinamico.\nLa dinamica di un sistema fisico \u00e8 caratterizzata dal fatto che il moto di un corpo tende a rendere stazionaria, cio\u00e8 a variazione nulla, una quantit\u00e0 astratta detta azione, un funzionale definito come l'integrale nel tempo della Lagrangiana. Solitamente questo equivale a minimizzare l'energia del sistema dinamico considerato, che \u00e8 la somma dell'energia potenziale pi\u00f9 l'energia cinetica.\nIn meccanica lagrangiana, le coordinate del sistema dinamico nello spazio degli stati, usate per identificare un punto materiale in moto, sono le sue coordinate generalizzate formula_1 e le corrispondenti velocit\u00e0 generalizzate formula_2, dove il punto denota la derivata totale temporale. \nPertanto il sistema dinamico costituito dal punto in moto viene descritto dalla sola funzione scalare (detta \"lagrangiana\"):\nmediante le equazioni di Lagrange, anzich\u00e9 dalle componenti forze e dai momenti meccanici.\nIn coordinate cartesiane, se il moto \u00e8 senza vincoli tale scrittura coincide con l'equazione di Newton:\nL'equazione del moto si possono esprimere come equazioni variazionali di Eulero:\ndove formula_6 \u00e8 la lagrangiana di Newton, che \u00e8 la differenza tra energia cinetica formula_7 e energia potenziale formula_8 del sistema.\nHamilton propose di riesprimere la equazione variazionale di Eulero, che \u00e8 del secondo ordine, in due equazioni del primo ordine definendo i momenti lineari coniugati formula_9 alle coordinate.\nIl momento della coordinata formula_10 di un corpo in moto \u00e8 la derivata parziale della lagrangiana rispetto all coordinata:\novvero:\nLo spazio bidimensionale coordinata-momentoformula_13 \u00e8 chiamato spazio delle fasi. \nIn coordinate cartesiane la definizione di momento lineare coniugato, che \u00e8 valida per un pi\u00f9 generico sistema di coordinate, \u00e8 equivalente alla quantit\u00e0 di moto:\nHamiltoniana ed equazioni di Hamilton.\nLa trasformazione di Legendre della Lagrangiana, nelle coordinate canoniche formula_13, \u00e8 l'Hamiltoniana:\ncon formula_17. Nel caso particolarmente importante di sistema dinamico con vincoli indipendenti dal tempo, l'Hamiltoniana coincide con l'energia totale del sistema, ed \u00e8 pertanto la somma tra l'energia cinetica e potenziale:\ncon l'energia cinetica espressa in generale da:\nAnalizzare l'evoluzione temporale del sistema a partire da formula_20 coinvolge le equazioni di Hamilton:\nuna riscrittura delle equazioni di Eulero-Lagrange. A partire da esse vengono quindi scritte le equazioni del moto nel modello hamiltoniano. Le equazioni di Hamilton sono simmetriche rispetto a formula_22 e formula_23, cio\u00e8 scambiare formula_24 con formula_25 le lascia invariate. Pi\u00f9 in generale, vengono dette \"coordinate canoniche\" tutte le variabili generalizzate le cui trasformazioni, dette \"trasformazioni canoniche\", lasciano inalterata la forma delle equazioni di Hamilton. Esse sono alla base della descrizione di molti fenomeni naturali.\nIn meccanica quantistica la funzione hamiltoniana, chiamata operatore hamiltoniano, \u00e8 particolarmente importante e ad essa si fa corrispondere l'energia osservabile, ad esempio l'energia di particelle subatomiche o sistemi di particelle.\nSistema dinamico hamiltoniano.\nLa meccanica hamiltoniana, interessandosi di oggetti in moto, rientra nell'ambito dell'analisi dei sistemi dinamici, con la quale condivide il formalismo matematico. Le equazioni di Hamilton hanno del resto la forma caratteristica di un sistema dinamico continuo:\ncon formula_27 un campo vettoriale nello spazio delle fasi, anche nel caso in cui le coordinate formula_28 non sono ortogonali ma sono ad esempio polari o cilindriche. Al campo formula_27 \u00e8 associata l'Hamiltoniana formula_30, ovvero:\ndove:\n\u00e8 la matrice simplettica standard e formula_33 \u00e8 il gradiente:\nIl campo formula_35 cos\u00ec definito \u00e8 il campo vettoriale hamiltoniano, ed \u00e8 solenoidale (formula_36). L'importanza della scelta delle coordinate hamiltoniane formula_13, al posto di quelle lagrangiane formula_38, \u00e8 legata al fatto che - per come sono definite - le coordinate canoniche si comportano, in un certo senso, come coordinate cartesiane ortogonali. Difatti, per una arbitraria scelta delle formula_28 (ad esempio, polari o cilindriche), utilizzando i momenti lineari coniugati formula_40 il sistema dinamico ha ancora la forma formula_41. Ci\u00f2 consente alle equazioni di Hamilton di avere una struttura particolarmente simmetrica.\nCostanti del moto.\nUn integrale primo del moto per un sistema dinamico con Hamiltoniana formula_30 \u00e8 una quantit\u00e0 formula_43 definita sullo spazio delle fasi il cui valore rimane costante:\nlungo le soluzioni dell'equazione del moto formula_45 del sistema. Si ricava con brevi manipolazioni matematiche che la derivata totale ha la particolare forma:\ndove:\n\u00e8 il campo vettoriale hamiltoniano definito sopra.\nUtilizzando la parentesi di Poisson di formula_48 con l'Hamiltoniana la precedente si pu\u00f2 scrivere in modo esplicito come:\novvero:\nNello specifico, se formula_48 non dipende dal tempo allora formula_52 se e solo se formula_48 \u00e8 un integrale primo del moto.\nDerivazione delle equazioni di Hamilton.\nLe equazioni di Hamilton si possono ricavare considerando l'1-forma differenziale associata alla Lagrangiana:\nSostituendo formula_55:\nche, sfruttando la relazione formula_57, si pu\u00f2 riscrivere come:\nRiorganizzando i termini:\nIl membro di sinistra \u00e8 l'Hamiltoniana, quindi si ha:\nScrivendo allora, come fatto per formula_61, l'1-forma differenziale associata ad formula_20 direttamente rispetto al tempo:\nDal momento che le ultime due relazioni devono essere uguali si ha, uguagliando i termini:\ndove la seconda relazione \u00e8 una delle due equazioni di Hamilton; l'altra equazione di Hamilton si ricava dalla prima relazione sfruttando le equazioni di Eulero-Lagrange:\nin modo che diventi:"}
{"id": "289287", "revid": "92723", "url": "https://it.wikipedia.org/wiki?curid=289287", "title": "Wattmetro", "text": "Il wattmetro \u00e8 uno strumento per la misura della potenza elettrica attiva generata su una sezione di una linea elettrica.\nNei circuiti elettrici, la potenza complessiva \u00e8 data dalla combinazione di due contributi distinti: \nPer la misura dei due contributi di potenza si usano strumenti differenti: per la potenza attiva si usa il wattmetro mentre per la potenza reattiva si usa il varmetro.\nDefinizione.\nla potenza attiva si calcola con la seguente formula \nformula_1\ndove:\nIl termine formula_3 viene denominato anche \"fattore di potenza\" ed equivale all'efficienza del circuito stesso.\nVa osservato che in base alla definizione la potenza attiva \u00e8 massima in valore assoluto quando tensione e corrente sono in fase (formula_2=0\u00b0) o in controfase (formula_2=180\u00b0) mentre \u00e8 nulla quando tensione e corrente sono tra di loro in quadratura (formula_2=90\u00b0 o 270\u00b0). Inoltre, nel caso di correnti e tensioni continue lo sfasamento formula_2 si considera nullo e quindi il fattore formula_3 vale 1 e la formula si riduce quindi a formula_9.\nDa quest'ultima considerazione discende che il wattmetro \u00e8 utilizzabile anche per misure su circuiti in regime di tensione e corrente continua.\nPrincipi e caratteristiche costruttive.\nIl wattmetro ideale \u00e8 il modello teorico costituito da due bipoli separati elettricamente e che si influenzano magneticamente. Un circuito \u00e8 denominato voltmetrico, con tutti i requisiti relativi (vedi voltmetro) e l'altro circuito \u00e8 denominato amperometrico, con tutti i requisiti relativi (vedi amperometro). Questo modello viene utilizzato per le analisi matematiche e nella simulazione dei circuiti.\nPer quanto teoricamente e matematicamente possibile, non \u00e8 corretto calcolare la potenza di un circuito a corrente alternata misurando separatamente tensione (con un voltmetro), corrente (con un amperometro) e sfasamento (con un cosfimetro), sia per l'inutile complessit\u00e0, vista l'esistenza di strumenti in grado di effettuare la misura in modo diretto, sia perch\u00e9 la misura risultante sarebbe affetta da un errore di misura complessivo pari alla combinazione degli errori di misura dei singoli strumenti.\nEsistono vari tipi di wattmetro, tutti in grado di misurare la potenza direttamente (metodi diretti) tuttavia \u00e8 possibile usare metodi alternativi per misurare la stessa grandezza in maniera indiretta.\nUna caratteristica comune a questi strumenti \u00e8 la sensibilit\u00e0 alle sovratensioni o alle sovracorrenti che possono provocare la cosiddetta \"morte silenziosa\", per cui lo strumento si danneggia e non misura pi\u00f9 in modo corretto senza che si osservino fenomeni di \"fondo scala\" o altri effetti visibili al momento del danneggiamento. Per evitare di incorrere in queste situazioni, tipicamente l'inserzione di un wattmetro si accompagna sempre all'inserzione di un amperometro e di un voltmetro per poter verificare che lo strumento non sia soggetto a correnti o a tensioni potenzialmente dannose. In alcuni casi, per poter valutare correttamente il valore della potenza realmente assorbita dal carico, \u00e8 necessario tener conto anche degli autoconsumi degli strumenti supplementari (voltmetro e amperometro) inseriti e dell'autoconsumo del wattmetro medesimo (circuito voltmetrico e amperometrico del wattmetro).\nCome per gli altri strumenti di misura, i parametri fondamentali che caratterizzano la qualit\u00e0 di un wattmetro sono tre:\nUn altro parametro non meno importante \u00e8 la tensione di isolamento.\nTipi di wattmetro.\nWattmetri elettrodinamici.\nNella pratica comune, si tratta del tipo di wattmetro maggiormente utilizzato.\nQuesto tipo di wattmetro si avvicina per caratteristiche costruttive al modello del wattmetro ideale. Infatti viene realizzato usando due bobine e la coppia motrice agente sull'equipaggio mobile \u00e8 proporzionale al prodotto tra la corrente elettrica formula_10 che attraversa la bobina mobile e la corrente elettrica formula_11 che attraversa la bobina fissa secondo la relazione: 800\u00a0A.\nformula_12\ndove:\nFacendo in modo che la tensione di alimentazione rimanga proporzionale alla corrente circolante nella bobina mobile, lo strumento misurer\u00e0 la potenza elettrica. Questa proporzionalit\u00e0 esiste sempre se il circuito \u00e8 resistivo e per renderlo tale basta inserire in serie alla bobina mobile un resistore adeguato in manganina e tarare la scala di lettura direttamente in Watt. In queste condizioni si ottiene infatti:\nformula_18\nIn linea di principio la bobina mobile potrebbe essere alimentata con la corrente circolante e la bobina fissa con la tensione esistente. Questo per\u00f2 non \u00e8 fattibile praticamente, visto che \u00e8 la bobina fissa ad essere costituita da filo di grande sezione, necessario per far circolare delle correnti elettriche intense. La bobina mobile viene alimentata attraverso molle antagoniste (che sono sempre piuttosto delicate) che se attraversate da una corrente intensa si possono distruggere.\nVa osservato che l'uso di bobine implica la presenza di induttanza non eliminabile. In particolare non \u00e8 possibile annullare totalmente l'induttanza della bobina mobile inserendo solamente una resistenza in serie. Questo provoca un errore chiamato \"errore di fase del wattmetro\". Se lo strumento viene utilizzato ad una frequenza ben precisa si possono costruire dei circuiti di compensazione, inserendo in parallelo una capacit\u00e0 opportuna che compensi e annulli l'effetto dell'induttanza della bobina.\nNel caso di alimentazione in tensione continua, l'induttanza \u00e8 nulla e lo strumento misurer\u00e0 in modo corretto la potenza circolante. Si ottiene quindi che con questo accorgimento l'errore di induttanza diventa nullo soltanto in due casi:\nPer frequenze nell'intorno della frequenza di taratura l'errore di fase del wattmetro si considera trascurabile, mentre per valori di frequenza molto diversi lo strumento non \u00e8 utilizzabile, dato che il valore misurato dipender\u00e0 in un modo non trascurabile \"dall'errore di fase del wattmetro\".\nQuesto tipo di wattmetro risulta non utilizzabile anche per frequenze intorno a quella di taratura se il circuito sottoposto a misura \u00e8 di tipo fortemente capacitivo o induttivo. Infatti l'errore di fase del wattmetro dipende dallo sfasamento tra la tensione alimentante il circuito voltmetrico e la corrente in esso circolante, moltiplicato per la tangente dell'angolo di sfasamento del carico elettrico sotto misura. Quest'ultimo fattore diventa significativo nel caso di carichi fortemente induttivi o fortemente capacitivi.\nUn'altra possibile fonte di errore si ha nel caso in cui la tensione media delle due bobine (voltmetrica e amperometrica) sia diversa. In questo caso bisogna smontare il circuito e rimontarlo correttamente. Se ci\u00f2 non \u00e8 possibile, per correggere questo errore bisogna installare sulla bobina voltmetrica un commutatore che possiede quattro resistenze di contatto che influenzano, alterandolo, il regolare funzionamento.\nInfine, per le sue caratteristiche costruttive, questo tipo di wattmetro \u00e8 molto sensibile ai campi magnetici ed elettrici esterni. Per esempio, quando viene utilizzato per misure in regime di corrente e tensione continue, la lettura risultante pu\u00f2 essere influenzata dal campo magnetico terrestre. Esistono anche wattmetri schermati ma proprio la schermatura, pur eliminando gli effetti dei campi magnetici esterni, introduce a sua volta degli errori supplementari per cui questa variante fornisce risultati in generale meno precisi.\nPer tutti questi motivi il wattmetro elettrodinamico viene utilizzato tipicamente da personale molto competente in grado di adottare le opportune contromisure per poter ridurre tutte le influenze descritte che sono motivo di errore.\nLa scala di questo strumento, se utilizzato nei limiti di impiego corretto, \u00e8 di tipo esattamente uniforme e la classe di precisione pu\u00f2 essere, nei modelli pi\u00f9 pregiati, anche 0,1.\nWattmetro ferrodinamico.\nIl wattmetro ferrodinamico \u00e8 una variante costruttiva in grado di annullare l'influenza dei campi magnetici esterni, aumentando notevolmente la coppia motrice. Questi modelli di wattmetri sono molto robusti ma anche meno precisi.\nNon sono utilizzabili in corrente continua per le influenze del campo magnetico residuo presente nel nucleo di ferro usato nello strumento.\nWattmetro astatico.\nQuesto tipo di wattmetro \u00e8 costituito da due bobine fisse e due bobine mobili, alimentate come descritto precedentemente, ma collegate tra loro con polarit\u00e0 invertita. Con questa soluzione si ottengono due coppie motrici equiverse e una coppia totale risultante molto pi\u00f9 piccola rispetto ai wattmetri elettrodinamici, gi\u00e0 caratterizzati da una coppia molto bassa tanto da dover richiedere accorgimenti speciali per perni, molle antagoniste e altri particolari costruttivi).\nIl grande pregio dei wattmetri astatici \u00e8 che, alimentando le bobine con polarit\u00e0 invertita, i campi magnetici ed elettrici esterni (che inducono degli errori nei wattmetri elettrodinamici) generano delle perturbazioni di effetto contrario annullandosi vicendevolmente.\nWattmetri termici.\nQuesti tipi di wattmetri misurano la potenza come effetto di fenomeni di riscaldamento e quindi operano a temperature di lavoro relativamente elevati e risultano ancor pi\u00f9 sensibili degli altri modelli di wattmetro ai sovraccarichi che possono determinare la fusione di uno o di entrambi gli elementi riscaldatori.\nWattmetro a dilatazione termica.\nGli strumenti a dilatazione termica possiedono una coppia che \u00e8 proporzionale al quadrato della corrente che scalda la spirale bimetallica. Per la misura si convogliano su una resistenza la somma di due correnti, formula_19 (corrente di linea) e formula_20 (proporzionale alla tensione di linea) e su una seconda resistenza la loro differenza formula_21.\nLe due correnti formula_19 e formula_20 si ottengono in questo modo:\nLe resistenze R, attraversate da corrente riscaldano due spirali bimetalliche avvolte in senso opposto agenti sul medesimo asse dello strumento generando una coppia motrice pari a:\nformula_24\ndove:\nWattmetro a termocoppia.\nIl wattmetro a termocoppia usa un principio analogo a quello a dilatazione, ma al posto delle spirali bimetalliche usa due termocoppie collegate in opposizione tra loro e a un milliamperometro magnetoelettrico graduato direttamente in Watt.\nQueste due soluzioni possiedono diversi errori sistematici che, con accorgimenti opportuni \u00e8 possibile ridurre a valori accettabili. \u00c8 da tener presente che nel caso di misure di potenza su circuiti ad alta frequenza o su circuiti dove le armoniche non sono trascurabili gli altri wattmetri non sono utilizzabili.\nWattmetri elettrostatici.\nPer realizzare un wattmetro elettrostatico \u00e8 necessario utilizzare un voltmetro elettrostatico a quattro quadranti e non un classico strumento elettrostatico a due quadranti (vedi elettrometro). I quattro quadranti sono collegati alternativamente a due a due. Si avranno quindi due armature fisse alternate collegate ad un morsetto e le altre due armature fisse collegate ad un secondo morsetto, completate da un'armatura mobile che pu\u00f2 ruotare variando la superficie che \u00e8 interessata dalle forze elettrostatiche. Per poter misurare la potenza in transito \u00e8 necessario seguire una sequenza precisa:\nLa coppia motrice, che tende a far ruotare l'equipaggio mobile, \u00e8 data da:\nformula_33\ndove:\nDalla formula si evidenzia che \u00e8 presente un termine aggiuntivo formula_34 che rappresenta un errore sistematico, ossia legato alle caratteristiche intrinseche di questo tipo di strumento e che deve essere reso trascurabile rispetto al valore della potenza formula_35 da misurare.\nSe si utilizza il wattmetro elettrostatico in corrente continua, non esistendo in questo caso sfasamento tra tensione e corrente il valore di \u03c6 \u00e8 nullo e quindi il fattore \"cos\"\u03c6 risulta uguale a 1. Dalla formula si deduce che il wattmetro elettrostatico risulta utilizzabile soprattutto per misurare la potenza nei circuiti dove la tensione \u00e8 significativamente elevata rispetto alla corrente circolante.\nWattmetri elettronici.\nEsistono anche wattmetri elettronici con visualizzazione sia analogica che digitale.\nWattmetri ad induzione.\nI wattmetri ad induzione usano come principio costruttivo due elettromagneti alimentati in modo proporzionale alla corrente e alla tensione sotto misura e che generano la coppia motrice sfruttando i flussi magnetici che si stabiliscono. Un tipico esempio di strumento basato su un wattmetro ad induzione \u00e8 il contatore elettromeccanico usato per misurare i consumi elettrici nelle abitazioni e nelle installazioni industriali.\nIn genere non si realizzano wattmetri ad induzione per i problemi che questo tipo di strumento ha al variare della tensione e della frequenza di funzionamento (problemi presenti anche negli amperometri e nei voltmetri ad induzione). Infatti:\nVa osservato che nel caso dei contatori di energia di tipo domestico questo problema non si pone, dato che la tensione elettrica alternata fornita dai gestori \u00e8 caratterizzata da valori di tensione efficace e di frequenza praticamente costanti, evitando cos\u00ec le situazioni di errore sopra descritte.\nLa coppia motrice \u00e8 proporzionale al seno del angolo tra i flussi magnetici che i due elettromagneti producono. Attraverso un piccolo artificio (si inserisce in serie ad un avvolgimento una bobina di opportuno valore in modo da rendere tale circuito praticamente induttivo) \u00e8 possibile far in modo che la coppia motrice che agisce sul disco di alluminio sia proporzionale al coseno tra la tensione di alimentazione e la corrente circolante nel circuito elettrico.\nPer i problemi che questi strumenti hanno al variare della tensione di alimentazione se ne consiglia l'uso entro il campo di tensione e frequenza stabiliti dal costruttore.\nWattmetri a basso fattore di potenza.\nDovendo effettuare delle misure di potenza su un circuito a basso fattore di potenza (per esempio misure sulle perdite dei materiali magnetici) non posso utilizzare i wattmetri descritti. In genere questi wattmetri vengono utilizzati nei circuiti dove in fattore di potenza \u00e8 dell'ordine di 0,2 o anche minore. Il motivo \u00e8 molto semplice, anche con la tensione e la corrente nominale, se il circuito ha un fattore di potenza dell'ordine di 0,1 l'indicazione \u00e8 poco precisa visto che l'ago dello strumento si posizioner\u00e0 molto vicino all'inizio della scala. In questi casi, e solo in questi casi, si utilizzer\u00e0 un wattmetro dove la coppia antagonista creata dalla molla \u00e8 stata ridotta sensibilmente (anche di 10 volte). In questo modo l'ago dello strumento raggiunger\u00e0 il fondo scala con una coppia notevolmente pi\u00f9 piccola rispetto ad un comune wattmetro. C'\u00e8 una sola avvertenza su questi wattmetri, se inseriti in un circuito senza essere certi che il fattore di potenza sia effettivamente molto piccolo si possono distruggere dal punto di vista meccanico. Per poter stabilire se vanno utilizzati, si effettua una misura preventiva e se \u00e8 il caso si collega il circuito sostituendo il wattmetro con un wattmetro a basso fattore di potenza.\nWattmetri digitali.\nI wattmetri digitali si contrappongono a quelli analogici per il tipo di architettura.\nI wattmetri digitali, sebbene pi\u00f9 complessi e costosi, consentono di effettuare misure di potenza Attiva, Reattiva ed Apparente con estrema precisione anche con vari fattori di potenza. Uno strumento di questo tipo si compone tipicamente di uno stadio di condizionamento del segnale, un convertitore A/D ed un software in grado di effettuare i calcoli power.\nLa potenza \u00e8 per definizione la variazione del lavoro fatto nell'unit\u00e0 di tempo; il tempo nel caso della potenza elettrica DC pu\u00f2 essere definito su un periodo di osservazione a piacere, mentre nel caso della potenza elettrica AC \u00e8 necessariamente un multiplo (o sottomultiplo) del periodo dell'onda sinusoidale.\nVa da s\u00e9 che la misura esatta del periodo dell'onda \u00e8 fondamentale per il corretto calcolo della potenza elettrica nei sistemi AC. Anche in applicazioni a frequenza costante (come la 50Hz di rete) \u00e8 necessaria una precisa misurazione del tempo di periodo in quanto la frequenza \u00e8 in continua variazione a causa del bilancio energetico tra generatori elettronici e carichi elettrici.\nSul principio di misura del tempo di periodo si possono ulteriormente classificare i wattmetri come wattmetri digitali zero crossing e wattmetri digitali in frequenza.\nWattmetro digitale nel dominio del tempo.\nSono i wattmetri convenzionali di alta fascia che utilizzano l'istante di attraversamento del segnale per l'asse zero per determinare il tempo di periodo (zero crossing detector). L'attraversamento dello zero pu\u00f2 essere rilevato con estrema precisione ma pu\u00f2 essere fuorviante quando il segnale \u00e8 molto rumoroso, come nel caso di segnali elettrici distorti a valle di inverters. In questo tipo di wattmetri il calcolo della potenza viene effettuato sulle forme d'onda nel dominio del tempo.\nUn esempio di implementazione di questa tecnica \u00e8 disponibile nel Wattmetro PZ4000 di Yokogawa.\nQuesto tipo di inverter \u00e8 un'ottima scelta in presenza di segnali sinusoidali o poco distorti.\nWattmetro digitale nel dominio della frequenza.\nSono i wattmetri di ultima generazione che effettuano un'analisi del segnale in frequenza (scomposizione FFT) per rilevare l'armonica fondamentale del segnale. Attraverso un complesso algoritmo ad anello chiuso a controllo di fase \u00e8 possibile misurare la frequenza esatta dell'armonica fondamentale con precisioni molto alte (mHz) indipendentemente dalla presenza di armoniche e quindi distorsione. In questo tipo di wattmetri il calcolo della potenza viene effettuata nel dominio della frequenza, per ogni singola armonica. La potenza totale sar\u00e0 quindi pari alla sommatoria delle potenze attive, reattive ed apparenti di tutte le armoniche calcolate. Questo tipo di elaborazione \u00e8 molto complessa e richiede architetture PC performanti, come le moderne CPU ed in alcuni casi GPU.\nUn esempio di implementazione di questa tecnica \u00e8 disponibile nel Wattmetro Dewesoft.\nQuest'ultimo tipo di wattmetri \u00e8 normalmente la scelta preferibile per l'analisi power di precisione nell'analisi dei flussi energetici a valle di inverter con alte frequenze di switching come quelli attualmente utilizzati nei veicoli elettrici o ibridi.\nWattmetri trifase.\nIndipendentemente dal principio di funzionamento del wattmetro utilizzato \u00e8 facile costruire un wattmetro trifase, con il preciso scopo di avere una sola lettura, accoppiando meccanicamente pi\u00f9 equipaggi monofasi. Si costruiscono sul solito asse tutti gli equipaggi mobili dei vari wattmetri monofasi. Questo porta con s\u00e9 alcuni vantaggi e svantaggi, vediamoli:\nPer questo motivo i wattmetri trifasi si utilizzano soltanto su postazioni fisse (strumenti da quadro). Per questo motivo, in genere, i wattmetri trifasi sono costruiti per funzionare con una tensione di 100 V e con una corrente di 5 A, visto che sono inseriti dopo dei trasformatori di tensione (TV) e di corrente (TA) che hanno, in genere, questi valori di uscita.\nWattmetro trifase per linee con neutro.\nQuesto tipo di wattmetro \u00e8 realizzato riunendo su un solo complesso i tre equipaggi mobili di tre wattmetri monofasi. Si tratta di inserire le tre bobine amperometriche in serie al circuito e le tre bobine voltmetriche derivate ordinatamente tra i tre fili del circuito e il neutro. Indipendentemente dal principio di funzionamento \u00e8 ovvio che la coppia motrice complessiva agente sull'asse dello strumento \u00e8 data dalla somma delle coppie agenti singolarmente e questo \u00e8 indipendente anche da un eventuali squilibrio del circuito.\nQuesti strumenti possono avere molti morsetti di connessione, ma in genere, ne possiedono otto, (due morsetti per ogni filo) ed il resto dei collegamenti \u00e8 all'interno dello strumento medesimo. La difficolt\u00e0 di questi tipi di wattmetri \u00e8 nell'individuare correttamente i morsetti rispetto al senso ciclico del circuito. Un errore nel montaggio pu\u00f2 provocare la distruzione dello strumento medesimo, o nel migliore dei casi, il valore visualizzato \u00e8 errato.\nNei wattmetri trifasi per linee con neutro funzionanti con il principio dell'induzione si pu\u00f2 far funzionare i tre gruppi di elettromagneti su tre dischi separati (i tre assi sono, ovviamente rigidamente collegati tra di loro), ma si possono far agire anche su due dischi di alluminio e pure su un unico disco di alluminio. In questa seconda ipotesi si originano delle coppie motrici parassite che sono un'ulteriore causa di errore, visto che la corrente generata dal flusso di un elettromagnete si spander\u00e0 anche sotto gli altri elettromagneti degli altri gruppi monofasi.\nNei wattmetri trifasi per linee con neutro funzionanti con il principio elettrodinamico si hanno delle interferenze tra i vari circuiti e questo si pu\u00f2 attenuare sono aumentando la distanza tra i tre gruppi di strumenti monofasi, ma questo comporta che lo strumento diviene pi\u00f9 ingombrante e pi\u00f9 pesante.\nSono questi ostacoli che rendono difficile costruire un wattmetro trifase per linee con neutro con una classe elevata (cio\u00e8 molto preciso.\nWattmetro trifase per linee senza neutro.\nLe considerazioni fatte per i wattmetri trifase per linee con neutro si possono fare anche per questi tipi di wattmetri. Le uniche differenze sono:"}
{"id": "289290", "revid": "14894", "url": "https://it.wikipedia.org/wiki?curid=289290", "title": "Giulio Rospigliosi", "text": ""}
{"id": "289292", "revid": "29727", "url": "https://it.wikipedia.org/wiki?curid=289292", "title": "Spinacio", "text": ""}
{"id": "289295", "revid": "122519716", "url": "https://it.wikipedia.org/wiki?curid=289295", "title": "SelmaSongs", "text": "SelmaSongs \u00e8 un album del 2000 di Bj\u00f6rk, colonna sonora del film \"Dancer in the Dark\".\nDescrizione.\n\"SelmaSongs\" (\"Le canzoni di Selma\") \u00e8 considerato a tutti gli effetti un album completo, nonostante sia la raccolta delle canzoni del film \"Dancer in the Dark\" di Lars von Trier. Questo soprattutto perch\u00e9 le canzoni del CD sono state interamente ricantate in studio di registrazione, eliminando imperfezioni, e cambiando ad esempio i duetti. \"I've Seen It All\" (\"Ho visto tutto\"), ad esempio, canzone struggente sulla cecit\u00e0 della protagonista del film, \u00e8 stata ricantata duettando con Thom Yorke, voce del gruppo dei Radiohead.\nIl tema di \"Overture\", che apre il film, eseguita su sfondo nero, viene ripreso dall'ultima traccia, \"New World\", canzone che nella pellicola viene eseguita senza musica, in un momento particolarmente drammatico della storia. Il rifacimento delle canzoni \u00e8 completo, quindi non vengono solo ricantate, ma vengono anche riscritti i testi (molto differente ad esempio il testo di \"Scatterheart\", che nel film perde gran parte della sua atmosfera per l'interpretazione non proprio all'altezza del giovane interprete).\nLe uniche tracce che tendono ad allontanarsi dalle tematiche e dalle atmosfere drammatiche che permeano il lavoro sono \"Cvalda\" (dal nome del personaggio interpretato da Catherine Deneuve) e \"In the Musicals\".\nTemi nel film.\nDi seguito un elenco delle scene in cui vengono eseguiti i brani della colonna sonora."}
{"id": "289296", "revid": "1762097", "url": "https://it.wikipedia.org/wiki?curid=289296", "title": "Olfatto", "text": "L'olfatto \u00e8 uno dei cinque sensi specifici e rende possibile, tramite i chemiocettori, la percezione della concentrazione, della qualit\u00e0 e dell'identit\u00e0 di molecole volatili e di gas presenti nell'aria. Tali molecole sono chiamate odoranti. L'olfatto \u00e8 connesso in maniera funzionale con il gusto, come si pu\u00f2 dimostrare quando un raffreddore congestiona le vie aeree, compromettendo la funzione olfattiva e facendo in modo che i cibi abbiano pressoch\u00e9 tutti lo stesso sapore. \u00c8 inoltre connesso con il sistema chemiosensoriale generale o trigeminale. I tre sensi dell'olfatto, gusto e chemiosensoriale generale formano il sistema chemiosensorio. L'olfatto \u00e8 il pi\u00f9 studiato dei tre sistemi chemiosensoriali.\nOdore.\nL'odore \u00e8 la caratteristica sensoriale rilevata dall'olfatto. Nelle trattazioni specialistiche si tende a non usare l'equivalente termine profumo perch\u00e9 quest'ultimo, nel linguaggio ordinario, suona \"odore positivo\"; invece, l'odore \u00e8-semplicemente-la manifestazione, percepita tramite il naso, di una molecola di tipo odoroso.\nL'olfatto nell'uomo.\nAnatomia.\nGli odori entrano nella cavit\u00e0 nasale attraverso le narici, raggiungono l'epitelio olfattivo, un sottile strato di cellule collocato in un'area ristretta della cavit\u00e0 nasale, compresa tra la parte superiore del cornetto nasale medio, l'intero cornetto nasale superiore (e supremo se presente) e la volta nella parete laterale, mentre sulla parete mediale \u00e8 presente nella porzione superiore del setto nasale al di sotto della lamina cribrosa. Una cellula olfattiva \u00e8 un neurone bipolare dal soma allungato con la superficie apicale (diretta verso la cavit\u00e0 nasale) costituita da un lungo dendrite che si conclude con un nodo olfattivo dal quale si dipartono numerose ciglia immerse nel muco nasale che funge da mezzo di cattura e diffusione degli odoranti. Ciascun neurone olfattivo \u00e8 separato da quello adiacente da cellule di supporto. Il muco \u00e8 secreto dalle ghiandole di Bowman, i cui adenomeri si trovano nel connettivo e i cui dotti attraversando connettivo ed epitelio olfattivo sboccano nella cavit\u00e0 nasale, ma un certo contributo sembra provenire anche dalle cellule di supporto.\nIl film mucoso che ricopre le ciglia non deve essere n\u00e9 scarso n\u00e9 eccessivo, ne conseguirebbe un deficit olfattivo. Sulla superficie apicale il neurone olfattivo possiede un assone di piccolo diametro non mielinizzato e circondato dalle cellule di sostegno che si inframmezzano tra un neurone olfattivo e l'altro. Attaccate alla lamina basale che separa l'epitelio olfattivo dal tessuto connettivo posto pi\u00f9 in profondit\u00e0 vi sono cellule staminali in grado di dividersi generando un'altra staminale indifferenziata e cellule che si differenzieranno in neuroni olfattivi in caso di lesioni a carico di questi che peraltro si verificano in continuazione a causa di irritanti e sostanze tossiche che non riescono ad essere intrappolate n\u00e9 dalle cellule dell'epitelio respiratorio che ricopre il resto della mucosa nasale, n\u00e9 dal muco (che fra le altre molecole contiene lisozima, citocromo P450 e immunoglobuline). Sono gli unici esempi di cellule staminali in grado di differenziarsi autonomamente in una tipologia di neuroni.\nGli odoranti si legano ai 10-20 milioni di recettori posti sulla superficie delle ciglia delle cellule olfattive, dei neuroni modificati e specializzati, che proiettano direttamente le informazioni tramite i loro assoni al bulbo olfattivo, una struttura nervosa posta appena superiormente alla lamina cribrosa dell'etmoide che si continua posteriormente con il tratto olfattivo. Gli assoni entrano nel bulbo olfattivo aggregandosi in piccoli fascetti ricoperti da cellule olfattive di sostegno, che penetrano attraverso i fori della lamina cribrosa e formano nel loro complesso il nervo olfattivo (I), il primo nervo cranico. Nel bulbo olfattivo gli assoni delle cellule olfattive sinaptano con i dendriti delle cellule mitrali o con quelli delle cellule a pennacchio (neuroni di secondo ordine) formando strutture dette glomeruli. Un terzo tipo di cellule, le cellule granulari, prendono contatto con le mitrali e quelle a pennacchio modulandone la funzione; in particolare, sono eccitate dalle cellule mitrali e inibitorie per le cellule a pennacchio. Ricevono inoltre le fibre efferenti provenienti dalla commissura anteriore e dal trigono olfattivo. Un quarto tipo cellulare sono le cellule periglomerulari che prendono contatto con i glomeruli. Sia le cellule granulari che le cellule periglomerulari sono interneuroni. Gli assoni delle cellule mitrali e delle cellule a pennacchio percorrono il tratto olfattivo nella fossa cranica anteriore, alcune sinaptano presso il nucleo olfattivo anteriore per poi proseguire lungo il tratto olfattivo dirigendosi al nucleo del tratto olfattivo laterale o alla stria olfattiva mediale per poi proiettare alla commissura anteriore, altri assoni del tratto olfattivo sinaptano presso il tubercolo olfattivo per poi dirigersi al lobo piriforme (parte del lobo temporale), alla sostanza perforata anteriore, all'ipotalamo, all'uncus, all'amigdala e alla corteccia entorinale tramite un sistema complesso di vie neurali la cui organizzazione e il cui funzionamento \u00e8 tuttora pi\u00f9 oscuro rispetto ad altri sistemi sensoriali.\nTra tutti i sistemi sensoriali, l'olfatto \u00e8 l'unico a non prevedere vie provenienti direttamente dai recettori primari che proiettino al talamo prima di raggiungere una specifica porzione della neocorteccia. La corteccia piriforme (o lobo piriforme) fa inoltre parte dell'archicorteccia e possiede tre strati a differenza dei sei strati della neocorteccia. I suoi diffusi collegamenti con l'archeocorteccia fanno pensare che il senso dell'olfatto sia stato uno dei primi ad essersi sviluppato negli esseri viventi. La corteccia piriforme possiede degli assoni che proiettano al talamo e poi da questo fino ad aree associative della neocorteccia orbitofrontale deputate alla percezione cosciente del dolore. La corteccia entorinale proietta alle formazioni ippocampali, l'amigdala al talamo e all'ipotalamo, deputati alla percezione emozionale dell'odore. Non \u00e8 chiaro se regioni quali il bulbo olfattivo o la corteccia piriforme abbiano organizzazione somatotopica in rapporto a specifici odoranti o a loro caratteristiche generali (come la dolcezza o l'acredine).\nPercezione.\nBench\u00e9 si reputi l'olfatto umano capace di discriminare circa odori differenti, spesso questo senso \u00e8 considerato il meno sviluppato nella nostra specie ed effettivamente molti animali riescono a superarci con le loro capacit\u00e0 olfattive. Questo in parte \u00e8 dovuto al numero di recettori che possiedono, ma anche alla pi\u00f9 grande estensione dell'epitelio olfattivo (nell'uomo \u00e8 di circa 5 \u00a0cm2 per narice), ad una maggiore grandezza delle strutture connesse con questo senso e ad una maggiore porzione del prosencefalo dedicata. L'uomo pu\u00f2 percepire la presenza di un odorante a seconda della sua concentrazione che varia per ciascuna molecola presa in considerazione. L'etanolo, per esempio, deve avere una concentrazione di almeno 2 mM (millimoli) per essere percepito, ma altri odoranti necessitano solo di frazioni di nanomoli, una differenza pari ad almeno un milione di volte. Gli odoranti veicolano sensazioni odorose molto differenti tra loro ed esistono diverse classificazioni utili al fine di raggruppare ciascun odorante in una determinata categoria.\nLa loro utilit\u00e0 \u00e8 per\u00f2 relativa in certi casi, poich\u00e9 alcuni odoranti determinano un cambiamento notevole della percezione odorosa a seconda della loro concentrazione, per cui a basse concentrazioni possono risultare gradevoli e ad alte concentrazioni possono avere odore acre (gli indoli sono uno dei migliori esempi in questo senso). La classificazione pi\u00f9 utilizzata \u00e8 quella di Amoore, stilata all'inizio degli anni Cinquanta. Essa divide gli odoranti nelle seguenti categorie: canforacei (canfora), eterei (cloroformio), floreali (vanillina), mentati (naftalene), muschiati (clorobenzene), pungenti, putridi (butirrato) e terrosi (geosmina). Non sempre una singola molecola produce un singolo odore, ma l'uomo talvolta percepisce un gruppo di molecole (generalmente provenienti dalla stessa fonte) come un unico odore. Un deficit chemiosensitivo a carico dell'olfatto, cio\u00e8 l'impossibilit\u00e0 di percepire un certo tipo di odorante, \u00e8 detta anosmia; tale condizione pu\u00f2 essere dovuta alla mancata trascrizione di un gene che codifica per il recettore specifico per quel tipo di odorante non percepito oppure per una proteina che vi interagisce. La capacit\u00e0 di distinguere gli odoranti tende a diminuire significativamente con l'invecchiamento (negli adulti over 70 \u00e8 dimezzata rispetto all'adolescente) e con alcune patologie come disturbi alimentari, psicologici, neurologici e talvolta il diabete.\nRisposte psico-fisiologiche agli odoranti.\nSebbene alcuni odoranti non scatenino alcuna significativa risposta fisiologica altri possiedono questa capacit\u00e0, facilitano ad esempio la salivazione, la motilit\u00e0 gastro-intestinale oppure inducono nausea e vomito, cos\u00ec come possono determinare risposte comportamentali, per esempio i riti dell'accoppiamento e la riproduzione sono determinati, tra le altre cose, dalla produzione di feromoni e dalla loro captazione per mezzo dell'organo vomeronasale. Gli scienziati hanno pareri discordanti riguardo al suo funzionamento nell'uomo, infatti secondo alcuni, non sarebbe funzionante, seppur presente; secondo il parere di altri scienziati invece l'organo vomeronasale sarebbe funzionante, ma con capacit\u00e0 assai ridotte rispetto a quelle degli animali. I feromoni umani inoltre, bench\u00e9 presenti nel genoma, sono pseudogeni e non vengono trascritti. Tuttavia \u00e8 noto come gruppi di donne in condizioni di promiscuit\u00e0 tendano a sincronizzare i loro cicli mestruali, un risultato ottenibile anche mediante l'esposizione al sudore femminile; la sincronizzazione pare terminare qualora vengano esposte a sudore maschile. Uomini e donne attivano diverse aree cerebrali, in particolare ipotalamiche, quando esposti ad ormoni sessuali maschili o femminili. Gli infanti si servono di questo senso, particolarmente sviluppato in tenera et\u00e0, per distinguere la loro madre da altre donne.\nRecettori olfattivi.\nI recettori olfattivi sono recettori accoppiati a proteine G (GPCRs, \"g-protein coupled receptors\") e come tali possiedono sette domini idrofobici transmembrana, un dominio di legame sulla superficie extracellulare ed un dominio di interazione con una specifica proteina G in quello intracellulare, costituito di norma dalla porzione C-terminale. Nell'uomo esistono circa 950 recettori olfattivi diversi distribuiti su tutti i cromosomi (particolarmente sui cromosomi 1, 6, 9, 11, 14 e 19) tranne 20, 22 e Y, un numero simile a quello del microscopico nematode \"Caenorhabditis elegans\" e poco pi\u00f9 della met\u00e0 rispetto a quelli presenti nel topo, malgrado ci\u00f2, sono la famiglia di geni pi\u00f9 vasta dell'intero genoma umano (circa il 4% dei geni). I geni che codificano per i recettori olfattivi nei mammiferi non possiedono introni a differenza di quelli degli invertebrati. Alcuni geni codificanti per recettori olfattivi, sebbene presenti e funzionali, non sono trascritti. Nell'uomo il loro numero raggiunge il 60% dei geni codificanti per recettori olfattivi, ci\u00f2 significa che all'incirca solo 400 dei 950 geni sono trascritti. Non \u00e8 noto il motivo per cui il numero di geni codificanti per recettori olfattivi vari notevolmente tra le varie specie (fino a 2.000 in alcuni roditori, circa 60 in \"Drosophila melanogaster\") n\u00e9 il motivo per cui in alcune specie, fra le quali l'uomo, buona parte di essi non sia trascritto. Sembra che nell'epitelio olfattivo umano un determinato tipo di recettori olfattivi sia espresso preferenzialmente in una determinata area dell'epitelio e che questa area sia simmetrica nelle due cavit\u00e0 nasali. Ciascun recettore olfattivo \u00e8 specifico per un singolo odorante o per un gruppo molto ristretto di molecole.\nI recettori olfattivi vengono stimolati quando le molecole presenti nell'aria si sciolgono nel muco che li circonda.\nTrasduzione olfattiva.\nLa trasduzione olfattiva avviene nelle ciglia dei neuroni olfattivi. Le ciglia di tali neuroni non possiedono un citoscheletro tale da renderle mobili come quelle presenti sulle cellule ciliate dell'epitelio respiratorio, sono tuttavia utili per aumentare la superficie di contatto della cellula con gli odoranti catturati o disciolti nel muco. Un odorante si lega al suo specifico recettore sulla superficie esterna di un ciglio in modo diretto oppure con un meccanismo ancora poco chiaro che coinvolge alcune proteine di legame specifiche per alcuni odoranti che trasportano queste molecole dal muco verso il recettore. Il legame dell'odorante con il recettore GPCR per esso specifico, permette a questo di interagire con una proteina Golf, espressa solo dai neuroni olfattivi; le subunit\u00e0 \u03b2 e \u03b3 della proteina si distaccano dalla subunit\u00e0 \u03b1 (la quale ha legato GTP) che invece contatta l'adenilato ciclasi, attivandola. L'adenilato ciclasi consumando ATP produce un gran numero di molecole di cAMP che a loro volta si legano a canali del Ca2+ e del Na+ regolati da nucleotide ciclico, questi si aprono provocando un influsso di ioni Ca2+ e Na+ nel citoplasma della cellula in ragione del gradiente elettrochimico e quindi una sua depolarizzazione. La depolarizzazione \u00e8 ulteriormente favorita dagli stessi ioni Ca2+ che si legano a canali del cloro, aprendoli e permettendo l'uscita di Cl- dal citoplasma allo spazio extracellulare, facendo divenire il potenziale interno ancora pi\u00f9 positivo. Le condizioni iniziali si ripristinano mediante alcuni meccanismi di adattamento che comprendono l'idrolisi del cAMP a 5'-AMP da parte di una fosfodiesterasi, ci\u00f2 fa chiudere i canali Ca2+/Na+, il complesso Ca2+-calmodulina si pu\u00f2 legare allo stesso canale riducendone l'affinit\u00e0 per il cAMP, infine la cellula espelle il Ca2+ in eccesso e recupera il Na+ perso tramite uno scambiatore Ca2+/Na+, facendo tornare il potenziale negativo.\nLa trasduzione pu\u00f2 avvenire anche mediante la via di PIP2/fosfolipasi C. In questo caso la molecola di odorante si lega al GPCR che a sua volta attiva la proteina Golf come gi\u00e0 descritto; tuttavia in questo caso la subunit\u00e0 \u03b1, con legato GTP, va ad attivare la fosfolipasi C, un enzima che scinde il PIP2 presente nella membrana plasmatica in diacilglicerolo (DAG) e inositolo trifosfato (IP3). Il DAG a sua volta attiva la proteina chinasi C (PKC) mentre IP3 apre alcuni canali del Ca2+ presenti sulla membrana del reticolo endoplasmatico rugoso, determinando una fuoriuscita di questo ione nel citoplasma.\n\u00c8 importante notare come il numero di potenziali d'azione scatenati da un neurone olfattivo, cos\u00ec come il suo periodo di latenza e la durata della risposta, cambi in base alla concentrazione dell'odorante. I meccanismi di adattamento di un neurone olfattivo alla continua presenza dello stesso odorante, che lo portano a scatenare un minor numero di potenziali d'azione, spiegano il motivo per cui quando si entra in un ambiente pervaso da un odorante (per esempio un profumo o il fumo di sigaretta) lo si avverte facilmente ma dopo un certo periodo di tempo lo si percepisce sempre di meno.\nIl bulbo olfattivo.\nIl bulbo olfattivo \u00e8 la prima stazione di elaborazione delle informazioni trasportate dai neuroni olfattivi. Gli assoni di queste cellule formano all'interno del bulbo olfattivo, insieme ai dendriti delle cellule mitrali, delle cellule a pennacchio (neuroni di secondo ordine), delle cellule granulari e delle cellule periglomerulari (interneuroni), delle strutture note come glomeruli olfattivi. L'assone di ciascun neurone olfattivo si distribuisce ad un singolo glomerulo e su ciascun glomerulo convergono migliaia di assoni di neuroni olfattivi che per\u00f2 possiedono sulle ciglia lo stesso tipo di recettore; qui gli assoni fanno sinapsi con i dendriti primari delle cellule a pennacchio o delle cellule mitrali. Su ciascun dendrite primario di un neurone di secondo ordine fanno sinapsi 100-1.000 neuroni olfattivi, si verifica cos\u00ec una forte convergenza.\n\u00c8 da ricordare che di norma neuroni olfattivi che esprimono lo stesso recettore olfattivo si trovano vicini nella mucosa olfattiva, sebbene ci sia un certo grado di sovrapposizione tra le varie aree, che non possono essere nettamente distinte, per cui anche a livello del bulbo olfattivo \u00e8 possibile ricostruire una mappa olfattiva in cui ciascuna area della mucosa olfattiva che risponde ad un determinato odorante (pi\u00f9 precisamente l'epitope di un odorante) \u00e8 rappresentata da una determinata combinazione di glomeruli.\nLe cellule periglomerulari, tramite sinapsi dendro-dendritiche, prendono contatto con le cellule mitrali o le cellule a pennacchio e le inibiscono (tramite l'inibizione laterale), aumentando il potere risolutivo del sistema olfattivo, cio\u00e8 la possibilit\u00e0 di distinguere un determinato odore da un altro. A un livello pi\u00f9 profondo del bulbo, le cellule granulari possono essere attivate dalle cellule mitrali, una volta attivati questi interneuroni inibiscono le cellule mitrali stabilendo sinapsi dendro-dendritiche. Le cellule granulari e le cellule periglomerulari ricevono anche fibre efferenti che ne modulano l'attivit\u00e0 provenienti dal nucleo olfattorio, dall'area preottica, dalla corteccia piriforme, dall'ipotalamo, dai nuclei del raphe e dal \"locus coeruleus\".\nL'olfatto del neonato.\nMolte informazioni su ci\u00f2 che lo circonda, il neonato le trae dall'olfatto. A poche ore di vita il neonato pu\u00f2 differenziare stimoli olfattivi quali: anice, rosa, petrolio, alcol ed elaborare ricordi di tipo odoroso. Il fatto di poter distinguere gli odori \u00e8 importante per un neonato, perch\u00e9 lo aiuta a orientarsi verso la fonte di cibo, e lo aiuta a formare le prime forme di interazione sociale, in particolare nella formazione del legame di attaccamento con la madre. Un neonato di due settimane, nutrito con il biberon, si orienter\u00e0 verso l'odore del seno di una donna che allatta, piuttosto che verso di quello di una donna che non allatta. La donna che allatta, infatti, emana stimoli olfattivi accattivanti per un neonato che viene allattato artificialmente. Inoltre, a sei giorni il neonato preferisce il tampone impregnato dell'odore del seno materno piuttosto che un tampone impregnato dell'odore del seno di un'altra nutrice.\nIl bambino preferisce quegli odori che associa a situazioni piacevoli. Quando altri canali sensoriali come quello visivo o uditivo non consentono una discriminazione chiara, l'olfatto consente gi\u00e0 degli scambi invisibili. Nel rapporto neonato-nutrice, anche quest'ultima registra gli odori e ne tiene conto. Uno studio scientifico ha dimostrato che il 60% delle madri di neonati da 1 ai 10 giorni, riconosceva la maglietta del proprio figlio in mezzo ad altre uguali di bambini della stessa et\u00e0. Un altro esperimento ha dimostrato che 30 minuti di contatto diretto con il neonato delle prime sei ore successive al parto, sono sufficienti perch\u00e9 la madre stabilisca un riconoscimento olfattivo del neonato. Pi\u00f9 l'emozione \u00e8 intensa, pi\u00f9 l'informazione olfattiva sar\u00e0 memorizzata rapidamente.\nL'olfatto negli animali.\nMentre nell'uomo il ruolo dell'olfatto come strumento di conoscenza dell'ambiente circostante ha un carattere secondario, negli animali \u00e8 uno strumento indispensabile per le attivit\u00e0 fondamentali quali la caccia, la localizzazione dei partner, dei compagni e dei predatori. In alcune farfalle, l'odore della femmina pu\u00f2 attirare il maschio sottovento da molti chilometri di distanza.\nNegli animali, i ricettori olfattivi hanno collocazioni anatomiche diverse a seconda dei casi, negli insetti ad esempio sono sulle antenne, nei pesci sulla superficie del corpo. Nei bassi vertebrati, nei quali l'olfatto ha una importanza maggiore che nei mammiferi, la componente maggiormente evoluta del cervello \u00e8 un centro prevalentemente olfattivo.\nL'olfatto sessuale.\nGli esseri umani, come anche altri mammiferi, presentano un secondo organo nasale, distinto dall'epitelio olfattivo principale, che viene ribattezzato \"naso sessuale\" o \"organo vomeronasale\".\nIl compito di questo organo \u00e8 di rilevare alcune sostanze chimiche come i feromoni, che sono in grado di influenzare le reazioni sessuali, riproduttive e sociali di un individuo. Spesso queste sostanze vengono rilasciate da femmine di una particolare specie e finiscono per attivare, come nel caso dei topi, una risposta pressoch\u00e9 innata da parte dei maschi. Alcuni test di laboratorio hanno consentito di verificare che animali vergini, privati dei neuroni di questo organo, perdono la capacit\u00e0 di accoppiarsi. Le ricerche hanno evidenziato che i neuroni del sistema vomeronasale spediscono i loro impulsi in una zona del cervello (di controllo delle risposte emotive e dei comportamenti innati) diversa da quella ricevente i segnali dell'epitelio olfattivo (corteccia olfattiva).\nPatologie del sistema olfattivo.\nLe alterazioni dell'olfatto (\"disosmie\") consistono nell'alterata percezione degli odori e si riscontrano in condizioni fisiologiche quali la gravidanza, ambientali come la variazione della pressione atmosferica, o patologiche come la deformit\u00e0 delle cavit\u00e0 nasali. Le disosmie possono diminuire la soglia di percezione di tutti o parte degli odori (\"iposmie\") o deformare la percezione (\"parosmie\"), la \"cacosmia\" \u00e8 la percezione di odore sgradevole causata da processi patologici o neuropatie, con \"anosmia\" si definisce la perdita totale della capacit\u00e0 di percepire uno o pi\u00f9 odori.\nCOVID-19 e parosmia.\nSecondo una recente ricerca il 7% dei malati di COVID-19 dichiarano di aver avuto sintomi di parosmia, come caff\u00e8 con odore di benzina o carne fresca con odore di carne putrefatta."}
{"id": "289297", "revid": "16066", "url": "https://it.wikipedia.org/wiki?curid=289297", "title": "Levicorpus", "text": ""}
{"id": "289298", "revid": "14806", "url": "https://it.wikipedia.org/wiki?curid=289298", "title": "Odorato", "text": ""}
{"id": "289299", "revid": "339392", "url": "https://it.wikipedia.org/wiki?curid=289299", "title": "Politene", "text": ""}
{"id": "289300", "revid": "287204", "url": "https://it.wikipedia.org/wiki?curid=289300", "title": "Libro del Principe Mezzosangue", "text": ""}
{"id": "289314", "revid": "1429175", "url": "https://it.wikipedia.org/wiki?curid=289314", "title": "Tatto", "text": "Il tatto o sensibilit\u00e0 tattile rende l'uomo e gli animali capaci di rilevare con una straordinaria precisione la presenza di stimoli dovuti al contatto della superficie cutanea con oggetti esterni. I meccanismi con cui la sensibilit\u00e0 tattile si realizza sono in buona sostanza uguali in tutti i mammiferi, compreso l'uomo, al quale pi\u00f9 specificamente si riferiscono i dettagli di seguito. Il tatto \u00e8 un senso complesso, diffuso su un'ampia superficie corporea. Ogni centimetro quadrato di pelle possiede circa 130 recettori tattili, suddivisi in 5 tipi, che danno le seguenti sensazioni: freddo, caldo, tatto (cellule di Merkel, corpuscoli di Ruffini e corpuscoli di Meissner), variazione di pressione (corpuscoli del Pacini) e dolore.\nMeccanismo della percezione.\nSotto lo strato di pelle pi\u00f9 esterno e sottile, l'epidermide, si trova uno strato pi\u00f9 profondo, il derma, che contiene moltissimi recettori e terminazioni nervose. I recettori sono distribuiti in modo uniforme su tutto il corpo, ma sono pi\u00f9 numerosi in alcune zone, come labbra, polpastrelli e piante dei piedi, che risultano perci\u00f2 pi\u00f9 sensibili delle altre.\nI recettori periferici specializzati trasformano gli stimoli meccanici applicati alla cute in impulsi nervosi e li trasmettono attraverso le fibre nervose sensitive, ai centri nervosi superiori, dove vengono decodificati. Nel midollo spinale gli impulsi sensitivi tattili decorrono lungo il sistema lemniscale e lungo il sistema dei cordoni anterolaterali. L'intensit\u00e0 della sensazione \u00e8 tanto maggiore quanto pi\u00f9 forte \u00e8 lo stimolo, ma si discute ancora su come aumenti la sensazione all'aumentare dello stimolo.\nLa risoluzione della sensibilit\u00e0 tattile si misura con il test clinico dei due punti che individua la distanza minima tra di essi alla quale il soggetto \u00e8 in grado di percepire due stimoli puntiformi differenti. La capacit\u00e0 discriminativa \u00e8 direttamente proporzionale al numero di recettori presenti per unit\u00e0 di superficie cutanea, e raggiunge il massimo sul palmo della mano; inoltre la sensibilit\u00e0 tattile della mano \u00e8 pi\u00f9 sviluppata quando il soggetto muove l'arto attivamente. Questo dimostra che l'esperienza somatica pi\u00f9 evoluta consta nell'esplorazione attiva manuale dell'ambiente e che il sistema tattile non ha solo un ruolo passivo (ricevere ed elaborare gli stimoli), ma \u00e8 parte integrante della catena dei meccanismi nervosi che controllano le contrazioni muscolari, i movimenti e, in generale, l'esplorazione tattile."}
{"id": "289315", "revid": "124123", "url": "https://it.wikipedia.org/wiki?curid=289315", "title": "Wassily Leontief", "text": "Biografia.\nNato a Monaco di Baviera, cresciuto a Pietroburgo, Leontief lasci\u00f2 la Russia nel 1925, arriv\u00f2 negli Stati Uniti nel 1930, nel 1931 entr\u00f2 nel National bureau of economic research (NBER), un'organizzazione privata \"non profit\" di ricerche economiche, insegn\u00f2 nelle Universit\u00e0 di Harvard e di New York. Premio Nobel per l'economia nel 1973, dal 1975 fu socio straniero dell'Accademia dei Lincei.\nIl sistema input-output, che lo ha reso celebre, si basa sull'utilizzazione di un numero enorme di dati e di statistiche, e consiste nel suddividere un sistema economico in settori e nel mettere in evidenza le reciproche interdipendenze, ovvero ci\u00f2 che ogni settore prende dagli altri (\"input\") e ci\u00f2 che fornisce a ogni altro settore economico (\"output\"). Leontief costruisce in questo modo una matrice, o tabella a doppia entrata, che riassume tutte le transazioni di beni o di servizi avvenute nel sistema in un certo periodo, e fornisce quindi una immagine analitica di quel sistema (in genere un'economia nazionale) in un certo momento e a un certo grado di sviluppo tecnologico.\nQuesta immagine \u00e8 caratterizzata dalle relazioni di scambio fra settore e settore, che variano al variare della produzione di ogni singolo settore: lo studio di queste variazioni consente di fare previsioni molto accurate sugli effetti della introduzione di nuove tecnologie, della fondazione di nuove industrie, ed in genere della strategia economica che si vuole applicare. L'analisi input-output \u00e8 divenuta uno strumento essenziale per la programmazione economica, sia nei Paesi che adottano una economia pianificata sia in quelli che mantengono l'economia di mercato.\nPubblicazioni.\nTra le opere pi\u00f9 interessanti possono ricordarsi:"}
{"id": "289320", "revid": "767487", "url": "https://it.wikipedia.org/wiki?curid=289320", "title": "Gian Domenico Cerrini", "text": "Formatosi sulla tradizione classicista bolognese, nel corso della sua attivit\u00e0 si indirizz\u00f2 verso le nuove soluzioni barocche.\nBiografia.\nSecondo quanto scrisse Lione Pascoli nel 1736, il Cerrini si form\u00f2 alla bottega romana di Guido Reni, qui l'artista si indirizz\u00f2 anche verso la pittura di Giovanni Lanfranco e del Guercino, del Domenichino e di Andrea Sacchi riuscendo a sviluppare uno stile con figure dai contorni ondulati e morbidi, rese con un colore chiaro e lattiginoso.\nGrazie ai rapporti che intrattenne con i maggiori esponenti della famiglia Spada, primo fra tutti il cardinale Bernardino, l'artista ottenne negli anni trenta-quaranta del Seicento alcune delle maggiori commesse artistiche, lavorando per le maggiori famiglie romane. Entrato in contatto con Giulio Rospigliosi, futuro papa Clemente IX, probabilmente da quest'ultimo ricevette la commissionare per la decorazione della cupola di Santa Maria della Vittoria a Roma, realizzata tra il 1654 e il 1655. Successivamente lavora alla Cappella Cornaro, con, secondo Roberto Longhi, \"un senso spaziale un po' secco e arcaizzante\".\nDopo questa impresa, si levarono forti critiche che portarono alla pubblicazione, nel 1656, di un libretto di poesie in difesa dell'artista, anche se il vero destinatario del componimento fu il cardinal Rospigliosi. Per sfuggire alle critiche l'artista si trasfer\u00ec nello stesso anno a Firenze, presso la corte medicea fino al 1661, realizzando numerose opere classiciste, tra le quali il \"Mos\u00e8 e Aronne\", del 1660 circa, conservato all'Accademia Petrarca di Arezzo, dove l'intonazione sacchiana s'innesta su un impianto classicista di matrice reniana.\nTornato a Roma, la sua pittura, come nelle opere \"Venere e Anchise\", Berlino, Bode Museum; \"Cristo e la Samaritana\", Roma, Palazzo Barberini; \"Il tempo aggredisce la bellezza\", Madrid, Prado; si orient\u00f2 verso soluzioni barocche con figure, dai panneggi agitati, in movimento e dai colori squillanti."}
{"id": "289322", "revid": "339392", "url": "https://it.wikipedia.org/wiki?curid=289322", "title": "Galleria nazionale d'arte antica di Palazzo Barberini", "text": ""}
{"id": "289323", "revid": "14894", "url": "https://it.wikipedia.org/wiki?curid=289323", "title": "Cavalier Perugino", "text": ""}
{"id": "289328", "revid": "372624", "url": "https://it.wikipedia.org/wiki?curid=289328", "title": "Alessio Verati", "text": "\u00c8 sepolto nel pozzetto 470, Chiostro III, portico ovest, del cimitero monumentale della Certosa di Bologna."}
{"id": "289330", "revid": "14149", "url": "https://it.wikipedia.org/wiki?curid=289330", "title": "Associazione Coscioni", "text": ""}
{"id": "289331", "revid": "158913", "url": "https://it.wikipedia.org/wiki?curid=289331", "title": "Bassiano di Lodi", "text": "\u00c8 il patrono principale di Lodi, Bassano del Grappa, Pizzighettone e San Bassano. Fu ordinato vescovo della diocesi di Lodi il 19 gennaio 374. Il giorno a lui dedicato nel Martirologio romano \u00e8 il 19 gennaio.\nBiografia.\nI dati cronologici assolutamente certi su san Bassiano sono quasi tutti basati sulla sua iscrizione sepolcrale:\n\u00abGovern\u00f2 la sua Chiesa per 35 anni e 20 giorni. A 90 anni di et\u00e0, lasciando alla terra il suo corpo nella gioia sal\u00ec al cielo quando erano consoli gli augusti Onorio per l'ottava volta e Teodosio per la terza.\u00bb\nSecondo l'agiografia \"Vita Sancti Bassiani\" del vescovo di Lodi Andrea (circa dal 971 al 1002) san Bassiano nacque a Siracusa da un alto magistrato pagano che lo invi\u00f2 a Roma per completare gli studi e avviare la carriera. A Roma si fece cristiano e, per sfuggire al padre, si spost\u00f2 a Ravenna.\nDal 374 al 409 fu vescovo della citt\u00e0 di \"Laus Pompeia\" (oggi Lodi Vecchio): \u00e8 ricordato per essere stato il primo vescovo di Lodi. La citt\u00e0 registrava gi\u00e0 da tempo la presenza di una fiorente comunit\u00e0 cristiana, come dimostra la circostanza che le autorit\u00e0 imperiali, ai tempi delle persecuzioni di Diocleziano e Massimiano Erculeo, scelsero di decapitare i martiri Nabore, Felice e Vittore, legionari africani, proprio fuori Lodi Vecchio, il 12 luglio 303, allo scopo di terrorizzare la numerosa collettivit\u00e0 cristiana.\nLa scelta di consacrare il primo vescovo di Laus Pompeia \u00e8 probabilmente frutto della resistenza cattolica ad Aussenzio, vescovo ariano di Milano, condannato come eretico nel II Concilio Romano del 372.\nNel 381, al concilio di Aquileia, Bassiano partecip\u00f2 alla condanna del vescovo ariano Palladio di Ratiaria (l'odierna Archar, lungo il Danubio, oggi in Bulgaria).\nNel 387 inaugur\u00f2 fuori dalle mura la basilica dei XII Apostoli, la prima di Lodi. Essa venne consacrata da Ambrogio, vescovo di Milano, e dal suo coadiutore Felice, dal 386 primo vescovo di Como. L'edificio sopravvisse alla distruzione dei milanesi nel 1158 al tempo delle guerre contro il Barbarossa. \nNel 390 partecip\u00f2 al sinodo milanese indetto da Ambrogio per controbattere alla predicazione dell'eretico Gioviniano (gi\u00e0 confutato da San Girolamo). Firm\u00f2, insieme ad Ambrogio, la lettera sinodale (conservata) al papa Siricio (sul seggio papale dal 384 al 399). Nel 397 (come riferisce Paolino di Milano, biografo di Ambrogio), assistette ai funerali del grande vescovo nel momento della sua morte.\nMor\u00ec a Laus Pompeia l'8 febbraio 409 e fu sepolto nella basilica da lui fondata.\nCulto.\nStoria delle reliquie.\nNel 1158, quando i milanesi distrussero Lodi, le sue reliquie furono traslate a Milano, dove rimasero fino al 1163, quando il Barbarossa, dopo che il 10 marzo 1162 aveva costretto Milano alla resa e l'aveva \"distrutta\" a sua volta, le riport\u00f2 in Lodi, della quale aveva nel frattempo autorizzato la ricostruzione. La processione solenne era guidata dall'antipapa Vittore IV, dallo stesso Imperatore, alla presenza del patriarca di Aquileia e dell'abate di Cluny. Le reliquie sono custodite ancora oggi nella cripta della cattedrale di Lodi.\nIn occasione dei 1600 anni della morte del santo, il 18 gennaio 2009, il cardinale Angelo Bagnasco ha presieduto una celebrazione eucaristica nella cattedrale di Lodi, concelebrata da Giuseppe Merisi, Rino Fisichella e Bassano Staffieri. Nella stessa occasione \u00e8 stata indetta la \"peregrinatio\" delle reliquie di san Bassiano in tutte le parrocchie della diocesi di Lodi.\nFeste.\nOgni anno, in occasione della festivit\u00e0 a lui dedicata, si svolge un'antica fiera nel quadrilatero di piazza della Vittoria, davanti al Duomo: sotto i portici del Broletto viene distribuita la tradizionale trippa detta \"b\u00fcseca de San Bas\u00e0n\"."}
{"id": "289335", "revid": "297059", "url": "https://it.wikipedia.org/wiki?curid=289335", "title": "Padri della Chiesa", "text": "Padri della Chiesa \u00e8 la denominazione adottata dal Cristianesimo intorno al V secolo per indicare i principali scrittori cristiani, il cui insegnamento e la cui dottrina erano ritenuti fondamentali per la dottrina della Chiesa.\nI loro scritti, che formano la cosiddetta letteratura patristica, sintetizzano la dottrina quale emerge dalla Bibbia, specialmente dai Vangeli, dagli scritti degli apostoli, dai pronunciamenti della Chiesa dei primissimi secoli e dalle decisioni dei primi concili, fornendo un compendio omogeneo di insegnamenti da trasmettere alle generazioni cristiane successive.\nUn primo elenco di padri della Chiesa fu redatto nel Decreto Gelasiano (VI secolo); i padri pi\u00f9 autorevoli ebbero anche il titolo di Dottori della Chiesa.\nI padri della Chiesa.\nTra i pi\u00f9 importanti padri si ricordano, prima del Concilio di Nicea (secoli I-II) i padri apostolici, gli apologisti o polemisti e i controversisti. Poi (IV-V secolo) in oriente scrissero sant'Atanasio, san Basilio Magno, san Gregorio Nazianzeno, san Giovanni Crisostomo; mentre in occidente san Girolamo, sant'Ambrogio e sant'Agostino. Gli ultimi grandi esponenti furono san Gregorio Magno e san Giovanni Damasceno (VI-VII secolo).\nI primi padri orientali, tra i quali Clemente Alessandrino e san Giustino Martire furono notevolmente influenzati dalla filosofia greca, mentre i padri occidentali, come san Gregorio Magno e san Girolamo, avevano prevalentemente una formazione meno filosofica e pi\u00f9 giuridica. Altri importanti padri della Chiesa sono: san Gregorio di Nissa, san Dionigi Magno, san Cirillo di Gerusalemme, sant'Ireneo, sant'Epifanio.\nLa lingua usata da questi scrittori fino al II secolo fu il greco; successivamente questo fu sostituito dal latino in Occidente, mentre in Oriente fu affiancato da lingue locali come il siriaco e altre variet\u00e0 di aramaico.\nPadri della Chiesa e scrittori ecclesiastici.\nNon tutti gli scrittori antichi, anche se importanti e non considerati eretici, hanno il titolo di padre della Chiesa. Vi sono infatti quattro requisiti perch\u00e9 la Chiesa attribuisca il titolo di \"Padre della Chiesa\" ad uno scrittore:\nQuando manca una delle ultime tre caratteristiche l'autore viene generalmente definito \"scrittore ecclesiastico\". Tali furono ad esempio Origene nella Chiesa greca e Tertulliano in quella latina.\nDue discipline studiano la produzione dei padri della Chiesa: la patrologia, si concentra sugli aspetti storico-letterari, mentre la patristica di quelli teologico-dottrinali.\nElenco dei Padri e degli scrittori ecclesiastici.\nUna possibile classificazione cronologica, che comprende sia padri della chiesa che scrittori ecclesiastici, \u00e8 la seguente:\nAltri autori ecclesiastici antichi.\nIl periodo patristico termina tradizionalmente in Occidente con Sant'Isidoro e in Oriente con San Giovanni Damasceno o al massimo con il Secondo Concilio di Nicea (787). Alcuni autori successivi, tuttavia, vengono talvolta indicati come \"padri\" per sottolineare l'importanza dei loro scritti."}
{"id": "289336", "revid": "2519", "url": "https://it.wikipedia.org/wiki?curid=289336", "title": "Prati stabili", "text": ""}
{"id": "289339", "revid": "121924826", "url": "https://it.wikipedia.org/wiki?curid=289339", "title": "Alberto Maggi", "text": "Biografia.\nHa ricevuto il baccalaureato presso la pontificia facolt\u00e0 teologica \"Marianum\" e la licenza in teologia alla Gregoriana.\nDal 1995 dirige il Centro studi biblici Giovanni Vannucci a Montefano (MC), dove insieme al confratello Ricardo P\u00e9rez M\u00e1rquez si dedica alla divulgazione degli studi biblici attraverso incontri, pubblicazioni e trasmissioni radiotelevisive.\nScrive per la rivista \u00abRocca\u00bb e ha condotto per la Radio Vaticana la trasmissione \u00abLa Buona Notizia \u00e8 per tutti!\u00bb.\nNel 2013 con la pubblicazione di \"Chi non muore si rivede\" racconta la sua esperienza di malattia. Nel 2017 affronta il difficile argomento della morte con \"L'ultima beatitudine\" cercando di darne una dimensione naturale del percorso della vita. Nel 2019 con \"Due in condotta\" narra la sua vita a partire da quando era bambino nel periodo successivo la guerra."}
{"id": "289351", "revid": "1924342", "url": "https://it.wikipedia.org/wiki?curid=289351", "title": "Vespertine", "text": "Vespertine \u00e8 il quarto album della cantautrice islandese Bj\u00f6rk (il quinto, contando anche l'omonimo album solista del 1977).\nDescrizione.\n\"Vespertine\" \u00e8 un album, a detta della stessa Bj\u00f6rk, molto pi\u00f9 intimo dei lavori precedenti, che trae ispirazione dalla sua relazione con l'artista Matthew Barney, da cui la presenza di diverse tracce con testi dal contenuto sessuale pi\u00f9 o meno esplicito, come \"Cocoon\" o \"Pagan Poetry\". \u00c8 sempre l'amore il tema di \"Hidden Place\", che canta di come due persone possano \"creare un paradiso, tramite la loro unione\", mentre in \"Aurora\", Bj\u00f6rk si rivolge alla \"dea Natura\", pregando di poter diventare tutt'uno con le luci del nord. Nell'album \u00e8 anche presente un omaggio a E.E. Cummings, attraverso il brano \"Sun In My Mouth\", che contiene parte del testo della sua poesia \"Impressions\".\nViene fatto un largo uso di cori e carillon, oltre al solito grande numero di campionature, questa volta a cura del musicista Matthew Herbert e del duo di musica elettronica Matmos. Oltre agli archi, gi\u00e0 molto usati in \"Homogenic\", si fa un grande utilizzo dell'arpa, suonata dalla musicista Zeena Parkins.\nDa \"Vespertine\" sono stati estratti tre singoli, accompagnati da videoclip particolari. Il videoclip di \"Pagan Poetry\", in cui una Bj\u00f6rk seminuda infila nella pelle numerose spille e perline, \u00e8 stato censurato su alcune reti, ad esempio MTV; stessa cosa \u00e8 accaduta al videoclip di \"Cocoon\", in cui Bj\u00f6rk si avvolge in un bozzolo creato da fili rossi che le fuoriescono dai capezzoli. Il videoclip di \"Hidden Place\" invece \u00e8 girato interamente da una camera fissa sul volto della cantante, su cui fluidi colorati entrano ed escono dagli orifizi (rappresentazione dei meccanismi che regolano il pensiero).\nSulla copertina del disco, Bj\u00f6rk \u00e8 ritratta con il celebre abito cigno indossato durante la 73\u00aa edizione della cerimonia di premiazione degli Oscar il 25 marzo 2001, realizzato da Marjan Pejoski.\nIl 26 aprile 2019 l'album viene rilasciato dalla One Little Independent Records anche in formato di musicassetta."}
{"id": "289356", "revid": "1272592", "url": "https://it.wikipedia.org/wiki?curid=289356", "title": "Campalto", "text": "Campalto \u00e8 una localit\u00e0 del comune di Venezia, situata sulla terraferma e appartenente alla municipalit\u00e0 di Favaro Veneto.\nGeografia e urbanistica.\nL'abitato di Campalto sorge a sud di Favaro Veneto, affacciato sulla Laguna Veneta. Campalto rappresenta l'estremit\u00e0 sud-orientale della conurbazione di Mestre, in quanto forma un \"continuum\" urbano sia lungo via Orlanda (SS 14) sino al parco di San Giuliano, sia per tutta via Gobbi. Al centro della localit\u00e0, sviluppatosi sull'incrocio tra le attuali vie Orlanda e Gobbi, si sono aggiunti negli anni altri agglomerati: il pi\u00f9 notevole \u00e8 l'ex C.E.P. (dal 1994 Villaggio Laguna), un quartiere popolare sorto a partire dal 1969. In localit\u00e0 Passo si trova anche un piccolo porto turistico.\nAttivit\u00e0 sportive.\nA disposizione dei cittadini di Campalto, vi sono alcuni impianti sportivi, tra cui il campo di atletica leggera che si trova a Mestre, inizio di Viale San Marco, e le piscine di Mestre e parco Bissuola, queste strutture sono facilmente raggiungibili con i mezzi pubblici non ultimi ci sono il campo comunale di calcio \"Giorgio Tonolo\" e quello parrocchiale, retrostante alla chiesa principale del quartiere. Da citare inoltre la pista ciclabile, inaugurata nel 2010, che permette di partire da via Passo e arrivare fino al parco di San Giuliano, costeggiando quel tipico terreno denominato \"barena\", ambiente palustre da ammirare, che precede la laguna aperta.\nOrigini del nome.\nIl toponimo \"Campalto\" \u00e8 di chiara origine e serviva per indicare quelle terre che sorgevano sopraelevate rispetto al livello della Laguna. In passato, specialmente in riferimento alla parrocchia, era conosciuta anche come \"San Martino in Strata\".\nStoria.\nL'economia di Campalto fu segnata dalla presenza della Laguna e l'attivit\u00e0 agricola fu favorita solo con le opere di bonifica iniziate dalla Repubblica di Venezia e continuate sino al Novecento. Era pure una zona di transito commerciale: la localit\u00e0 Passo \u00e8 cos\u00ec chiamata perch\u00e9 un tempo vi erano attivi dei traghetti utilizzati per \"passare\" il canale Osellino e poi la Laguna, particolarmente frequentati un tempo dai contadini che si recavano a Venezia per vendere i propri prodotti. Questa situazione port\u00f2 nell'Ottocento alla costruzione di un presidio doganale.\nTra il 1819 e il 1926 Campalto divenne frazione del comune di Favaro, quindi, soppresso quest'ultimo, fu integrata a Venezia.\nNegli anni quaranta venne costruita via Orlanda, che collega Venezia a Tessera dove si congiungeva direttamente a via Triestina. In precedenza Campalto si sviluppava unicamente su via Gobbi e sul suo prolungamento via Passo e quindi era raggiungibile via terra solo da Favaro Veneto, venendo praticamente a rappresentarne il porto.\nDella storia pi\u00f9 antica di Campalto non si hanno notizie, ma \u00e8 certo che in epoca romana di qui passasse la via Annia, che toccava anche la vicina Altino.\nLe prime notizie certe si hanno a partire dall'epoca Carolingia, quando si form\u00f2 un primo nucleo in concomitanza con lo sviluppo di Mestre e all'intensificarsi dei commerci fra Laguna e terraferma (nei pressi sorgeva il porto di Cavergnago). In effetti, il patrono San Michele era particolarmente caro ai Franchi.\nLe cronache affermano che nell'829 a San Martino in Strata si fossero rifugiati alcuni Veneziani durante la congiura di Pietro Caroso, per poi tornare in citt\u00e0 e scacciare l'usurpatore. Nel corso dell'invasione dell'890, gli Ungari si sarebbero accampati proprio nella zona di Campalto (da cui il toponimo \"Campi Ungareschi\").\nDal punto di vista ecclesiastico, Campalto fu anticamente sottoposta alla diocesi di Altino ma, al momento del suo trasferimento a Torcello, pass\u00f2 sotto i vescovi trevigiani. In una bolla di papa Eugenio III, la chiesa risulta essere pieve matrice da cui dipendevano le cappelle di Cavergnago, Terzo e Tessera; tale organizzazione venne confermata dalle successive bolle di Lucio III (1184) e Urbano IV (1263).\nLa localit\u00e0 sub\u00ec in seguito una notevole decadenza, parallelamente all'abbandono del porto di Cavergnago, alle calamit\u00e0 naturali e all'intensificarsi dei conflitti. A conferma di ci\u00f2, la cappella di Cavergnago pass\u00f2 sotto la giurisdizione della pieve di Carpenedo, mentre Campalto risult\u00f2 essere una semplice \"regula\" dipendente da Favaro. Nel 1470 la chiesa rendeva appena tre ducati, in una zona ingombrata dai boschi; poco dopo veniva totalmente abbandonata.\nCon l'arrivo della Serenissima, fu istituita la podesteria di Mestre e Campalto risulta tra i villaggi ad essa sottoposti.\nTuttavia la famiglia Patrizia dei Morosini che possedevano tali luoghi sin da tempi antichi, decidevano di riedificare la chiesa ormai abbandonata.\nTra i documenti del 1503, in data 2 ottobre si trova la permissione del Legato Apostolico a Morosini di poter costruire ed edificare la Chiesa di San Martino di Strata e di averne lo Iuspatronato.\nIl Legato apostolico Angelo Leonino, vescovo Triburtino, si rivolge al Parroco di San Mois\u00e8 in Venezia, Cristoforo Rizzo, con questa bolla: \u201c\u2026 La richiesta presentataci da parte del diletto a noi in Cristo Lorenzo Morosini, Patrizio Veneto, era di tal contenuto, ci fu in un luogo chiamato San Martino in Strata della Diocesi di Treviso una certa chiesa tuttora si vedono vetusti resti nelle terre che si trovano nel dominio dello stesso Lorenzo. Anzi queste stesse terre furono anche prima nel bene dei suoi avi da tempo, sul cui inizio non c'\u00e8 alcuna memoria umana in contrario\u201d. Cos\u00ec appare da pubbliche e antiche testimonianze e scritture. Lorenzo Morosini chiedeva questo: che \u201c per favore della religione cristiana e specialmente per pia devozioni verso il Beato Martino come per la salvezza dei suoi avi e di se stesso desiderava fondare una chiesa col titolo e nome dello stesso San Martino in una tenuta dei beni affidategli da Dio e costruirla nel medesimo luogo con una dotazione sufficiente: come meglio a s\u00e9 e alla sua coscienza sarebbe sembrato fare\u2026\u2026\u2026\u2026. \u201c : Inoltre chiedeva umilmente di poter incaricare un rettore per mezzo dell'ordinario locale o qualche altro con tale potere. \u201cCi degnassimo cio\u00e8 di concedere a Lui, agli eredi e ai successori il diritto e l'autorit\u00e0 dell'uspatronato sul rettore della stessa chiesa dopo che fosse stata edificata ?\u201d Noi perci\u00f2 udita la pia devota e ragionevole richiesta del suddetto Lorenzo Morosini stando cos\u00ec le cose, per l'autorit\u00e0 di Legato dateci dalla Santa sede Apostolica, t'affidiamo e incarichiamo se tutto ti sembra legittimo, e le singole premesse vere, di costruire ed edificare la chiesa col termine, titolo e nome di San Martino Vescovo e Confessore con campanile Sacristia e Cimitero, con i suoi onori e oneri che la detta chiesa, ora in rovina e prima della rovina, teneva, godeva ed usufruiva, oltre tutto ci\u00f2 ti incarichiamo: di porre la prima pietra delle fondamenta e dopo che sia stata suoi successori l'Iuspatronato \u2026\u2026\u2026\u2026\u201d.\nIl venerd\u00ec 27 aprile 1505 avviene la posa della prima pietra per la nuova chiesa di San Martino in Strata fatta da Don Cristoforo Rizzo Parroco di San Mois\u00e8 di Venezia, Cancelliere Ducale e commissario Apostolico.\nNel 1511 venne terminata e in quanto alle dimensioni risult\u00f2 lunga 70 piedi e larga 31.\nBench\u00e9 la bolla del Legato Parlasse chiaro e la nuova parrocchia di Campalto avesse ottenuto diritti su Terzo e Tessera questi non vennero riconosciuti da Favaro che riteneva fossero codeste due filiali dipendenti da s\u00e9; cos\u00ec l'11 luglio 1510 Lorenzo Morosini presenta una supplica a Roma per l'abusivo esercizio di un certo Dal Negro, parroco di Favaro, che riscuoteva il quartese a San Martino di Campalto con danno della medesima Pieve.\nIl 4 agosto 1511 abbiamo la sentenza del Legato Apostolico e il 9 ottobre il sopralluogo del Cancelliere vescovile di Treviso.\nPer allora la questione fu definita in favore di Campalto, ma rinascer\u00e0 ancora e si protrarr\u00e0 a tutto il Settecento con episodi vivacissimi.\nIl 10 maggio 1512 avviene la presa di possesso della nuova parrocchia da parte di don Giovanni Merlin. A lui succeder\u00e0 Dal Marsino dopo l'invasione imperiale della guerra di Cambrai. Il 2 luglio 1512 in seguito ad altri contrasti il delegato della Santa Sede scrive al Parroco di Favaro perch\u00e9 non faccia novit\u00e0 circa la questione con San Martino di Strata.\nTuttavia gi\u00e0 nel 1513 abbiamo dei protesti per le rispettive pretese e giurisdizioni tra Don Giovanni Del Negro (Favaro) e Don Giacomo Merlino (Campalto) con casa Morosini iuspatronato. Nel 1514 alcune lettere a favore di don Merlino ci attestano le lotte con Francesco dei Rossi, parroco di Carpenedo (sul diritto di quartesar nel colmello di Cavergnaghi).\nTuttavia, bench\u00e9 nel 1543 avvenisse la consacrazione della chiesa da parte di mons. Egidio Falcetta Vescovo di Caorle, neanche 20 anni dopo risultava abbandonata e senza sacerdote.\nSolo dopo il Concilio di Trento la situazione va stabilendosi. Sono frequenti le visite pastorali e le questioni con Favaro per via di Tessera e Terzo.\nRiguardo a Terzo, nella visita pastorale del vescovo di Treviso il 24 giugno 1609 a Favaro il Parroco afferma di avere sotto di s\u00e9 Sant'Elena di Tessera, le cui entrate vanno ai Certosini di Venezia.\nNella visita a San Martino in Strata il 26 giugno il parroco don Francesco Butticelli afferma di non aver benefici, n\u00e9 chiericati, ma solo legato dei Massari della scuola della Madonna. Non chiese n\u00e9 oratori.\nLe entrate sono di denari 150 in quartesi; il vescovo Francesco Giustiniano ordina che sia dorata la chiavetta del tabernacolo.\nNella visita del 15 giugno 1688 Domenico Palesio dice che la chiesa non matrice ma filiale di Carpenedo, senza legati e chiese campestri, Carpenedo ha sotto di s\u00e9 San Martino in Strata, Dese, Favaro, che si riuniscono nella sua chiesa al sabato Santo.\nIl 18 luglio 1753 il notaio vescovile afferma che non vi \u00e8 una precisa descrizione e delimitazione dei confini della Parrocchia di San Martino in Strata.\nDon Rocco Belcavello durante la visita pastorale del 15 settembre 1753 dice che della bolla del Pontefice Lucio la chiesa di San Martino in Strata viene chiamata Matrice, ma non sa se le filiali erano chiese parrocchiali o campestri. Infatti nessuna chiesa riconosce come Matrice.\nLa pi\u00f9 clamorosa questione con Favaro fu quella del 1763 inoltrata al Doge dal suo dinamico parroco il mestrino Belcavello, con l'appoggio dei patroni Morosini per togliere i Colmelli per sempre a Favaro.\nInfatti il 15 marzo don Rocco si rivolge al Serenissimo Principe.\nIl paese di Strata, detto volgarmente Campalto, aveva la chiesa parrocchiale di San Martino: nel secolo XV per le guerre e l'antichit\u00e0 la chiesa dirocc\u00f2.\nFavaro colse l'occasione per prendere cura di quella gente e riscuoterne i quartesi.\nDal 1503 i Morosini si impegnarono a riedificare la chiesa, sacristia, campanile, cimitero dotando anche di beni. Dai pubblici documenti del 1505 si decret\u00f2 che si dessero tutti i diritti alla chiesa. Sorsero opposizioni da parte del parroco di Favaro. La causa pass\u00f2 dal Serenissimo stato alla Curia Romana, ma rimase sempre indecisa.\nDon Rocco chiede allora che siano ripristinati i diritti e il Parroco possa quartesare anche nei Colmelli cio\u00e8 Tessera, Terzo, Pagliaga e Pagliaghetta, che compongono la Parrocchia di san Martino di Strada.\nIl 28 luglio 1771 quelli di Favaro scrivono al Doge. Riconoscono la validit\u00e0 della bolla del 1503 con tutte le conseguenze, ma si attaccano a questioni di convenienza e sentimento. Sono molti i secoli che le cose vanno cos\u00ec e nel materno grembo di Favaro gli abitanti dei Colmelli nacquero e le ossa dei defunti loro riposano. \u00c8 meglio piuttosto rimuovere il memoriale e non fare un'alterazione dello stato della chiesa che porter\u00e0 turbamento alle anime e disturber\u00e0 la pubblica quiete. Il parroco Giovanni Battista Casarini chiede ci\u00f2 per s\u00e9 e i suoi successori. Per\u00f2 in quello stesso anno il Doge notifica al Parroco di Favaro la necessit\u00e0 di far passare Tessera, Terzo e Pagliaga a Campalto.\nAllora si ricorre alle elezioni per conoscere la volont\u00e0 degli abitanti interessati, costoro, tranne quattro voti, decisero di rimanere sottoposti a Favaro.\nAllora nel gennaio 1772 quelli di Campalto affermano che il voler che resti autorizzata la sovversione dello stato antico originario della chiesa di Campalto \u00e8 contrario ai diritti canonici ed offensivi alle cose decretate. Tuttavia, malgrado i diritti e i decreti e il ricorso al Cardinal Legato non furono vantaggiosi a Campalto: la situazione rimase inalterata sino ai tempi nostri quando Tessera smembrata anche da Favaro fu fatta Parrocchia.\nIntanto il 28 agosto 1771 Giorgio Terzo di Lorenzo Morosini presenta una richiesta al Vescovo di Treviso per ottenere il titolo di Arcipretale per la Chiesa di San Martino in Strata citando i meriti della sua famiglia che ha riedificato due volte l'antichissima chiesa e le buone qualit\u00e0 del Parroco contemporaneo, assicurando che tale onore sarebbe stato anche per i Parroci futuri uno stimolo per una santa vita.\nLo stesso giorno il vescovo Paolo Giustiniano approva ed accorda il titolo richiesto per la chiesa di Campalto e pro tempore (per sempre) per i parroci.\nIl 28 settembre 1777 la chiesa \u00e8 riconosciuta riconsacrata dal medesimo Vescovo\nTempo dopo ci furono delle controversie con scritture al tribunale civile tra il parroco don Staino Don\u00e0 e Zorzi III detto Lorenzo Morosini a causa di dieci campi in Villa di Rocco, distretto di Torcello.\nNemmeno le questioni con Favaro erano terminate: infatti il 30 gennaio 1813 l'arciprete di Campalto don Graziano Butta Calice scrive al delegato per il culto nel Circondario di Mestre don Domenico Monaco per ottenere il permesso di prodursi un giudizio ed esercitare le sue azioni giudiziarie per il recupero dei Colmelli spettanti alla sua parrocchia secondo la sacra promessa prestata solennemente al proprio vescovo nel giorno dell'investitura della parrocchia. Il delegato accorda il permesso avvertendolo per\u00f2 che tutto sar\u00e0 a suo carico.\nViene cos\u00ec presentato un nuovo memoriale alla prefettura di Venezia che \u00e8 un riepilogo chiaro di tutte le fasi e le prove a favore della vertenza sui Colmelli.\nLa chiesa, il campanile e la canonica ormai erano piuttosto diroccati o in rovina.\nPer la restaurazione nacquero discussioni fra il Parroco e lo iuspatronato, (eredi Morosini) rifiutandosi quest'ultimo di prendersi l'onere di tale restauro.\nSolo nel 1820 l'amministratore ecclesiastico dopo la fine dei Morosini avverte il parroco di aver dato gli ordini opportuni per il riattamento della casa canonica.\nNel XIX secolo ci furono dei contrasti tra i Parroci e degli stessi parrocchiani a causa spesso dei contemporanei fatti e rivolgimenti politici. Infatti tutti i parroci di questo periodo furono quasi oggetto di odio da parte degli stessi parrocchiani.\nNel corso dei secoli si introdussero nella chiesa di Campalto le devozioni a San Antonio e alla Madonna del Rosario e Assunta.\nSoltanto il 15 maggio 1927 la parrocchia di Campalto assieme ad altre dieci parrocchie passer\u00e0 al patriarcato di Venezia.\nTra le ultime opere fu costruito e benedetto nel 1951 l'attuale asilo retto dalle Suore della Sacra Famiglia per opera di don Mario Ferrarese che gli don\u00f2 tutto il suo impulso.\nAbitanti nel tempo:\nanno 1335 - abitanti n\u00b0 240\nanno 1725 - abitanti n\u00b0 325\nanno 1898 - abitanti n\u00b0 900\nanno 1927 - abitanti n\u00b0 1800\nanno 1960 - abitanti n\u00b0 5000\nanno 1970 - abitanti n\u00b012000\nanno 1980 - abitanti n\u00b013500\nanno 2000 - abitanti n\u00b012500\nanno 2010 - abitanti n\u00b0 7500\nCampalto in breve\n- Anno 825 Primi insediamenti, in baracche palafitte, spelonche.\nDocumenti del Mulinelli\n- Anno 1000 Nome storico San Martino in Stata detto Campo Alto\nDocumenti del Mulinelli\n- Anno \u2026\u2026 1\u00ba decadenza\nDiocesi di Altino e di Torcello\n- Anno 1152 Formazione della Parrocchia Bolla Papale di Eugenio III a Bonifacio\nVescovo di Treviso. \nDocumenti vaticani e archivio diocesi Treviso\n- Anno 1184 1\u00ba ottobre Bolla Papale di Lucio III. (conferma la parrocchia)\nDocumenti vaticani e archivio diocesi Treviso\n- Anno 1263 Bolla Papale di Urbano IV. (conferma la parrocchia)\nDocumenti vaticani e archivio diocesi Treviso\n- Anno 1334 Nella guerra contro i turchi il Papa Pio VI impone una decima al Parroco Domenico.\nDocumenti archivio diocesi Treviso\n- Anno 1335 Campalto contava circa 240 abitanti (Pescatori, boscaioli, fuoriusciti)\nDocumenti archivio diocesi Treviso\n- Anno 1352 1\u00ba Catastico delle strade \u00e8 collocata alle dipendenze di Mestre e Mogliano.\nDocumenti archivio diocesi Treviso\n- Anno 1400 2\u00ba decadenza per le guerre di Ezzelino devastazioni e alluvioni.\n1470 La chiesa e detta \u201cposta nei boschi che ingombrano la zona\u201d con un valore di\nappena 3 ducati.\n1475 La famiglia Patrizia del Morosini, decideva di riedificare la chiesa ormai abbandonata. Documenti archivio diocesi Treviso e Archivio Mestrino\n- Anno 1503 2 ottobre concessione permessi dal Legato Apostolico a Famiglia Morosini di costruire la chiesa e di tenervi lo Ius-Patronato.\n- Anno 1505 27 aprile posa della prima pietra della chiesa di San Martino sui ruderi\ndell'antica cappella dei Morosini.\n- Anno 1511 Terminati i lavori\u00a0\u2013 dimensioni 70 Piedi di Lunghezza e 31 di larghezza.\n- Anno 1512 10 maggio presa di possesso del Nuovo Parroco Don Giovanni Merlin\n- Anno 1543 Monsignor Falcetta Vescovo di Caorle riconsacra la chiesa ma 20 anni dopo\nrisulta abbandonata e senza sacerdote.\nDocumenti archivio diocesi Treviso / Venezia / Caorle e Archivio Mestrino\n- Anno \u2026\u2026 3\u00ba decadenza\n- Anno 1771 28 agosto Giorgio Terso di Lorenzo Morosini presenta la richiesta al Vescovo\ndi Treviso per ottenere il titolo di Arcipretale per la Chiesa di san martino il\nVescovo Monsignor Gioustiniano approva accorda il titolo pro Tempore anche per i Parroci futuri.\nDocumenti archivio diocesi Treviso\n- Anno 1813 Chiesa Canonica e campanile erano ormai diroccati in rovina, i Morosini\nsi dissociano dall'impegno\n- Anno 1820 L'amministrazione Ecclesiastica avverte l'Arciprete di aver dato ordini di riattivazione\nDocumenti archivio diocesi Treviso Archivio Mestrino\nXIX secolo Per tutto il secolo ci fu una vera lotta tra i Parroci di quel tempo e i\nparrocchiani a causa di fatti e sconvolgimenti politici. Infatti tutti i Parroci furono oggetto di quasi vero odio con i Parrocchiani. Anche per questo si introdussero nella fede dei parrocchiani di Campalto la pia devozione a San Antonio e alla Madonna del Rosario e Assunta\nDocumenti archivio diocesi Treviso / Venezia, Archivio Mestrino\n- Anno 1927 il 15 maggio la Parrocchia di Campalto e altre 10 di Mestre passeranno dalla\ndiocesi di Treviso all'antichissima diocesi Patriarcale di Venezia\nDocumenti archivio diocesi Treviso / Venezia\n- Anno 1934 Viene costruita la sala del Teatro da Don Primo Massarin Arciprete\n- Anno 1951 Viene costruito il nuovo asilo diretto da Don Mario Ferrarese Arciprete (asilo S. Antonio)\nLuoghi d'interesse culturale.\nLa presenza della civilt\u00e0 romana dovette essere molto forte poich\u00e9 l'attuale via Orlanda ricalca il percorso dell'antica via Annia che collegava Adria ad Altino.\nLa vecchia parrocchiale, intitolata San Martino, \u00e8 l'edificio pi\u00f9 antico del paese. Fu completata nel 1511 dal patrizio Lorenzo Morosini, a cui appartenevano i terreni limitrofi, e sorse sulle rovine di un precedente edificio (la pieve venne citata gi\u00e0 nell'827). Come tutte le altre parrocchie del territorio mestrino, fu da sempre compresa nella diocesi di Treviso sino al 1927, anno in cui pass\u00f2 al patriarcato di Venezia (vicariato di Favaro-Altino).\nOggi il luogo di culto principale \u00e8 per\u00f2 la pi\u00f9 ampia chiesa di San Benedetto, inaugurata nel 1972.\nPresso il ponte si trova ancora uno dei centoventotto cippi (datato 1791 e segnato con il numero 69) che segnavano il perimetro di conterminazione della Laguna. Al fine di preservare gli equilibri di quest'ultima, la Serenissima vietava qualsiasi opera agricola, edilizia o simile oltre tale limite.\n\u00c8 stata recentemente inaugurata nella zona una nuova porzione del \"Bosco di Mestre\", denominata \"Bosco di Campalto\", per un totale di 6,7 ettari. La nuova area verde, che si trova su un terreno de \"La Immobiliare Veneziana\", \u00e8 stata progettata dall'architetto paesaggista Andreas Kipar.\nInfrastrutture e trasporti.\nACTV fornisce i collegamenti con le varie zone dell'area urbana della terraferma, con Venezia e con l'aeroporto Marco Polo con riferimento al citato ultimo tratto, vedi la linea 5 (denominata Aerobus) che collega lo scalo aereo veneziano a Venezia-Piazzale Roma e viceversa, con cadenza di ogni 15 minuti in quasi tutto l'arco della giornata..\nInoltre transitano per Campalto tutte le linee della societ\u00e0 ATVO che collegano Venezia alle principali localit\u00e0 del Veneto Orientale.\nFino agli anni trenta era attiva anche una linea di vaporetti che garantiva un collegamento diretto per il centro storico.\nIl 16 luglio 2020 \u00e8 stata inaugurata la bretella di Campalto, un by-pass stradale a nord del centro cittadino che devia il traffico leggero e pesante, fino ad allora passante per il paese, proveniente da Venezia, Mestre e diretto all'Aeroporto Marco Polo come anche dalla direzione inversa."}
{"id": "289374", "revid": "339392", "url": "https://it.wikipedia.org/wiki?curid=289374", "title": "Ordine di San Giovanni di Gerusalemme", "text": ""}
{"id": "289376", "revid": "486946", "url": "https://it.wikipedia.org/wiki?curid=289376", "title": "Franciacorta spumante cr\u00e9mant", "text": ""}
{"id": "289377", "revid": "226458", "url": "https://it.wikipedia.org/wiki?curid=289377", "title": "Centro studi biblici Giovanni Vannucci", "text": "Il Centro studi biblici Giovanni Vannucci di Montefano (MC) \u00e8 nato nel settembre del 1995 per iniziativa di due frati Servi di Maria, fra Alberto Maggi e Ricardo P\u00e9rez M\u00e1rquez, ai quali si \u00e8 poi aggiunto dal 1998 al 2009 il patrologo fra Paolo Zannini.\nLo scopo del Centro \u00e8 lo studio a livello scientifico dei testi della Sacra Scrittura e la loro divulgazione a livello popolare, in modo da rendere a tutti accessibile la ricchezza della Bibbia mediante incontri, pubblicazioni e trasmissioni.\nIl Centro \u00e8 stato dedicato a Giovanni Vannucci (1913-1984), frate servo di Maria, che \u00e8 riuscito a penetrare profeticamente nello spirito dei sacri testi.\nIl Centro \u00e8 situato presso il convento San Filippo Benizi di Montefano, costruzione settecentesca in via di ristrutturazione. Ogni prima e seconda domenica del mese presso il Centro si organizzano incontri sui vangeli che richiamano centinaia di partecipanti da ogni parte d'Italia. Gli incontri del Centro studi biblici vengono inoltre trasmessi in diretta internet sul sito studibiblici.it e sono seguiti in tutta Italia e all'estero. \nOgni estate il Centro organizza una \u201cSettimana biblica\u201d e un viaggio di studio nella terra di Ges\u00f9 allo scopo di comprendere sempre meglio la \"buona notizia\" del Signore."}
{"id": "289387", "revid": "35121", "url": "https://it.wikipedia.org/wiki?curid=289387", "title": "Trasformazione di Legendre", "text": ""}
{"id": "289393", "revid": "1573940", "url": "https://it.wikipedia.org/wiki?curid=289393", "title": "139 Juewa", "text": "139 Juewa \u00e8 un grande e scuro asteroide della Fascia principale. \u00c8 composto probabilmente da materiale carbonioso primitivo.\nJuewa fu il primo asteroide scoperto dalla Cina, a Pechino (in cinese pinyin Beijing). Fu individuato il 10 ottobre 1874 dall'astronomo statunitense James Craig Watson, che partecipava ad una spedizione in visita nell'Impero cinese per osservare il transito di Venere sul Sole del 9 dicembre 1874. La scoperta avvenne durante i preparativi per lo studio dell'evento.\nPer ringraziarli dell'ospitalit\u00e0, Watson chiese ai funzionari cinesi di battezzare il nuovo asteroide. Il nome scelto fu \u745e\u83ef, che in pinyin moderno sarebbe translitterato come \"ru\u00echu\u00e1\", ma che fu riportato come \"Juewa\" in accordo con le convenzioni ortografiche dell'epoca.\nIl nome completo era \"\u745e\u83ef\u661f\", che significa approssimativamente \"stella della fortuna della Cina\".\nFinora, sono state riportate tre occultazioni stellari da parte di Juewa."}
{"id": "289395", "revid": "964", "url": "https://it.wikipedia.org/wiki?curid=289395", "title": "Coprolite", "text": "Il termine coprolite o coprolito deriva dall'unione delle parole greche 'kopros', (sterco), e 'lithos', pietra; \u00e8 stato usato per la prima volta da William Buckland nel 1829.\nDescrizione.\nNormalmente il termine coprolite \u00e8 riferito a tutti gli escrementi fossili che possono raggiungere dimensioni ragguardevoli come nel caso del reperto di coprolite di \"Tyrannosaurus rex\" (pesa 7 chili ed \u00e8 stato scoperto nel Saskatchewan, Canada, nella formazione geologica \"Frenchman Formation\" vicino alla cittadina di Eastend dai ricercatori del Museo Reale del Saskatchewan); altre volte sono molto piccoli e attribuibili invece a invertebrati. In questo caso vengono anche chiamati cordoni fecali o pallottole fecali (faecal pellets) e possono costituire la maggior parte del sedimento specialmente in ambienti marini a bassa energia come quelli di retroscogliera.\nSecondo un'altra interpretazione, il termine coprolite dovrebbe essere usato solo per gli escrementi dei vertebrati; questi reperti possiedono spesso forma ovoidale pi\u00f9 o meno allungata oppure cilindrica, rotonda, a spirale o a cono e striature che riproducono la morfologia dell'ultimo tratto intestinale. Al loro interno sono a volte ancora identificabili resti vegetali e animali che forniscono informazioni sulla dieta di chi ha prodotto gli escrementi o addirittura parassiti intestinali.\nCoproliti sono stati rinvenuti in tutto il mondo in depositi che variano in et\u00e0 dal periodo Ordoviciano all'epoca attuale."}
{"id": "289397", "revid": "1543377", "url": "https://it.wikipedia.org/wiki?curid=289397", "title": "Buona pratica", "text": "Per buona prassi o buona pratica, talvolta anche miglior pratica o migliore prassi (dall'inglese \"best practice\") si intendono le esperienze, le procedure o le azioni pi\u00f9 significative, o comunque quelle che hanno permesso di ottenere i migliori risultati, relativamente a svariati contesti e obiettivi preposti. \nAmbiti di applicazione.\nSintagma usato nella direzione aziendale, nell'ingegneria del software, in medicina, nelle organizzazioni aziendali o governative, le \"migliori prassi\" possono essere definite, a seconda dell'\u00e0mbito, come raccolta di esempi, procedure, esperienze passate che vengono opportunamente formalizzati in regole o piani che possono essere seguiti e ripetuti.\nDirezione aziendale.\nNel settore della direzione aziendale, precedentemente all'introduzione del sistema ISO 9001, molte aziende adottavano il sistema della \"best practice\" per la gestione dei processi produttivi. Questo concetto, nato all'inizio del secolo passato, \u00e8 un'idea manageriale che asserisce l'esistenza di una tecnica, un metodo, un processo o un'attivit\u00e0, che sono pi\u00f9 efficaci nel raggiungere un particolare risultato, di qualunque altra tecnica, metodo, processo, o attivit\u00e0. Si afferma che, con i processi adeguati, con i giusti controlli e le corrette analisi, il risultato voluto pu\u00f2 essere ottenuto evitando problemi e complicazioni impreviste.\nLe migliori pratiche possono essere definite come il metodo migliore per effettuare la produzione. Basandosi su quelle procedure ripetibili che nel tempo si sono dimostrate migliori sia per la loro efficienza (meno quantit\u00e0 di sforzo) sia per la loro efficacia (risultati migliori), la buona pratica garantisce il raggiungimento degli obiettivi nel massimo dell'economia e della qualit\u00e0. Il programma di progetto (\"project plan\") \u00e8 parte integrante della \"best practice\", cos\u00ec come il piano della qualit\u00e0 lo \u00e8 per la ISO 9001. "}
{"id": "289398", "revid": "17351", "url": "https://it.wikipedia.org/wiki?curid=289398", "title": "C-130 Hercules", "text": ""}
{"id": "289401", "revid": "1543377", "url": "https://it.wikipedia.org/wiki?curid=289401", "title": "Agavaceae", "text": "La famiglia delle Agavaceae () \u00e8 un raggruppamento che il sistema Cronquist assegnava all'ordine Liliales.\nLa classificazione APG II assegnava le Agavaceae all'ordine Asparagales.\nLa classificazione APG IV non riconosce questa famiglia e assegna i generi ad essa attribuite alle Asparagaceae (sottofamiglia Agavoideae).\nDescrizione.\nPiante perenni con sviluppo erbaceo che presentano fusti brevi o addirittura assenti, non mancano specie arborescenti o arboree (es. \"Dracaena draco\").\nLe foglie sono carnose e spesse, organizzate in rosette, possono presentare delle spine. I fiori sono portati in infiorescenze, il cui asse pu\u00f2 raggiungere diversi metri. Il frutto \u00e8 una capsula o una bacca.\nTassonomia.\nI generi attribuirti in passato a questo raggruppamento erano:"}
{"id": "289405", "revid": "5695", "url": "https://it.wikipedia.org/wiki?curid=289405", "title": "Test nucleari", "text": ""}
{"id": "289406", "revid": "1391549", "url": "https://it.wikipedia.org/wiki?curid=289406", "title": "Yonkers", "text": "Yonkers \u00e8 un comune (\"city\") degli Stati Uniti d'America della contea di Westchester nello Stato di New York. La popolazione era di persone al censimento del 2010, il che la rende la quarta citt\u00e0 pi\u00f9 grande dello Stato. La citt\u00e0 confina con il Bronx, uno dei \"boroughs\" (distretti) di New York, tre chilometri a nord di Manhattan.\nLa citt\u00e0 si estende su un territorio collinare sulla riva orientale del fiume Hudson.\nQui \u00e8 nata l'associazione criminale Tanglewood Boys, ed \u00e8 ambientata la miniserie televisiva \"Show Me a Hero\", che racconta di un fatto realmente accaduto.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, \u00e8 abitata da persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 55,8% di bianchi, il 18,7% di afroamericani, lo 0,7% di nativi americani, il 5,9% di asiatici, lo 0,1% di oceaniani, il 14,7% di altre etnie, e il 4,1% di due o pi\u00f9 etnie. Ispanici o latinos di qualunque etnia erano il 34,7% della popolazione."}
{"id": "289408", "revid": "599013", "url": "https://it.wikipedia.org/wiki?curid=289408", "title": "Sforzato di Valtellina", "text": "Lo Sforzato o Sfursat di Valtellina \u00e8 un vino, passito secco, DOCG la cui produzione \u00e8 consentita in provincia di Sondrio\nZona di produzione.\nComprende parte dei territori dei comuni di Albosaggia, Ardenno, Berbenno di Valtellina, Bianzone, Buglio in Monte, Caiolo, Castione Andevenno, Chiuro, Montagna in Valtellina, Piateda, Poggiridenti, Ponte in Valtellina, Postalesio, Sondrio, Teglio, Tirano, Tresivio e Villa di Tirano, tutti in provincia di Sondrio.\nInformazioni sulla zona geografica.\nLa Valtellina (valle dell'Adda) \u00e8 una valle alpina che ha un poco usuale andamento est-ovest. Essa si trova a nord del lago di Como (latitudine 46,0-46,5\u00ba) ed \u00e8 racchiusa a nord e ad est dalle Alpi Retiche e a sud dalle Alpi Orobie (tutte cime oltre i m).\nI vigneti occupano la fascia pedemontana (fra i 300 ed i 700 m) delle Alpi Retiche e, in misura minore, il fondovalle a sinistra dell'Adda. Essi pur essendo costantemente ventilati perch\u00e9 situati in una valle, risultano protetti sia dai venti freddi del nord che da quelli caldo-umidi del sud. Godono inoltre dell'effetto termoregolatore del lago di Como.\nDurante il periodo vegetativo (aprile-ottobre) la temperatura \u00e8 compresa fra i 5 ed i 35\u00a0\u00b0C con scarse precipitazioni ed umidit\u00e0 relativa dell'aria fra il 65 e l'80%\nLa notevole pendenza dei terreni (fin oltre il 70%) e la presenza dei muretti dei terrazzamenti (si stima una lunghezza complessiva di oltre km) incrementano l'effetto dell'insolazione (oltre ore/anno) preservando i vigneti dalle gelate e favorendo la maturazione dell'uva.\nInfine, le considerevoli escursioni termiche giornaliere (8-20\u00a0\u00b0C) nel periodo finale della maturazione concorrono a migliorare le qualit\u00e0 organolettiche dei vini prodotti. Alla stregua dei terreni prevalentemente sabbiosi (circa 70% di sabbia, 18% di limo e 10% di argilla), con assenza di calcare, molto permeabili, con scarsissima ritenzione idrica e per lo pi\u00f9 poco profondi.\nStoria.\nNell'antichit\u00e0 la Valtellina \u00e8 stata in successione abitata da Celti, romani e Longobardi: tutti popoli che conoscevano e praticavano la viticoltura per cui resta difficile datare la introduzione della vite nella zona. La sua intensificazione per\u00f2 \u00e8 sicuramente riconducibile all'epoca romana, poi ripresa nel medioevo (sec. X e XI) dai \u201cmagistri comacini\u201d e dai monaci benedettini in quanto il Monastero Sant'Ambrogio di Milano era proprietario di vigne nella zona.\nDal 1550 al 1797, la Valtellina fu occupata dagli svizzeri della Lega Grigia (oggi Cantone dei Grigioni) che diedero grande impulso alla viticoltura ed all'esportazione dei vini prodotti verso le corti del centro e nord Europa\nLa zona si presta molto bene all'appassimento del nebbiolo che infatti produce il vino passito secco, insieme all'Amarone della Valpolicella, pi\u00f9 rinomato tra quelli italiani.\nPrecedentemente l'attuale disciplinare DOCG era stato:\nIl disciplinare del 1968 prevedeva:\nIl disciplinare del 2003 prevedeva:\nAbbinamenti consigliati.\nLo Sforzato, vino complesso e strutturato, si abbina con particolare felicit\u00e0 a piatti di carne importanti e salsati. Selvaggina di pelo e di piuma e brasati sono ideali. Ottimo con i formaggi a pasta dura.\nProduzione.\n\"Provincia, stagione, volume in ettolitri\""}
{"id": "289409", "revid": "712828", "url": "https://it.wikipedia.org/wiki?curid=289409", "title": "Cosetta Corvonero", "text": ""}
{"id": "289414", "revid": "12067", "url": "https://it.wikipedia.org/wiki?curid=289414", "title": "Albus Percival Wulfric Brian Silente", "text": ""}
{"id": "289431", "revid": "125601367", "url": "https://it.wikipedia.org/wiki?curid=289431", "title": "Giornata mondiale della pace", "text": "La Giornata mondiale della pace \u00e8 una ricorrenza, celebrata dalla Chiesa cattolica, che cade il 1\u00ba gennaio di ogni anno. Scopo della Giornata \u00e8 dedicare il giorno di Capodanno alla riflessione ed alla preghiera per la pace.\nLa ricorrenza \u00e8 stata istituita da papa Paolo VI con un messaggio datato 8 dicembre 1967 ed \u00e8 stata celebrata per la prima volta il 1\u00ba gennaio 1968.\nDa quell'anno il Pontefice della Chiesa cattolica invia ai capi delle nazioni e a tutti gli uomini di buona volont\u00e0 un messaggio che invita alla riflessione sul tema della pace.\nStoria.\nIl discorso di Paolo VI inizi\u00f2 con un saluto e il richiamo storico ai valori della \"Pax romana\", \"fondata sull'universale estensione dell'eguaglianza dei diritti dei suoi cittadini, fieri e liberi\", rivolse un appello alla tregua e al dialogo per l'incipiente Guerra del Vietnam, concludendosi con una Preghiera per la Pace nel Mondo.\nIl documento afferma:\nTitolo dei vari messaggi.\nPaolo VI.\nPapa Paolo VI ha celebrato le seguenti giornate mondiali per la pace:\nGiovanni Paolo II.\nPapa Giovanni Paolo II ha celebrato le seguenti giornate mondiali per la pace:\nBenedetto XVI.\nPapa Benedetto XVI ha celebrato le seguenti giornate mondiali per la pace:\nFrancesco.\nPapa Francesco ha celebrato le seguenti giornate mondiali per la pace:"}
{"id": "289432", "revid": "6923", "url": "https://it.wikipedia.org/wiki?curid=289432", "title": "Slax", "text": "Slax (le cui prime versioni erano indicate come Slackware Live, ad indicare la diretta discendenza dalla distribuzione Slackware, ed utilizzavano KDE, fino alla versione 7.0.6) \n\u00e8 una distribuzione GNU/Linux derivata da Debian utilizzabile via live CD, creata all'inizio degli anni 2000 da Tomas Matejicek, usando i \"Linux Live script\" e Slackware.\nCronologia dello sviluppo.\nIl 1\u00ba gennaio 2004 viene rilasciata la versione 3.0.24 denominata \"SLAX\" e la versione 4 venne pubblicata il 25 febbraio 2004: la novit\u00e0 pi\u00f9 importante \u00e8 la possibilit\u00e0 di aggiungere/rimuovere i moduli (il nome assegnato ai pacchetti dei programmi) durante l'esecuzione del sistema.\nLa versione 5 viene rilasciata il 5 aprile 2005, si in versione standard che in alcune particolari edizioni. Il 13 febbraio 2008 viene presentata la versione 6.0.1 con cui la distribuzione cambia nome da \"SLAX\" a \"Slax\". La versione 7 viene presentata il 10 dicembre 2012. Indicata dal suo autore con il nome in codice di \"Green Horn\", presenta il nuovo KDE 4 e la localizzazione in pi\u00f9 di 50 lingue.\nA distanza di circa 3 anni e mezzo dal precedente rilascio, il 16 novembre 2017 viene rilasciata Slax 9.2.1, che vede il passaggio da Slackware a Debian come base del sistema e, conseguentemente, l'adozione di apt come strumento di installazione e rimozione dei pacchetti software, che adesso sono nel formato deb. Il 22 febbraio 2022 \u00e8 stata pubblicata la versione 11.2\nCaratteristiche.\nSlax \u00e8 offerta in un'unica versione Live scrivibile su CD/DVD oppure su una chiave USB, e supporta anche l'avvio tramite \"Preboot Execution Environment\" via iPXE; nel caso in cui si scelga un supporto non riscrivibile (come un disco ottico), tutte le modifiche verranno salvate in memoria per cui ogni cosa verr\u00e0 persa al momento del termine della sessione di lavoro; se si installa invece su un supporto riscrivibile (come la chiave USB) le modifiche possono essere salvate: in questo caso viene detto che la distribuzione opera in modalit\u00e0 \"Persistent Changes\". Quest'ultima modalit\u00e0 salva le modifiche al sistema in un singolo file di massimo 4 GB di capacit\u00e0 nel caso in cui il supporto fisico sia formattato con il file system FAT oppure all'interno di una specifica cartella nel caso di supporti formattati con file system di tipo Linux come ext4. Il sistema pu\u00f2 essere comunque avviato senza supporto alla modalit\u00e0 Persisten Changes semplicemente scegliendo un'apposita voce dal menu di \" boot\".\nUtilizza fluxbox come interfaccia grafica e synaptic come interfaccia per il gestore di pacchetti con pochi software preinstallati: il browser Chromium, l'editor di testo Leafpad, una calcolatrice ed un riproduttore multimediale. L'installazione dei programmi si fa mediante l'uso dello strumento Advanced Packaging Tool (apt). La distribuzione si caratterizza per il fatto di essere leggera, stabile, veloce, supportando il completo caricamento del sistema in RAM, lasciando libero il drive CD/DVD, permettendo per esempio di leggere il contenuto di un altro disco o scrivere file su un CD-R/CD-RW.\nConfigurazione di client PPPoE.\nNel momento in cui si collega il computer ad un modem/router mediante cavetto ethernet, se la rete offre un servizio DHCP, la connessione dovrebbe essere stabilita immediatamente (sul pannello delle applicazioni compare una icona raffigurante due computer con schermi blu).\nA questo punto il comando \"pppoe-setup\" impartito da terminale (Konsole) permette di configurare un client PPPoE. Occorre specificare\nla connessione viene lanciata con il comando \"pppoe-start\" ed interrotta con \"pppoe-stop\".\nDopo aver impostato la connessione digitando da terminale \"kwrite /etc/ppp/pppoe.conf\" si possono vedere le impostazioni inserite ed eventualmente modificarle. Volendo si possono utilizzare i DNS di OpenDNS digitando da terminale \"kwrite /etc/resolv.conf\" e copiando le due righe successive\n nameserver 208.67.222.222\n nameserver 208.67.220.220\nDopo aver apportato tali modifiche, ricordarsi di salvare e chiudere la finestra di kwrite.\nPer riavviare la connessione dopo aver apportato qualche modifica digitare da terminale \"/etc/rc.d/rc.inet1 restart.\"\nCaratteri delle versioni slackware.\nVersione 5.0.\nLa versione standard viene successivamente affiancata da alcune versioni particolari:\nVersione 6.0.\nLa distribuzione viene rilasciata sotto forma di un'immagine ISO scrivibile su un CD/DVD oppure sotto forma di un archivio TAR usabile nel caso di installazioni su USB oppure anche su disco rigido. \u00c8 ampiamente configurabile dal momento che adotta un approccio modulare ed \u00e8 pertanto adattabile alle esigenze del singolo utente. I moduli hanno estensione .Izm e quelli presenti di base in Slax 6.1.2 sono solo 7 (e si possono trovare digitando da terminale /mnt/hda/slax/base):\nQualora si volessero caricarne all'avvio di personali vanno salvati nella directory /slax/modules/ del CD o della USB contenente Slax. Al momento del boot \u00e8 possibile scegliere l'opzione che consente di eseguire Slax tramite RAM, mantenendo libero il lettore CD/DVD."}
{"id": "289433", "revid": "1543377", "url": "https://it.wikipedia.org/wiki?curid=289433", "title": "Campionato mondiale di scherma 2005 - Spada a squadre maschile", "text": "Il Campionato mondiale di scherma 2005 di Lipsia in Germania.\nFasi di qualificazione della spada a squadre maschile (12/13 ottobre).\nPer la classifica finale generale vedi Classifica."}
{"id": "289439", "revid": "122326845", "url": "https://it.wikipedia.org/wiki?curid=289439", "title": "Ottorino Gurgo", "text": "Vive a Roma.\nBiografia.\n\u00c8 stato per dieci anni notista politico de \"Il Giornale\", al fianco di Indro Montanelli e quindi capo della redazione romana del quotidiano \"Il Mattino\", direttore del \"Roma\" di Napoli, editorialista del \"Giorno\" e de \"L'Informazione\". Ha condotto per alcuni anni la rubrica di commenti politici del GR2, \"Il Punto\".\nAutore di numerosi saggi (tra i quali \"\"Vietnam controrapporto\", \"Perch\u00e9 i Kennedy muoiono\", \"Sciascia\", \"L'illuminista cristiano\"), ha curato per l'editore Pironti di Napoli un'antologia del pensiero di Lev Trotsky (\"Burocrati e saltimbanchi, siete il veleno della sinistra\"\") e ha scritto le biografie di Celestino V, di Ponzio Pilato (\"Collana grandi biografie\" della divisione fascicoli della Rizzoli-Corriere della sera), e, con Francesco de Core, la biografia di Ignazio Silone. Sempre con De Core ha pubblicato, per i tipi de l'ancora del mediterraneo, \"Silone, un alfabeto\".\nNel 2005 ha pubblicato, con l'Editore Guida \u201c\"Lazzari, una storia napoletana\". Con lo stesso editore ha pubblicato, nel 2007, il libro \"Ammazziamo Pulcinella!\". Nel 2010 ha pubblicato, con Arduino Sacco Editore, \"Napoli si salva cos\u00ec, A colloquio con Masaniello\" e, nel 2014, con la Casa editrice Leucotea, \"La congiura, storia di un golpe fallito nell'antica Roma\". Sempre con le Edizioni Leucotea, nel 2015 ha pubblicato \"Yesh\u00f9a, il prima e il dopo\", con cui ha vinto il Premio speciale Citt\u00e0 di Pontremoli, V edizione (2016), per il romanzo storico edito. Con la Leucotea ha pubblicato anche, nel 2016, \"Marta e il Maestro -dietro il sipario\", dedicato a Marta Abba e Luigi Pirandello e, successivamente, \"La verit\u00e0 - Sciascia e Pirandello, un dialogo immaginario\". Ha quindi pubblicato con Porto seguro editore, \"Quella calda notte di luglio (Come Mussolini destitu\u00ec se stesso)\"."}
{"id": "289440", "revid": "327794", "url": "https://it.wikipedia.org/wiki?curid=289440", "title": "Afasia", "text": "L'afasia (dal greco \"\u1f00\u03c6\u03b1\u03c3\u03af\u03b1\" = non parola) \u00e8 la perdita della capacit\u00e0 di comporre o comprendere il linguaggio, dovuta a lesioni alle aree del cervello deputate alla sua elaborazione. Non rientrano nelle afasie quindi i disturbi del linguaggio causati da deficit sensoriali primari, da deficit intellettivi, da disturbi psichiatrici o da debolezza dell'apparato muscolo-scheletrico.\nDescrizione.\n\u00c8 causata da lesioni delle aree del cervello primariamente deputate all'elaborazione del linguaggio (area di Broca e area di Wernicke) o ad altre aree di connessione con diversi centri del cervello variamente implicati nella funzione. Queste aree sono collocate in genere nell'emisfero sinistro per i soggetti destrimani (nei rari casi in cui siano collocate nell'emisfero destro si parla di \"afasia crociata\"). Nei soggetti mancini, nel 60% dei casi si trovano nell'emisfero destro, mentre nel restante 40% nell'emisfero sinistro o in entrambe.\nLe alterazioni comprese nel termine di afasia possono riguardare vari aspetti del linguaggio:\nIl fenomeno quindi si pu\u00f2 manifestare in vari modi: ad esempio pu\u00f2 venire meno la capacit\u00e0 di riconoscere una parola o di scegliere la parola adatta. Una parola pu\u00f2 essere sostituita con un'altra di significato diverso ma della stessa famiglia (ora invece di orologio), oppure pu\u00f2 essere usata una parola sbagliata ma dal suono simile a quella giusta (zuccotto invece di cappotto), o una parola completamente diversa e senza alcun legame apparente con quella corretta; il disturbo inoltre pu\u00f2 coinvolgere solo il parlato, la capacit\u00e0 di ripetere una frase, la strutturazione di un discorso di senso compiuto, o anche solo la capacit\u00e0 di scrivere. Spesso si accompagna ad altri disturbi, come la disartria o l'aprassia.\n\u00c8 stato osservato su molti individui affetti da questa patologia che la dimenticanza delle parole segue un ordine ben preciso, senza eccezioni: le prime parole a essere dimenticate sono i nomi propri, poi i nomi comuni, seguono gli aggettivi e infine i verbi e le preposizioni.\nGrazie alle capacit\u00e0 neuroplastiche del sistema nervoso centrale, pi\u00f9 evidenti nei bambini e nei soggetti giovani, le abilit\u00e0 linguistiche perdute possono, a volte, essere recuperate grazie all'intervento di aree cerebrali adiacenti o interconnesse.\nCause.\nQualsiasi disturbo cerebrale \u00e8 in grado di causare un'afasia a patto che interessi l'emisfero dominante e le strutture deputate all'elaborazione del linguaggio. In ordine di frequenza si hanno:\nAfasie fluenti e afasie non-fluenti.\nUna prima importante differenza fra afasici \u00e8 basata sulla fluenza dell'eloquio.\nAfasie fluenti.\nGli afasici fluenti hanno un eloquio relativamente produttivo, riuscendo a generare una ventina di parole al minuto con frasi composte da 5-6 elementi; dispongono inoltre di una prosodia e di un'intonazione della frase relativamente normali. Generalmente non sembrano rendersi conto dei propri deficit. Il loro linguaggio \u00e8 caratterizzato dalla presenza contemporanea di parole appropriate e di parole prive di nesso; le frasi, spesso lunghe, non seguono le regole della sintassi e sono rese imprecise dall'utilizzo frequente di perifrasi; tuttavia, nei casi pi\u00f9 gravi, l'afasico fluente riesce a produrre soltanto parole senza senso, generando un linguaggio completamente vuoto.\nLe afasie fluenti sono causate da lesioni parietali temporali dell'emisfero sinistro.\nAfasie non-fluenti.\nGli afasici non-fluenti sono caratterizzati da una scarsa produzione verbale spontanea, riescono a produrre soltanto parole isolate o frasi molto brevi composte da 2-3 elementi, riducendo l'espressione in alcuni casi a una stereotipia o a una formula verbale; hanno inoltre una prosodia ed un'intonazione della frase fortemente rallentate e anormali. Utilizzano strutture sintattiche molto semplici: impiegano pochi verbi, a volte neanche coniugati, ed usano uno \"stile telegrafico\", cio\u00e8 non utilizzano particelle come articoli, preposizioni e pronomi.\nSpesso, accorgendosi delle difficolt\u00e0 nella comunicazione, i pazienti si scoraggiano e rinunciano all'eloquio o compensano le necessit\u00e0 con il linguaggio non verbale. \nLe afasie non fluenti sono causate da lesioni frontali dell'emisfero sinistro.\nClassificazione tradizionale delle afasie.\nAfasia globale.\nL'afasia globale \u00e8 un grave deficit della produzione, comprensione ed elaborazione di messaggi linguistici: l'eloquio risulta limitato a frammenti sillabici ricorrenti, comprensione e ripetizione sono gravemente alterate, lettura a voce alta e scrittura sono praticamente assenti, la comprensione di parole scritte \u00e8 possibile solo per parole d'uso frequente. Si tratta quindi di una afasia non fluente, causata in genere da ampie lesioni dell'emisfero sinistro che coinvolgono la corteccia perisilviana pre e post-rolandica e le strutture profonde sottostanti. Alcuni pazienti sembrano rendersi conto delle proprie difficolt\u00e0 e reagiscono in due modi opposti: con espressioni di disperazione, oppure perdono completamente l'attitudine a comunicare.\nAfasia di Broca.\nL'afasia di Broca \u00e8 un'afasia non fluente ed \u00e8 causata da lesioni corticali dell'area di Broca e una parte del territorio dell'arteria silviana, ma anche da lesioni sottocorticali che interessano il putamen o la capsula interna.\nI pazienti affetti da questo disturbo mostrano problemi di agrammatismo; il parlato \u00e8 poco fluente, mancano parole-funzione (articoli, preposizioni) e morfologia, \u00e8 privo di intonazione, presenta parafasie fonemiche e fonetiche. A livello di comprensione del linguaggio sono presenti disturbi sul piano sintattico-grammaticale (come difficolt\u00e0 a riconoscere una frase passiva semanticamente reversibile, per esempio \"il bambino insegue il cane/il cane \u00e8 inseguito dal bambino\"), e su quello fonologico (come difficolt\u00e0 a distinguere fonemi simili, per esempio /p/ e /b/); anche la ripetizione di frasi \u00e8 compromessa. In genere comunque la comprensione \u00e8 meno danneggiata della produzione. Il paziente con afasia di Broca ha la consapevolezza della sua situazione e non \u00e8 infrequente che scoppi in lacrime facilmente sentendosi frustrato e depresso.\nLa sua causa pi\u00f9 frequente \u00e8 l'ictus; seguono tumori cerebrali, emorragie, demenze e ascessi.\nIn generale dopo qualche settimana l'afasia pu\u00f2 regredire, ma in alcuni casi tale linguaggio pu\u00f2 rimanere agrammatico oppure rimane una parlata con un accento straniero poich\u00e9 viola alcune leggi fonetiche tipiche della lingua originaria (infatti \u00e8 del tutto casuale l'eventuale somiglianza con qualche lingua). Tale fenomeno si chiama \"sindrome dell'accento straniero\", \u00e8 un evento raro ed \u00e8 conosciuto dal 1919 (ci sono stati solo 20 casi conosciuti da allora). In un terzo dei casi, il problema si risolve entro un anno; negli altri, invece, resta per tutta la vita.\nUn esempio di tale sindrome \u00e8 Linda Walker, inglese, che dopo un ictus ha ripreso a parlare con un accento giamaicano.\nAfasia di Wernicke.\nL'afasia di Wernicke (o afasia recettiva) \u00e8 un'afasia fluente in genere causata da una lesione corticale dell'area di Wernicke, della corteccia uditiva associativa e del lobulo parietale inferiore. L'afasia di Wernicke comporta problemi sia nella comprensione del linguaggio sia nella produzione. La capacit\u00e0 di elaborare un discorso fluentemente \u00e8 mantenuta; l'eloquio \u00e8 parafasico e ricco di circonlocuzioni con neologismi. Il paziente non si rende conto che il suo linguaggio \u00e8 incomprensibile e pu\u00f2 manifestarsi collerico e paranoico. L'unica comprensione conservata \u00e8 quando gli si ordinano movimenti che utilizzano la muscolatura assiale (es. alzati, chiudi gli occhi, girati) ma non capisce la domanda \"come ti chiami?\".\nAfasia transcorticale.\nL'afasia transcorticale \u00e8 un particolare tipo di afasia caratterizzato da un relativo risparmio della ripetizione; essa si suddivide in tre sottogruppi:\nAltri tipi di afasie.\nNella classificazione tradizionale delle afasie sono inserite anche:\nAfasia acquisita in et\u00e0 evolutiva.\nL\u2019afasia acquisita in et\u00e0 evolutiva \u00e8 riferita a tutti i disturbi del linguaggio dovuti a lesioni cerebrali che si sono presentate dopo l'acquisizione del linguaggio (tumore, infezioni batteriche, epilessia, trauma cranico).\nL'emisfero destro ha un ruolo importante nella rappresentazione del linguaggio parlato nel bambino piccolo, infatti si \u00e8 riscontrata un'altra frequenza di afasia crociata in caso di lesioni destre e la possibilit\u00e0 di un normale sviluppo del linguaggio dopo lesione sinistra.\nL'approccio psicolinguistico.\nLa classificazione tradizionale delle afasie ha generato diversi problemi e contestazioni. Non sempre \u00e8 possibile posizionare un soggetto in una delle categorie tradizionali; inoltre i pazienti classificati in uno stesso gruppo possono differenziarsi, anche di molto, per la qualit\u00e0 degli errori commessi. Infine, in diversi casi la patologia del paziente si evolve, e ci\u00f2 non permette pi\u00f9 di classificarlo nella stessa sindrome iniziale.\nLa moderna neuropsicologia cognitiva basa lo studio dell'afasia sul sistema di componenti del linguaggio elaborato dalla psicolinguistica, individuando in questo modo deficit specifici in relazione a tre livelli:\nEsame completo dell'afasico.\nL'afasia \u00e8 un disturbo cos\u00ec vario che pu\u00f2 influire su diversi livelli neurocognitivi del linguaggio. Dopo una lesione cerebrale, i deficit, non sempre evidenti, possono essere evidenziati per mezzo di test specifici. Spesso, anche quando si pensa che l'afasia iniziale sia regredita (il paziente \u00e8 tornato a parlare normalmente), \u00e8 possibile riscontrare ancora dei gravi disturbi evidenti solo nelle prove pi\u00f9 complesse.\nPer un esame corretto \u00e8 importante prima di ogni cosa assicurarsi la collaborazione del paziente ed escludere tutti quei disturbi che possono s\u00ec alterare il linguaggio, ma che provengono da una disorganizzazione globale del funzionamento cerebrale (demenza, confusione mentale), dagli apparati sensoriali (cecit\u00e0, sordit\u00e0) e degli apparati motori (disartria, disfonia, problemi respiratori) e i disturbi psichiatrici importanti.\nVa inoltre ricordato che l'afasia pu\u00f2 manifestarsi anche nel linguaggio scritto, sia nella scrittura (agrafia) sia nella lettura (alessia), nel calcolo (acalculia) e nel riconoscimento di segni, forme e colori.\nEpidemiologia.\nL'afasia avviene in una variet\u00e0 di condizioni cerebrovascolari, traumatiche, e degenerative. L'ictus \u00e8 la causa pi\u00f9 comune di afasia e circa il 20% dei pazienti con ictus sviluppano afasia. Le statistiche per gli Stati Uniti riportano pi\u00f9 di 700.000 casi totali e una quota di 170.000 nuovi casi di afasia all'anno. Alcuni studi inducono a ritenere che vi sia una minore incidenza di afasia nelle donne perch\u00e9 possono avere pi\u00f9 bilateralit\u00e0 della funzione del linguaggio. Le differenze possono esistere nel tipo di afasia, pi\u00f9 donne sviluppano l'afasia di Wernicke rispetto agli uomini. L'et\u00e0 pu\u00f2 essere un fattore importante nella ripresa. Alcuni studi inducono a ritenere che la ripresa di afasici da ictus non \u00e8 riuscita per quanto riguarda i pazienti di et\u00e0 superiore ai 70 anni rispetto ai pazienti pi\u00f9 giovani. Tuttavia, a qualsiasi et\u00e0, il recupero di vari gradi pu\u00f2 verificarsi anche in tempi remoti dalla lesione cerebrale.\nIn Italia, in mancanza di dati ufficiali si fa riferimento a una stima elaborata dall'Aita (Associazione italiana afasici) che stima il numero totale in 150.000 casi e il numero dei nuovi casi in 20.000 l'anno"}
{"id": "289447", "revid": "889336", "url": "https://it.wikipedia.org/wiki?curid=289447", "title": "Escursione termica", "text": "L'escursione termica \u00e8 la differenza fra la temperatura pi\u00f9 alta, detta anche \"temperatura massima\", e quella pi\u00f9 bassa, o \"temperatura minima\", in un dato intervallo di tempo e in un determinato luogo.\nDescrizione.\nVariabili.\nL'escursione termica diurna \u00e8 maggiore, nello stesso luogo, in presenza di cielo sereno, calma di vento e scarsa umidit\u00e0, perch\u00e9 queste condizioni sono ideali per il riscaldamento solare dell'aria durante il giorno e l'irraggiamento, ovvero la dispersione del calore, durante la notte.\n\u00c8 minore, invece, con cielo coperto da nubi basse e apportatrici di precipitazioni, vento forte e aria molto umida, soprattutto in presenza di una fitta vegetazione, in quanto \u00e8 limitato l'effetto calorifero del Sole durante il giorno, mentre di notte le nubi e la forte umidit\u00e0 sono l'equivalente di uno schermo o di una \"coperta\", limitando quindi l'irraggiamento del calore.\nNei diversi luoghi.\nL'escursione termica diurna, come quella annua, \u00e8 massima sulla terraferma, specialmente sulle superfici desertiche, che conducono maggiormente il calore (si pu\u00f2 immaginare la sabbia d'estate su una spiaggia, che si riscalda fortemente di giorno e si raffredda tantissimo di notte) e minima sulle superfici marine e sugli oceani, specialmente quando sono molto profondi.\nDa qui derivano i clima continentali e quelli marittimi. L'escursione termica diurna, inoltre, \u00e8 massima all'equatore, dove il Sole \u00e8 alto sopra l'orizzonte a mezzogiorno, e molto bassa ai poli, dove i raggi solari hanno quasi la stessa inclinazione rispetto alla superficie terrestre durante le 24 ore.\nL'escursione termica annua ha le stesse variazioni di quella diurna nello spazio, essendo massima sulle zone molto lontane dal mare e minima sugli oceani, ma subisce le variazioni contrarie in relazione alla latitudine, essendo maggiore ai poli e alle alte latitudini e minore all'Equatore e alle basse latitudini. Nell'emisfero boreale c'\u00e8 una maggiore escursione termica per l'elevata presenza di terre emerse, al contrario dell'emisfero australe."}
{"id": "289452", "revid": "290948", "url": "https://it.wikipedia.org/wiki?curid=289452", "title": "Isodiafora", "text": "Le isodiafore sono le linee che, sulle carte meteorologiche, uniscono i punti della superficie terrestre con la stessa escursione termica media diurna o annua.\nLe isodiafore sono utili in quanto consentono di capire se il clima di una data regione della Terra \u00e8 continentale, come ad esempio in Russia, o oceanico, come ad esempio in Inghilterra."}
{"id": "289454", "revid": "1543377", "url": "https://it.wikipedia.org/wiki?curid=289454", "title": "Memoria episodica", "text": "La memoria episodica \u00e8 la memoria di tutti gli avvenimenti della nostra vita, ed \u00e8 un tipo di memoria a lungo termine. \nLa memoria episodica e quella semantica insieme costituiscono la categoria della memoria dichiarativa, che \u00e8 una delle due principali divisioni della memoria - l'altra \u00e8 la memoria implicita. Il termine \"memoria episodica\" fu coniato da Endel Tulving nel 1972. Si riferiva alla distinzione tra \"conoscere\" e \"ricordare\". La conoscenza \u00e8 pi\u00f9 fattuale (semantica) mentre il ricordo \u00e8 una sensazione che si trova nel passato (episodico). Tulving defin\u00ec tre propriet\u00e0 chiave del ricordo della memoria episodica. Questi sono un senso soggettivo del tempo (o \"viaggio mentale\" nel tempo), connessione con il s\u00e9 e coscienza autonoetica. La coscienza autonoetica si riferisce a un tipo speciale di coscienza che accompagna l'atto del ricordare che consente a un individuo di essere consapevole del s\u00e9 in un tempo soggettivo. Oltre a Tulving, altri hanno definito gli aspetti importanti della rievocazione episodica, che includono l'immaginario visivo, la struttura narrativa, il recupero di informazioni semantiche e i sentimenti di familiarit\u00e0.\nLa memoria episodica assicura l'identit\u00e0 e la continuit\u00e0 del S\u00e9, conservando la storia personale del soggetto.\nUno degli aspetti degni di nota della memoria episodica \u00e8 che essa pu\u00f2 innescare l\"'apprendimento episodico\", cio\u00e8 un cambiamento nel comportamento che si verifica a seguito di un evento. Ad esempio, la paura dei cani dopo essere stati morsi da un cane \u00e8 il risultato dell'apprendimento episodico.\nCaratteristiche.\nConway identifica nove propriet\u00e0 della memoria episodica che la distinguono collettivamente da altri tipi di memoria. Altri tipi di memoria possono mostrare alcune di queste propriet\u00e0, ma solo la memoria episodica le ha tutte e nove:\nMeccanismi cerebrali.\nLa formazione di nuovi ricordi episodici richiede il corretto funzionamento del lobo temporale mediale, una struttura che include l'ippocampo. Senza il lobo temporale mediale, si \u00e8 in grado di formare nuove memorie procedurali (come suonare il piano) ma non si ricordano gli eventi durante i quali tali apprendimenti sono avvenuti.\nAnche la corteccia prefrontale (e in particolare l'emisfero destro) \u00e8 coinvolta nella formazione di nuovi ricordi episodici. I pazienti con danni alla corteccia prefrontale possono apprendere nuove informazioni, ma tendono a farlo in modo disordinato. Ad esempio, potrebbero mostrare il normale riconoscimento di un oggetto che avevano visto in passato, ma non riescono a ricordare quando o dove \u00e8 stato loro mostrato. Alcuni ricercatori ritengono che la corteccia prefrontale aiuti a organizzare le informazioni per una conservazione pi\u00f9 efficiente, attingendo al suo ruolo di funzione esecutiva. Altri ritengono che la corteccia prefrontale sia alla base di strategie semantiche che migliorano la codifica, come pensare al significato del materiale di studio o testarlo nella memoria di lavoro.\nI ricercatori non sono in accordo su quanto a lungo siano conservati i ricordi episodici nell'ippocampo. Alcuni ricercatori ritengono che i ricordi episodici contino sempre sull'ippocampo, mentre altri credono che l'ippocampo memorizzi solo i ricordi episodici per un breve periodo, dopo di che i ricordi si consolidano nella neocorteccia. Quest'ultima opinione \u00e8 rafforzata da recenti prove che la neurogenesi nell'ippocampo adulto pu\u00f2 facilitare la rimozione di vecchi ricordi e aumentare l'efficienza della formazione di nuovi ricordi.\nRelazione con la memoria semantica.\nEndel Tulving originariamente descrisse la memoria episodica come una registrazione dell'esperienza di una persona che contiene informazioni datate temporalmente e relazioni spazio-temporali. Una caratteristica della memoria episodica elaborata da Tulving in seguito \u00e8 che essa consente di immaginare di viaggiare indietro nel tempo. Una situazione attuale potrebbe richiedere il recupero di un episodio precedente, in modo che il contesto che caratterizza l'episodio precedente venga sperimentato nel momento immediato. L'agente \u00e8 quindi dotato di un mezzo per associare sentimenti precedenti a situazioni attuali. La memoria semantica, d'altra parte, \u00e8 una registrazione strutturata di fatti, concetti e abilit\u00e0 che abbiamo acquisito. Le informazioni semantiche derivano dalla memoria episodica accumulata. La memoria episodica pu\u00f2 essere pensata come una \"mappa\" che lega insieme elementi nella memoria semantica. Ad esempio, tutte le esperienze episodiche che riguardano un cane, costituiranno la rappresentazione semantica di quella parola. Tutti i ricordi episodici riguardanti un cane faranno quindi riferimento a questa singola rappresentazione semantica di \"cane\" e, allo stesso modo, tutte le nuove esperienze episodiche con i cani modificheranno la singola rappresentazione semantica di quel cane.\nInsieme, la memoria semantica ed episodica costituiscono la nostra memoria dichiarativa. Ognuna di esse rappresenta diverse parti del contesto per formare un'immagine completa. Come tale, qualcosa che influisce sulla memoria episodica pu\u00f2 anche influenzare la memoria semantica. Per esempio, l'amnesia anterograda, che deriva da una lesione al lobo temporale mediale, \u00e8 una compromissione della memoria dichiarativa che colpisce sia le operazioni di memoria episodica che semantica. Originariamente, Tulving propose che le memorie episodica e semantica fossero sistemi separati in competizione l'uno con l'altro nel recupero. Tuttavia, questa teoria fu respinta quando Howard e Kahana completarono gli esperimenti sull'analisi semantica latente (LSA) che sostenevano l'opposto. Invece di un aumento della somiglianza semantica in presenza di una diminuzione della forza delle associazioni temporali, le due memorie lavorano insieme in modo che gli indizi semantici sul recupero siano pi\u00f9 forti quando anche gli spunti episodici sono forti.\nMemoria episodica e et\u00e0.\nLa memoria episodica emerge a circa 3-4 anni. L'attivazione di specifiche aree cerebrali (principalmente l'ippocampo) sembra essere diversa tra i giovani (23-39 anni) e gli anziani (tra i 67 e gli 80 anni) nel il recupero della memoria episodica. Le persone anziane tendono ad attivare entrambi i loro ippocampi sinistro e destro, mentre i pi\u00f9 giovani attivano solo quello sinistro.\nI ricordi autobiografici possono differire per periodi particolari della vita. Le persone ricordano pochi eventi personali dei primi anni della vita, e la perdita di questi primi eventi \u00e8 chiamata amnesia infantile. Esse tendono invece a ricordare molti eventi personali dall'adolescenza e dalla prima et\u00e0 adulta, e questo effetto \u00e8 chiamato picco di reminiscenza (\"reminiscence bump\"). Inoltre, le persone tipicamente ricordano molti eventi personali degli anni pi\u00f9 recenti. Per adolescenti e giovani adulti il picco di reminiscenza e il ricordo degli eventi recenti possono coincidere."}
{"id": "289469", "revid": "124090842", "url": "https://it.wikipedia.org/wiki?curid=289469", "title": "Edward Kelley", "text": "Oper\u00f2 con John Dee nei suoi esperimenti di magia. Oltre alla sua presunta abilit\u00e0 nell'evocare spiriti o angeli in una sfera di cristallo, qualit\u00e0 che John Dee teneva in gran conto, Kelley sosteneva anche di possedere il segreto della trasmutazione dei metalli vili in oro.\nSubito dopo la sua morte un alone di leggenda cominci\u00f2 ad avvolgere il nome di Kelley. La sua variopinta biografia e la sua relativa notoriet\u00e0 presso gli storici di lingua inglese (soprattutto a causa della sua associazione con John Dee) contribuirono nel farne la fonte dell'immagine un po' folkloristica dell'alchimista ciarlatano.\nBiografia.\nNascita e inizi.\nUn oroscopo tracciato da Dee indica che Kelley nacque a Worcester il 1\u00ba agosto 1555. La giovinezza di Kelley \u00e8 ignota, ma secondo i primi riferimenti egli avrebbe fatto come primo lavoro l'apprendista in una farmacia. Potrebbe aver studiato a Oxford sotto il nome di Talbot; abbia o meno frequentato l'universit\u00e0, Kelley ricevette una certa educazione, conosceva il latino e probabilmente un po' di greco. Secondo diverse fonti, Kelley fu messo alla gogna a Lancaster per falso e contraffazione.\nCon Dee in Inghilterra.\nKelley avvicin\u00f2 John Dee nel 1582, inizialmente sotto il nome di Edward Talbot. Dee aveva gi\u00e0 tentato di contattare gli angeli con l'aiuto di un chiaroveggente, ma non aveva avuto successo. Kelley dichiar\u00f2 di esserne capace, e impression\u00f2 talmente Dee con la sua prima prova che ne divenne regolarmente il chiaroveggente. Dee e Kelley spesero un'enorme quantit\u00e0 di tempo ed energia in queste \"conferenze spirituali\". Dal 1582 al 1589 la vita di Kelley fu strettamente legata a quella di Dee.\nUn anno dopo essere entrato al servizio di Dee, Kelley apparve con un libro di alchimia (\"The Book of Dunstan\") e una quantit\u00e0 di polvere rossa che, sosteneva Kelley, lui e un certo John Blokley avevano trovato, guidati da una \"creatura spirituale\", a Northwick Hill (il racconto della scoperta del libro e della polvere tra le rovine dell'Abbazia di Glastonbury fu pubblicato per la prima volta da Elias Ashmole, ma \u00e8 in contraddizione con i diari di John Dee). Con la polvere (il cui segreto presumibilmente si celava nel libro) Kelley credeva possibile preparare una \"tintura\" rossa che gli avrebbe permesso di trasmutare i metalli vili in oro. Si dice che riuscisse a dimostrare il suo potere alcune volte nel corso degli anni, anche in Boemia (attuale Repubblica Ceca) dove lui e John Dee abitarono per molti anni.\nCon Dee in Europa.\nNel 1583 Dee incontr\u00f2 il principe Olbracht \u0141aski, un nobile polacco appassionato di alchimia. Dee, insieme a Kelley e alle loro famiglie, accompagn\u00f2 \u0141aski in Europa. Dee cerc\u00f2 il patronato dell'imperatore Rodolfo II a Praga e re Stefano I B\u00e1thory a Cracovia; sembra che Dee non abbia impressionato i due monarchi, cos\u00ec lui e Kelley continuarono a condurre un'esistenza nomade in giro per l'Europa centrale. Continuarono tuttavia a fare le loro conferenze spirituali, sebbene Kelley fosse maggiormente interessato all'alchimia che alla chiaroveggenza.\nNel 1586 Kelley e Dee ottennero il patronato di un ricco conte boemo, Vilem Ro\u017emberk. Si stabilirono nella citt\u00e0 di T\u0159ebo\u0148 e continuarono le loro ricerche. Nel 1587 Kelley rivel\u00f2 a Dee che gli angeli avevano ordinato loro di condividere tutto ci\u00f2 che avevano, comprese le mogli. \u00c8 stato ipotizzato che questo sia stato un modo per Kelley di porre fine a queste infruttuose conferenze spirituali per potersi dedicare all'alchimia, che, sotto il patronato di Ro\u017emberk, stava rendendo ricco Kelley. Angosciato dall'ordine degli angeli, Dee interruppe le conferenze spirituali, anche se avrebbe davvero condiviso la sua bellissima moglie. Non vide pi\u00f9 Kelley dopo il 1588 e ritorn\u00f2 in Inghilterra l'anno seguente.\nApogeo e caduta.\nDal 1590 Kelley conduceva una vita opulenta. Ottenne diverse tenute e grandi somme di denaro da Rozmberk e convinse molti personaggi influenti che egli era in grado di produrre oro. Rodolfo nomin\u00f2 Kelley \"Barone del Regno\", ma alla fine si stanc\u00f2 di aspettare per ottenere dei risultati. Infatti nel maggio del 1591 Rodolfo lo fece arrestare e rinchiudere nel castello di K\u0159ivokl\u00e1t (\"Purglitz\" in tedesco) fuori Praga. Sembra che l'imperatore non abbia mai dubitato della capacit\u00e0 di Kelley di produrre oro su larga scala e sperava che la prigione lo avrebbe indotto a cooperare. Inoltre Rodolfo temeva che Kelley potesse far ritorno in Inghilterra.\nIntorno al 1594, Kelley fu disposto a collaborare e produsse dell'oro; fu rilasciato e gli fu restituito il suo precedente rango. Non riusc\u00ec a produrre nuovamente oro e di nuovo fu imprigionato, questa volta nel castello di Hn\u011bv\u00edn a Most. Kelley mor\u00ec nel 1597 all'et\u00e0 di 42 anni. La tradizione vuole che morisse nel tentativo di scappare dal castello: avrebbe usato una corda troppo corta per calarsi dalla torre, cadendo, rompendosi una gamba e morendo per le ferite riportate.\nLa lingua enochiana.\nGli \"angeli\" con cui Kelley sosteneva di comunicare sembra si servissero di una lingua speciale, \"angelica\" o enochiana. Dee e Kelley sostenevano che tale lingua era stata insegnata loro dagli angeli stessi, ma alcuni moderni crittologi sono del parere che sia stata inventata proprio da Kelley (si veda il lavoro di Donald Laycock). Non \u00e8 chiaro se Dee sia stata una vittima o un complice di questa farsa. A causa di questo precedente e della dubbia connessione tra il manoscritto Voynich e John Dee, attraverso Roger Bacon, Kelley \u00e8 stato inoltre sospettato di aver fabbricato questo manoscritto, allo scopo d'imbrogliare l'imperatore Rodolfo.\nInfluenza culturale.\nNei fumetti di Martin Myst\u00e8re, a Dee e Kelley sono ispirati due personaggi ricorrenti, una coppia di \"loschi figuri\" presentati come lontani e improbabili discendenti delle rispettive figure storiche. Nelle prime storie si presentavano come veri e propri \"cattivi\" con conoscenze anche insolite, salvo poi diventare delle figure caricaturali e comiche presenti normalmente nelle pubblicazioni degli \"Speciali\" estivi.\nCompare inoltre come principale antagonista nel videogioco Nioh."}
{"id": "289477", "revid": "30610", "url": "https://it.wikipedia.org/wiki?curid=289477", "title": "Il Fanfulla", "text": "Il Fanfulla fu un quotidiano italiano dell'Ottocento. Fondato nel 1870, fu pubblicato dapprima a Firenze, poi a Roma. Il titolo \u00e8 un riferimento al condottiero Fanfulla da Lodi.\nDescrizione.\nI fondatori furono Francesco De Renzis, Baldassarre Avanzini, Giuseppe Augusto Cesana e Giovanni Piacentini. Fu uno dei primi quotidiani italiani non legati a un partito politico, o a una corrente.\nIl primo numero usc\u00ec il 16 giugno 1870 a Firenze, all'epoca capitale provvisoria del Regno d'Italia, poi, con il trasferimento della capitale, si trasfer\u00ec l'anno successivo a Roma, dove usc\u00ec a partire dal 21 ottobre 1871. Editore l'ungherese Ernesto Emanuele Oblieght, direttore Baldassarre Avanzini.\nTra il 1872 e il 1879 vi collabor\u00f2 anche Ferdinando Martini (che si firm\u00f2 con lo pseudonimo \u00abFantasio\u00bb). Altri collaboratori furono Luigi Arnaldo Vassallo, Luigi Federzoni, Carlo Lorenzini e Gabriele D'Annunzio.\nCon il numero del 9 dicembre 1899 fu annunciata la fusione con il \"Don Chisciotte di Roma\" (fondato il 15 ottobre 1893); dalla fusione dei due giornali nacque il quotidiano \"Il Giorno\" (10 dicembre 1899-1\u00ba gennaio 1901).\nIl Fanfulla viene ricordato per il supplemento letterario \"Fanfulla della domenica\" (che usc\u00ec fino al 1919), a cui collaborarono, tra gli altri, Giosu\u00e8 Carducci, Giovanni Verga e Gabriele D'Annunzio."}
{"id": "289478", "revid": "110157", "url": "https://it.wikipedia.org/wiki?curid=289478", "title": "Frogn", "text": "Frogn \u00e8 un comune della contea di Viken in Norvegia. Il suo capoluogo \u00e8 Dr\u00f8bak.\nGeografia fisica.\nIl comune di Frogn si trova nella parte sudorientale del paese, sulle rive del fiordo di Oslo."}
{"id": "289480", "revid": "1543377", "url": "https://it.wikipedia.org/wiki?curid=289480", "title": "Memoria semantica", "text": "La memoria semantica \u00e8 la parte della memoria dichiarativa che riguarda le conoscenze generali sul mondo, per esempio il prezzo di un oggetto, il presidente della Repubblica Italiana, i contenuti appresi a scuola.\nA differenza della memoria episodica non \u00e8 personale ma comune a tutti coloro che parlano la stessa lingua. Per esempio, il ricordo \"l'uomo \u00e8 un mammifero\" fa parte della memoria semantica, mentre il ricordo \"alle elementari ho imparato che l'uomo \u00e8 un mammifero\" fa parte della memoria episodica (e in particolare della memoria autobiografica).\nLa memoria episodica e la memoria semantica non sono localizzate nella stessa area del cervello pertanto non sono soggette a processo degenerativo nello stesso momento.\nModelli.\nL'essenza della memoria semantica \u00e8 che i suoi contenuti non sono legati a nessuna particolare istanza di esperienza, come nella memoria episodica. Invece, ci\u00f2 che \u00e8 immagazzinato nella memoria semantica \u00e8 il \"succo\" dell'esperienza, una struttura astratta che si applica a un'ampia variet\u00e0 di oggetti esperienziali e delinea le relazioni categoriali e funzionali tra tali oggetti. Quindi, una teoria completa della memoria semantica deve tener conto non solo della struttura rappresentazionale di tale \"succo\", ma anche del modo in cui esso pu\u00f2 essere estratto dall'esperienza. Sono stati proposti numerosi modelli di memoria semantica; sono riassunti di seguito.\nModelli a rete.\nReti di vario genere giocano un ruolo fondamentale in molte teorie sulla memoria semantica. In generale, una rete \u00e8 composta da un insieme di nodi collegati tra loro. I nodi possono rappresentare concetti, parole, caratteristiche percettive o nulla di stabilito. I collegamenti possono essere ponderati in modo tale che alcuni siano pi\u00f9 forti di altri o viceversa equivalenti. Essi possono avere una \"lunghezza\" tale che alcuni collegamenti richiedano pi\u00f9 tempo per essere attivati rispetto ad altri. Tutte queste caratteristiche delle reti sono state ipotizzate nei modelli di memoria semantica.\nTeachable Language Comprehender (TLC).\nUno dei primi esempi di un modello di rete di memoria semantica \u00e8 il \"Teachable Language Comprehender\" (TLC), di Collins e Quillian. In questo modello, ogni nodo \u00e8 una parola, che rappresenta un concetto (come \"uccello\"). In ogni nodo \u00e8 memorizzato un insieme di propriet\u00e0 (come \"pu\u00f2 volare\" o \"ha le ali\") cos\u00ec come puntatori (cio\u00e8 collegamenti) ad altri nodi (come \"pollo\"). Un nodo \u00e8 direttamente collegato a quei nodi di cui \u00e8 una sottoclasse o superclasse (ad esempio, \"uccello\" sarebbe collegato sia a \"pollo\" che a \"animale\"). Quindi, TLC \u00e8 una rappresentazione di conoscenza gerarchica in quanto i nodi di alto livello, che rappresentano le grandi categorie, sono collegati (direttamente o indirettamente, tramite i nodi di sottoclassi) a molte istanze di quelle categorie, mentre i nodi che rappresentano istanze specifiche sono a un livello inferiore, connessi solo alle loro superclassi. Inoltre, le propriet\u00e0 sono memorizzate al livello di categoria pi\u00f9 alto a cui si applicano. Ad esempio, \"\u00e8 giallo\" verrebbe memorizzato con \"canarino\", mentre \"ha le ali\" verrebbe memorizzato con \"uccello\" (un livello superiore) e \"pu\u00f2 muoversi\" verrebbe memorizzato con \"animale\" (un livello ancora superiore). I nodi possono anche memorizzare la negazione delle propriet\u00e0 dei loro nodi sovraordinati (ad esempio, \"non pu\u00f2 volare\" verrebbe memorizzato con \"pinguino\"). Ci\u00f2 fornisce un'economia di rappresentazione in quanto le propriet\u00e0 vengono memorizzate solo al livello di categoria in cui diventano essenziali, ovvero al punto in cui diventano caratteristiche critiche (vedi sotto).\nL'elaborazione nel TLC \u00e8 una forma di diffusione dell'attivazione. Cio\u00e8, quando un nodo diventa attivo, quell'attivazione si diffonde ad altri nodi tramite i collegamenti tra di loro. In tal caso, il tempo di risposta alla domanda \"un pollo \u00e8 un uccello?\" \u00e8 una funzione di quanto deve estendersi l'attivazione tra i nodi di \"pollo\" e \"uccello\", cio\u00e8 il numero di collegamenti tra i nodi \"pollo\" e \"uccello\".\nLa versione originale del TLC non prevede ponderazione nei collegamenti tra i nodi. Questa versione \u00e8 risultata applicabile all'elaborazione umana in molti compiti sperimentali, ma non \u00e8 stata in grado di prevedere che le persone avrebbero risposto pi\u00f9 rapidamente a domande riguardanti istanze di categoria pi\u00f9 tipiche (o stereotipiche), rispetto a quelle che coinvolgono istanze meno tipiche. Collins e Quillian hanno in seguito aggiornato il modello, includendo connessioni ponderate per tenere conto di questo effetto. Questo TLC aggiornato \u00e8 in grado di spiegare sia l'effetto di familiarit\u00e0 che l'effetto di tipicit\u00e0. Il suo pi\u00f9 grande vantaggio \u00e8 che spiega chiaramente l'effetto \"priming\": \u00e8 pi\u00f9 probabile accedere a informazioni dalla memoria se le informazioni correlate (il \"priming\") sono state presentate poco prima. Esistono ancora numerosi fenomeni di memoria dei quali il TLC non riesce a rendere conto, compreso il motivo per cui le persone sono in grado di rispondere rapidamente a domande ovviamente false (come \"un pollo \u00e8 un meteorite?\"), dal momento che i nodi rilevanti sono molto distanti nella rete .\nReti semantiche.\nIl TLC \u00e8 un esempio di una classe pi\u00f9 generale di modelli noti come reti semantiche. In una rete semantica, ogni nodo deve essere interpretato come rappresentativo di un concetto, parola o caratteristica specifici. Cio\u00e8, ogni nodo \u00e8 un simbolo. Le reti semantiche generalmente non impiegano rappresentazioni distribuite per i concetti, come si pu\u00f2 trovare in una rete neurale. La caratteristica distintiva di una rete semantica \u00e8 che i suoi collegamenti sono quasi sempre diretti (cio\u00e8, puntano solo in una direzione, da una base a una destinazione) e i collegamenti sono di molti tipi diversi, ognuno dei quali rappresenta una relazione particolare che pu\u00f2 esistere tra due nodi qualsiasi. L'elaborazione in una rete semantica assume spesso la forma di diffusione dell'attivazione (vedi sopra).\nLe reti semantiche sono maggiormente utilizzate nei modelli del linguaggio e della comprensione logica, oltre che nell'intelligenza artificiale. In questi modelli, i nodi corrispondono a parole o radici di parole, e i collegamenti rappresentano relazioni sintattiche tra di esse. Un esempio di implementazione computazionale di reti semantiche nella rappresentazione della conoscenza, \u00e8 il modello di Cravo e Martins (1993).\nModelli a caratteristiche.\nI modelli a caratteristiche considerano le categorie semantiche come composte da serie di attributi relativamente non strutturati. Il \"semantic feature-comparison model\", proposto da Smith, Shoben e Rips (1974), descrive la memoria come composta da liste di caratteristiche per concetti diversi. Secondo questa visione, le relazioni tra categorie non sarebbero direttamente recuperate, sarebbero calcolate indirettamente. Ad esempio, i soggetti potrebbero verificare una frase confrontando le serie di funzioni che rappresentano i suoi concetti soggetto e predicato. Tali modelli computazionali di confronto delle caratteristiche includono quelli proposti da Meyer (1970), Rips (1975), Smith, et al. (1974).\nLe prime ricerche sulla categorizzazione percettiva e concettuale presupponevano che le categorie presentassero caratteristiche critiche e che l'appartenenza alla categoria potesse essere determinata da regole logiche per la combinazione di caratteristiche. Teorie pi\u00f9 recenti hanno ammesso che le categorie possono avere una struttura mal definita o \"sfocata\" (\"fuzzy\") e hanno proposto modelli probabilistici o di similarit\u00e0 globale per la verifica dell'adesione alle categorie.\nModelli associativi.\nL '\"associazione\" - ovvero una relazione tra due informazioni - \u00e8 un concetto fondamentale in psicologia, e le associazioni a vari livelli di rappresentazione mentale sono essenziali per i modelli di memoria e cognizione in generale. L'insieme di associazioni tra un insieme di elementi in memoria \u00e8 equivalente ai collegamenti tra i nodi di una rete, in cui ogni nodo corrisponde a un oggetto unico in memoria. Infatti, le reti neurali e le reti semantiche possono essere caratterizzate come modelli associative di cognizione. Le associazioni sono spesso pi\u00f9 chiaramente rappresentate come una matrice N \u00d7 N, dove N \u00e8 il numero di elementi in memoria. Pertanto, ogni cella della matrice corrisponde alla forza dell'associazione tra l'elemento di riga e l'elemento di colonna.\nSi ritiene generalmente che l'apprendimento delle associazioni sia un processo \"hebbiano\"; vale a dire, ogni volta che due elementi in memoria sono attivi contemporaneamente, l'associazione tra loro diventa pi\u00f9 forte e pi\u00f9 \u00e8 probabile che entrambi gli elementi attivino l'altro.\nSearch of Associative Memory (SAM).\nUn modello standard di memoria che utilizza l'associazione in questo modo \u00e8 il modello \"Search of Associative Memory (SAM)\". Sebbene SAM sia stato originariamente progettato per modellare la memoria episodica, i suoi meccanismi sono indicati per supportare anche alcune rappresentazioni di memoria semantica. Il modello SAM contiene un magazzino a breve termine (STS) e un magazzino a lungo termine (LTS), dove STS \u00e8 un sottoinsieme attivato brevemente delle informazioni nell'LTS. L'STS ha una capacit\u00e0 limitata e influenza il processo di recupero limitando la quantit\u00e0 di informazioni che possono essere campionate e limitando il tempo in cui il sottoinsieme campionato \u00e8 in una modalit\u00e0 attiva. Il processo di recupero in LTS \u00e8 indizio (\"cue\")-dipendente e probabilistico, il che significa che un indizio avvia il processo di recupero e le informazioni selezionate dalla memoria sono casuali. La probabilit\u00e0 di essere campionata dipende dalla forza di associazione tra l'indizio e l'oggetto che si sta recuperando, con associazioni pi\u00f9 forti che vengono campionate, e infine una viene scelta. La dimensione del buffer \u00e8 definita come r, e non un numero fisso, e mentre le voci sono ripetute nel buffer, la forza associativa cresce linearmente in funzione del tempo totale all'interno del buffer. Nel SAM, quando due elementi contemporaneamente occupano un buffer di memoria di lavoro, la forza della loro associazione viene incrementata. Pertanto, gli elementi che si verificano pi\u00f9 spesso sono pi\u00f9 fortemente associati. Gli elementi in SAM sono anche associati a un contesto specifico, in cui la forza di tale associazione dipende dalla durata di ciascun elemento in un determinato contesto. Nel SAM, quindi, i ricordi consistono in un insieme di associazioni tra gli elementi in memoria e tra elementi e contesti. La presenza di un insieme di elementi e/o di un contesto ha pi\u00f9 probabilit\u00e0 di evocare, quindi, alcuni sottoinsiemi degli elementi in memoria. Il grado in cui gli oggetti si evocano l'un l'altro - in virt\u00f9 del loro contesto condiviso o della loro co-occorrenza - \u00e8 un'indicazione della relazione semantica degli oggetti.\nIn una versione aggiornata del SAM, le associazioni semantiche preesistenti sono prese in considerazione tramite l'utilizzo di una matrice semantica. Durante l'esperimento, le associazioni semantiche rimangono fisse mostrando l'ipotesi che le associazioni semantiche non siano significativamente influenzate dall'esperienza episodica di un esperimento. Le due misure utilizzate per misurare la relazione semantica in questo modello sono l'analisi semantica latente (LSA, vedi pi\u00f9 sotto) e il Word association spaces (WAS). Il metodo LSA afferma che la somiglianza tra le parole si riflette attraverso la loro co-occorrenza in un contesto locale. WAS \u00e8 stato sviluppato analizzando un database di norme di associazione libere. Nel WAS, \"le parole che hanno strutture associative simili sono collocate in regioni dello spazio simili\".\nModelli statistici.\nAlcuni modelli caratterizzano l'acquisizione di informazioni semantiche come una forma di inferenza statistica da un insieme di esperienze discrete, distribuite attraverso un numero di \"contesti\". Sebbene questi modelli differiscano in specifiche, generalmente impiegano una matrice (Oggetto \u00d7 Contesto) in cui ogni cella rappresenta il numero di volte in cui un elemento in memoria si \u00e8 verificato in un determinato contesto. Le informazioni semantiche vengono raccolte effettuando un'analisi statistica di questa matrice.\nMolti di questi modelli hanno somiglianze con gli algoritmi utilizzati nei motori di ricerca (per esempio, vedi Griffiths, et al., 2007 e Anderson, 1990), anche se non \u00e8 ancora chiaro se utilizzino realmente lo stesso meccanismo computazionale.\nLatent Semantic Analysis (LSA).\nForse il pi\u00f9 rappresentativo di questi modelli \u00e8 il \"Latent Semantic Analysis\" (LSA). Nell'LSA, viene costruita una matrice T \u00d7 D da un corpo di testo, dove T \u00e8 il numero di termini nel corpo e D \u00e8 il numero di documenti (qui \"contesto\" \u00e8 interpretato come \"documento\", e solo le parole o le frasi sono considerate elementi nella memoria). Ogni cella nella matrice \u00e8 quindi trasformata secondo l'equazione:\nformula_1\ndove formula_2 \u00e8 la probabilit\u00e0 che il contesto formula_3 sia attivo, dato che l'elemento formula_4 sia apparso (questo \u00e8 ottenuto semplicemente dividendo la frequenza grezza, formula_5 per il totale del vettore dell'elemento, formula_6).\nQuesta trasformazione - applicando il logaritmo, dividendo poi per l'entropia dell'informazione dell'elemento su tutti i contesti - fornisce una maggiore differenziazione tra gli oggetti e pesa efficacemente gli oggetti in base alla loro capacit\u00e0 di prevedere il contesto, e viceversa (ovvero, gli oggetti che appaiono in molti contesti, come \"il\" o \"e\", saranno pesati di meno, riflettendo la loro mancanza di informazioni semantiche). Una decomposizione ai valori singolari (SVD) viene quindi eseguita sulla matrice formula_7, che consente di ridurre il numero di dimensioni della matrice, quindi raggruppando le rappresentazioni semantiche dell'LSA e prevedendo un'associazione indiretta tra elementi. Ad esempio, \"gatto\" e \"cane\" potrebbero non apparire mai insieme nello stesso contesto, quindi la loro stretta relazione semantica potrebbe non essere ben catturata dalla matrice originale di LSA formula_8. Tuttavia, eseguendo l'SVD e riducendo il numero di dimensioni nella matrice, i vettori di contesto di \"gatto\" e \"cane\" - che sarebbero molto simili - migrerebbero l'uno verso l'altro e forse si unirebbero, consentendo cos\u00ec a \"gatto\" e \"cane\" di fungere da segnali di recupero l'uno per l'altro. Il grado di correlazione semantica degli elementi in memoria \u00e8 dato dal coseno dell'angolo tra i vettori di contesto degli elementi (che vanno da 1 per i sinonimi perfetti a 0 per nessuna relazione). In sostanza, quindi, due parole sono strettamente correlate semanticamente se compaiono in tipi di documenti simili.\nMeccanismi cerebrali.\nLa neuroscienza cognitiva della memoria semantica \u00e8 una questione alquanto controversa con due punti di vista dominanti.\nDa un lato, molti ricercatori e clinici ritengono che la memoria semantica sia immagazzinata dagli stessi sistemi cerebrali coinvolti nella memoria episodica. Questi includono i lobi temporali mediali (MTL) e la formazione dell'ippocampo. In questo sistema, la formazione dell'ippocampo \"codifica\" le memorie, o rende possibile la formazione di memorie, e la corteccia immagazzina le memorie dopo che il processo di codifica iniziale \u00e8 completato.\nSono state presentate prove a sostegno di un'interpretazione pi\u00f9 precisa di questa ipotesi. La formazione dell'ippocampo comprende, tra le altre strutture: l'ippocampo stesso, la corteccia entorinale e la corteccia peririnale. Queste ultime due costituiscono la corteccia paraippocampale. Amnesici con danni all'ippocampo, ma con la corteccia paraippocampale relativamente risparmiata, sono stati in grado di dimostrare un certo grado di memoria semantica intatta, nonostante una perdita totale di memoria episodica. Questo suggerisce fortemente che la codifica delle informazioni che portano alla memoria semantica non ha le sue basi fisiologiche nell'ippocampo.\nAltri ricercatori ritengono che l'ippocampo sia coinvolto solo nella memoria episodica e nella cognizione spaziale. Questo solleva quindi la domanda su dove si pu\u00f2 trovare la memoria semantica. Alcuni credono che la memoria semantica sia localizzata nella neocorteccia temporale. Altri credono che la conoscenza semantica sia ampiamente distribuita in tutte le aree del cervello. Per illustrare quest'ultima visione, considera la memoria semantica relativa al concetto di \"cane\". I ricercatori che hanno la visione della \"conoscenza semantica distribuita\" credono che la conoscenza del suono tipico del cane risiede nella corteccia uditiva, mentre la capacit\u00e0 di riconoscere e immaginare le caratteristiche visive di un cane risiede nella corteccia visiva. Alcune prove supportano l'idea che il polo temporale bilaterale sia la zona di convergenza per rappresentazioni semantiche unimodali in una rappresentazione multimodale. Queste regioni sono particolarmente vulnerabili ai danni nella demenza semantica, che \u00e8 caratterizzata da un deficit semantico globale.\nVarie ricerche di neuroimaging mostrano evidenze secondo cui la memoria semantica e la memoria episodica risiedano in aree distinte del cervello. Altre ricerche suggeriscono che sia la memoria semantica sia la memoria episodica fanno parte di un singolo sistema di memoria dichiarativa, ma rappresentano diversi settori all'interno di questo ampio sistema di codifica. Diverse aree cerebrali sono attivate a seconda che si acceda alla memoria semantica o episodica. Alcuni esperti stanno ancora discutendo se i due tipi di memoria provengano da sistemi distinti o se l'imaging neurale faccia apparire questi due sistemi mnemonici come risultato dell'attivazione di diversi processi mentali durante il recupero."}
{"id": "289484", "revid": "287204", "url": "https://it.wikipedia.org/wiki?curid=289484", "title": "Codifica dell'informazione", "text": ""}
{"id": "289494", "revid": "1543377", "url": "https://it.wikipedia.org/wiki?curid=289494", "title": "Memoria procedurale", "text": "La memoria procedurale (o memoria implicita) \u00e8 la memoria di come si fanno le cose e di come si usano gli oggetti. Nella vita quotidiana le persone si affidano ogni giorno alla memoria procedurale, il tipo di memoria che consente di ricordare come legare le scarpe o andare in bicicletta senza pensare consapevolmente a queste attivit\u00e0. La ricerca nella memoria procedurale indica che opera attraverso un processo mentale diverso dalla memoria dichiarativa.\nLe persone che hanno una buona memoria procedurale risultano certamente favorite nell'adattarsi a nuove attivit\u00e0 lavorative o alle novit\u00e0 nel contesto del medesimo lavoro.\nLa perdita di questo tipo di memoria rende difficili attivit\u00e0 quotidiane come il vestirsi e il lavarsi.\nSembra che venga mantenuta pi\u00f9 a lungo della memoria semantica ed \u00e8 per questa ragione che si vedono malati che hanno difficolt\u00e0 a trovare le parole e che non ne capiscono il significato ma che riescono, invece, a cantare vecchie canzoni.\nSebbene il termine memoria implicita venga spesso considerato sinonimo di memoria procedurale, secondo molti autori i due concetti si differenziano, nel senso che la memoria procedurale \u00e8 solo una componente della memoria implicita, che a sua volta riguarda ogni forma di memoria non accessibile alla consapevolezza. Esempi di memoria implicita non procedurale sono il priming, processo in base al quale i soggetti migliorano le loro prestazioni in compiti per i quali sono stati preparati non consapevolmente, e l'effetto \"illusione di verit\u00e0\", secondo cui \u00e8 pi\u00f9 probabile che si giudichino vere affermazioni che sono state sentite precedentemente, indipendentemente dalla loro verit\u00e0.\nApprendimento procedurale.\nL'apprendimento procedurale \u00e8 l'acquisizione di nuove abilit\u00e0 procedurali, che potranno poi essere richiamate dalla memoria una volta necessarie. L'acquisizione di nuove abilit\u00e0 richiede soprattutto pratica, anche se la pratica di per s\u00e9 non garantisce l'acquisizione di un'abilit\u00e0. Un aspetto importante \u00e8 la profondit\u00e0 di elaborazione del materiale da apprendere, che richiede una buona capacit\u00e0 di memoria di lavoro. Si pensi a una lezione di guida. Finch\u00e9 l'abilit\u00e0 non \u00e8 acquisita, \u00e8 necessario uno sforzo cognitivo per mettere in atto i singoli gesti e comportamenti che servono a guidare un'automobile. Una volta acquisita l'abilit\u00e0, essa pu\u00f2 invece essere richiamata alla memoria in modo automatico e senza sforzo consapevole.\nL'acquisizione di abilit\u00e0 si ottiene quando un comportamento osservato si \u00e8 modificato a causa dell'esperienza o della pratica. Il modello di elaborazione delle informazioni, che incorpora questa idea di esperienza, propone che le competenze si sviluppino dall'interazione di quattro componenti:: la velocit\u00e0 con cui le informazioni vengono elaborate; la dimensione del magazzino di informazioni fattuali di un individuo; la capacit\u00e0 di eseguire l'abilit\u00e0 effettiva; la capacit\u00e0 di elaborazione, sinonimo di memoria di lavoro. \nModello di Fitts (1954).\nFitts e i suoi colleghi hanno proposto un modello per la comprensione dell'acquisizione delle competenze. Questo modello ha proposto l'idea che l'apprendimento fosse possibile attraverso il completamento di varie fasi. Le fasi coinvolte includono:\nNella \"fase cognitiva\" gli individui arrivano a capire di che cosa sia composta un'abilit\u00e0 osservata. L'attenzione a questo punto del processo \u00e8 significativa per l'acquisizione di abilit\u00e0. Questo processo comporta la suddivisione delle competenze desiderate da apprendere in parti e la comprensione di come queste parti si uniscono nel loro complesso per la corretta esecuzione del compito. Il modo in cui un individuo organizza queste parti \u00e8 noto come schema. Gli schemi sono importanti nel dirigere il processo di acquisizione e il modo in cui un individuo arriva a scegliere gli schemi \u00e8 descritto dalla metacognizione.\nLa \"fase associativa\" riguarda la ripetizione della pratica, fino a quando emergono pattern di risposta. In questa parte del modello, le azioni coinvolte nell'abilit\u00e0 vengono apprese (o automatizzate), mentre le azioni inefficaci vengono eliminate. Il sistema sensoriale di un individuo acquisisce i dati spaziali e simbolici precisi necessari per il completamento dell'abilit\u00e0. La capacit\u00e0 di differenziare gli stimoli importanti da quelli non importanti \u00e8 fondamentale in questa fase del modello. Si ritiene che maggiore sia la quantit\u00e0 di stimoli importanti associati a un'attivit\u00e0, pi\u00f9 tempo ci vorr\u00e0 per completare questa fase.\nLa \"fase autonoma\" \u00e8 la fase finale del modello, e consiste nel perfezionare l'acquisizione di abilit\u00e0. La capacit\u00e0 di discriminare stimoli importanti da stimoli senza importanza \u00e8 resa pi\u00f9 rapida e il processo di riflessione non \u00e8 pi\u00f9 necessario, perch\u00e9 l'abilit\u00e0 \u00e8 diventata automatica. Importante per questa fase del modello \u00e8 l'esperienza e il magazzino di conoscenze fattuali per l'abilit\u00e0 appresa.\nModello di Tadlock (2005).\nTadlock (2005) ha proposto un altro modello per la comprensione dell'acquisizione delle competenze attraverso la memoria procedurale. Il modello, definito \"Ciclo Predittivo\", \u00e8 significativamente diverso dalla visione del 1954 di Fitts in quanto non richiede la comprensione cosciente dei componenti di un'abilit\u00e0. Piuttosto, allo studente \u00e8 richiesto solo di mantenere in consapevolezza cosciente un concetto del risultato finale desiderato. Tadlock ha applicato il modello con successo alla correzione della lettura. Le fasi coinvolte includono:\nLe fasi vengono ripetute pi\u00f9 e pi\u00f9 volte fino a quando lo studente costruisce o rimodella la rete neurale per guidare l'attivit\u00e0 in modo appropriato e accurato senza un pensiero cosciente. Il contesto per questa visione \u00e8 simile a come la terapia fisica funziona per aiutare i pazienti con lesioni cerebrali a recuperare le funzioni perse. Il paziente mantiene il risultato finale desiderato (ad es. Il controllo sul movimento delle mani) mentre effettua ripetuti tentativi, senza consapevolezza cosciente dell'attivit\u00e0 neurale richiesta per far muovere la mano. Il paziente continua a fare tentativi fino al raggiungimento del movimento. Nel caso della lesione cerebrale, la quantit\u00e0 di progressi fatti dipende dall'estensione della lesione e dalla \"forza mentale\" o \"forza di volont\u00e0\" applicata dall'individuo.\nLa maggior parte delle persone con problemi di lettura ha un cervello non interessato da lesione cerebrale, ma sono negativamente affetti da un problema indefinito con l'apprendimento precoce nell'area della lettura. Poich\u00e9 il cervello \u00e8 sano, Tadlock ha utilizzato metodi altamente strutturati associati al ciclo predittivo per correggere con successo persone con problemi di lettura da lievi a gravi (inclusa la dislessia).\nMeccanismi cerebrali.\nStriato e gangli della base.\nLo striato dorsolaterale \u00e8 associato all'acquisizione di abitudini ed \u00e8 il principale nucleo di cellule neuronali legato alla memoria procedurale. Il collegamento delle fibre nervose afferenti eccitatorie aiuta nella regolazione dell'attivit\u00e0 nel circuito dei gangli della base. Essenzialmente, due percorsi paralleli di elaborazione delle informazioni divergono dallo striato, ed entrambi agiscono in opposizione l'uno con l'altro nel controllo del movimento, consentendo l'associazione con altre strutture funzionali necessarie. Un percorso \u00e8 diretto mentre l'altro \u00e8 indiretto, e i due percorsi funzionano insieme per consentire un ciclo di feedback neurale funzionale. Molti circuiti si ricollegano allo striato da altre aree del cervello, compresi quelli della corteccia limbica, collegata all'elaborazione emotiva, lo striato ventrale, collegato al centro della ricompensa, e altre importanti regioni motorie correlate al movimento. Il circuito principale coinvolto nella parte di abilit\u00e0 motoria della memoria procedurale \u00e8 solitamente chiamato \"\"loop\" cortico-gangli-talamo-corteccia\".\nLo striato \u00e8 unico poich\u00e9 \u00e8 sprovvisto dei neuroni correlati al glutammato presenti in gran parte del cervello. Invece, \u00e8 caratterizzato da un'alta concentrazione di un particolare tipo di cellula inibitrice legata al GABA, conosciuta come \"neurone medio spinoso\" (MSN). I due percorsi paralleli precedentemente menzionati viaggiano da e verso lo striato e sono costituiti da questi stessi neuroni medi spinosi. Questi neuroni sono sensibili a diversi neurotrasmettitori e contengono una variet\u00e0 di recettori corrispondenti, tra cui i recettori della dopamina (D1, D2), i recettori muscarinici (M4) e i recettori dell'adenosina (A2A). Diversi interneuroni sono noti per comunicare con i neuroni spinosi striatali in presenza del neurotrasmettitore acetilcolina del sistema nervoso somatico.\nL'attuale comprensione dell'anatomia e della fisiologia del cervello suggerisce che la plasticit\u00e0 neurale striatale \u00e8 ci\u00f2 che consente ai circuiti dei gangli della base di comunicare tra le strutture e di funzionare nell'elaborazione della memoria procedurale.\nCervelletto.\nIl cervelletto \u00e8 noto per svolgere un ruolo nella correzione del movimento e nel mettere a punto l'agilit\u00e0 motoria necessaria nelle abilit\u00e0 procedurali come la pittura, il suono degli strumenti e in sport come il golf. Danni a quest'area possono impedire il corretto riapprendimento delle abilit\u00e0 motorie e tale struttura \u00e8 stata associata a un ruolo nell'automazione del processo inconscio dell'apprendimento procedurale. Nuove idee nella comunit\u00e0 scientifica suggeriscono che la corteccia cerebellare detenga il \"santo graal\" della memoria, ci\u00f2 che \u00e8 noto ai ricercatori come l'engramma o il luogo biologico in cui la memoria vive. Si pensa che la traccia iniziale della memoria si formi qui, tra le fibre parallele e le cellule di Purkinje e poi viaggi verso altri nuclei cerebellari per il consolidamento.\nSistema limbico.\nIl sistema limbico \u00e8 un gruppo di aree cerebrali che lavorano insieme in molti processi interconnessi coinvolti nell'emozione, nella motivazione, nell'apprendimento e nella memoria. Il sistema limbico condivide l'anatomia con una componente del neostriato, accreditata al compito principale di controllare la memoria procedurale. Questa sezione del cervello che si trova sul bordo posteriore dello striato, chiamata \"zona di divisione marginale\" (MrD), \u00e8 stata solo recentemente collegata alla memoria. Sembra inoltre che una speciale proteina di membrana associata al sistema limbico si concentri in strutture correlate e si diriga verso i nuclei della base. L'attivazione delle regioni cerebrali che lavorano insieme durante la memoria procedurale pu\u00f2 essere seguita per merito di questa proteina membranale associata al sistema limbico, e delle sue applicazioni nella ricerca molecolare e immunoistochimica.\nNeurotrasmettitori.\nLa dopamina \u00e8 uno dei pi\u00f9 noti neuromodulatori coinvolti nella memoria procedurale. L'evidenza suggerisce che potrebbe influenzare la plasticit\u00e0 neurale nei sistemi di memoria adattando l'elaborazione del cervello quando l'ambiente si modifica e un individuo \u00e8 quindi costretto a fare una scelta comportamentale o una serie di decisioni rapide. \u00c8 molto importante nel processo di \"navigazione adattiva\", che serve ad aiutare diverse aree del cervello a rispondere insieme durante una nuova situazione che ha molti stimoli e caratteristiche sconosciute. I percorsi della dopamina sono diffusi in tutto il cervello e questo consente l'elaborazione parallela in molte strutture. La maggior parte delle ricerche si concentra sulla via della dopamina mesocorticolimbica come il sistema pi\u00f9 correlato alla gratificazione dell'apprendimento e al condizionamento psicologico.\nSinapsi.\nRecenti scoperte potrebbero aiutare a spiegare la relazione tra memoria procedurale, apprendimento e plasticit\u00e0 sinaptica a livello molecolare. Uno studio ha utilizzato piccoli animali privi di normali livelli di fattori di trascrizione della famiglia CREB per esaminare l'elaborazione delle informazioni nello striato durante varie attivit\u00e0. Bench\u00e9 non ancora compresi completamente, i risultati mostrano che la funzione dei CREB \u00e8 necessaria alle sinapsi per collegare l'acquisizione e l'archiviazione della memoria procedurale\nSonno.\nDopo oltre 40 anni di ricerca, \u00e8 ben stabilito negli uomini e negli animali che la formazione di tutte le forme di memoria \u00e8 notevolmente migliorata durante lo stato cerebrale del sonno. Inoltre, negli esseri umani, \u00e8 stato chiaramente dimostrato che il sonno aiuta lo sviluppo della conoscenza procedurale attraverso il processo di consolidamento della memoria, specialmente quando il sonno segue entro poco tempo la fase iniziale dell'acquisizione della memoria. Il consolidamento della memoria \u00e8 un processo che trasforma le nuove memorie da uno stato relativamente fragile a una condizione pi\u00f9 solida e stabile. Per molto tempo si \u00e8 creduto che il consolidamento delle memorie procedurali avvenisse unicamente come funzione del tempo, ma studi pi\u00f9 recenti suggeriscono che, per certe forme di apprendimento, il processo di consolidamento viene potenziato esclusivamente durante i periodi di sonno. Tuttavia, \u00e8 importante notare che non \u00e8 sufficiente qualsiasi tipo di sonno per migliorare la memoria procedurale e le prestazioni nelle attivit\u00e0 procedurali successive. Infatti, nel campo delle abilit\u00e0 motorie, ci sono prove che dimostrano che nessun miglioramento nei compiti \u00e8 mostrato dopo un sonno breve, senza fase REM (NREM, stadi 2-4), come un pisolino. Il sonno REM dopo un periodo di sonno a onde lente (SWS, stadi 3 e 4, ovvero la forma pi\u00f9 profonda di sonno NREM), si \u00e8 dimostrato il tipo di sonno pi\u00f9 vantaggioso per l'aumento della memoria procedurale, specialmente quando si svolge immediatamente dopo l'acquisizione iniziale di un'abilit\u00e0. Quindi, in sostanza, una notte intera (o un giorno) di sonno ininterrotto subito dopo aver appreso un'abilit\u00e0 consentir\u00e0 il maggior consolidamento possibile della memoria. Inoltre, se il sonno REM viene interrotto, non si ottiene alcun guadagno nelle prestazioni procedurali mostrate. Tuttavia, si verificher\u00e0 un uguale miglioramento se il sonno dopo l'allenamento \u00e8 di notte o durante il giorno, a condizione che il sonno SWS sia seguito dalla fase REM. \u00c8 stato anche dimostrato che il potenziamento in memoria \u00e8 specifico per lo stimolo imparato (ad esempio, l'apprendimento di una tecnica di corsa non si sovrappone a miglioramenti nelle prestazioni in bicicletta). La performance dei soggetti nel \"Wff 'n Proof Task\", nella Torre di Hanoi, e nel Mirror Tracing Task \u00e8 stata trovata migliorata dopo i periodi di sonno REM.\nSe un'abilit\u00e0 viene appresa in modo esplicito (con coinvolgimento dell'attenzione) o implicito, ciascuna di queste modalit\u00e0 svolge un ruolo nell'effetto di consolidamento offline. La ricerca suggerisce che la consapevolezza e la comprensione esplicite delle abilit\u00e0 apprese durante il processo di acquisizione migliora notevolmente il consolidamento delle memorie procedurali durante il sonno. Questo risultato non \u00e8 sorprendente, poich\u00e9 \u00e8 ampiamente accettato che l'intenzione e la consapevolezza al momento dell'apprendimento migliorano l'acquisizione della maggior parte delle forme di memoria.\nPatologie.\nMalattia di Alzheimer.\nLa ricerca attuale indica che i problemi di memoria procedurale nell'Alzheimer possono essere causati da cambiamenti nell'attivit\u00e0 enzimatica in regioni cerebrali che integrano la memoria come l'ippocampo. L'enzima specifico collegato a questi cambiamenti \u00e8 chiamato acetilcolinesterasi (AchE), e pu\u00f2 essere influenzato da una predisposizione genetica in un recettore del cervello del sistema immunitario chiamato recettore dell'istamina H1. Anche i livelli di dopamina, serotonina e acetilcolina variano nel cervelletto dei pazienti affetti da questa malattia. \u00c8 stata avanzata l'idea che il sistema di istamina possa essere responsabile dei deficit cognitivi riscontrati nell'Alzheimer, e dei potenziali problemi di memoria procedurale che potrebbero svilupparsi come conseguenza della psicopatologia.\nSindrome di Tourette.\nQuesta malattia del sistema nervoso centrale, come molti altri disturbi legati alla memoria procedurale, comporta cambiamenti nella zona del cervello sottocorticale nota come striato. Quest'area, e i circuiti cerebrali che interagiscono strettamente con essa dai gangli della base, sono colpiti sia strutturalmente sia a livello pi\u00f9 funzionale nelle persone affette dalla sindrome di Tourette. La letteratura su questo argomento dimostra che esistono molte forme distinte di memoria procedurale. Quello pi\u00f9 rilevante nella sindrome di Tourette \u00e8 legata al processo di acquisizione delle abilit\u00e0 che lega gli stimoli alla risposta durante l'apprendimento procedurale.\nHIV.\nI sistemi neurali utilizzati dalla memoria procedurale sono comunemente presi di mira dal virus dell'immunodeficienza umana; il corpo striato \u00e8 la struttura maggiormente colpita. Gli studi di risonanza magnetica hanno anche dimostrato l'irregolarit\u00e0 della sostanza bianca e l'atrofia subcorticale dei gangli della base, aree necessarie sia per la memoria procedurale sia per l'abilit\u00e0 motoria. La ricerca applicata che utilizza vari compiti di memoria procedurale hanno dimostrato che le persone sieropositive ottengono risultati peggiori rispetto ai partecipanti HIV-negativi, il che suggerisce che le prestazioni complessive peggiori nei compiti sono dovute a specifici cambiamenti nel cervello causati dalla malattia.\nMalattia di Huntington.\nNonostante sia un disturbo che colpisce direttamente le aree striatali del cervello utilizzate nella memoria procedurale, la maggior parte delle persone con la malattia di Huntington non presenta gli stessi problemi di memoria di altre persone con malattie cerebrali correlate allo striato. Negli stadi pi\u00f9 avanzati della malattia, tuttavia, la memoria procedurale \u00e8 influenzata dal danneggiamento delle importanti vie cerebrali che consentono alle parti interne della corteccia subcorticale e prefrontale del cervello di comunicare.\nMalattia di Parkinson.\n\u00c8 noto che la malattia di Parkinson interessa aree selettive nel lobo frontale del cervello. Le attuali informazioni scientifiche suggeriscono che i problemi di prestazioni della memoria, in particolare quelli mostrati nei pazienti, sono controllati da circuiti frontostriatali. I pazienti con Parkinson spesso hanno difficolt\u00e0 con l'apprendimento della sequenza che \u00e8 necessaria nella fase di acquisizione della memoria procedurale. Ulteriori prove suggeriscono che le reti del lobo frontale sono correlate con la funzione esecutiva, e agiscono solo quando vengono presentate specifiche attivit\u00e0 al paziente. Questo ci dice che i circuiti frontostriatali sono indipendenti ma in grado di lavorare in collaborazione con altre aree del cervello per svolgere alcuni compiti come prestare o focalizzare l'attenzione.\nSchizofrenia.\nStudi di risonanza magnetica hanno dimostrato che i pazienti schizofrenici che non assumono farmaci hanno un putamen pi\u00f9 piccolo, parte dello striato che svolge un ruolo molto importante nella memoria procedurale. Ulteriori studi sul cervello rivelano che gli schizofrenici hanno comunicazioni dai gangli della base improprie con il sistema extrapiramidale circostante che \u00e8 noto per essere strettamente coinvolto con il sistema motorio e nella coordinazione del movimento. La convinzione pi\u00f9 recente \u00e8 che i problemi funzionali nello striato dei pazienti schizofrenici non siano abbastanza significativi da compromettere seriamente l'apprendimento procedurale, tuttavia, la ricerca mostra che la compromissione sia abbastanza significativa da causare problemi nel migliorare le prestazioni su un compito tra intervalli di pratica."}
{"id": "289495", "revid": "289247", "url": "https://it.wikipedia.org/wiki?curid=289495", "title": "Ordine dei Canonici del Santo Sepolcro", "text": ""}
{"id": "289496", "revid": "4", "url": "https://it.wikipedia.org/wiki?curid=289496", "title": "Rappresentazione dei numeri", "text": ""}
{"id": "289497", "revid": "2198902", "url": "https://it.wikipedia.org/wiki?curid=289497", "title": "Canto a tenore", "text": "Il canto a tenore (in sardo cantu a tenore) \u00e8 uno stile di canto corale sardo di grande importanza nella tradizione locale, sia perch\u00e9 espressione artistica di matrice originale e autoctona, sia perch\u00e9 espressione sociale del mondo agro-pastorale, strato sociale fortemente caratterizzante l'isola.\nIl canto a tenore nel 2005 \u00e8 stato inserito dall'UNESCO tra i Patrimoni orali e immateriali dell'umanit\u00e0 ed \u00e8 perci\u00f2 considerato \"Patrimonio intangibile dell'Umanit\u00e0\", data la sua unicit\u00e0. Il canto a tenore rappresenta le voci degli animali:\nMesa oghe, verso dell'agnello/\nContra, pecora/\nBasciu, vitello/\nSa oghe, il pastore.\nOrigini.\nLe notizie sulle origini del canto \"a tenore\" sono troppo vaghe per permettere una precisa datazione. Si ritiene che il canto \"a tenore\" sia nato come l'imitazione delle voci della natura: \"su bassu\" imiterebbe il muggito del bue, \"sa contra\" il belato della pecora e \"sa mesu boche\" il verso dell'agnello, mentre il solista \"sa boche\" impersona l'uomo stesso, colui che \u00e8 riuscito a dominare la natura.\nIl \"bassu\" e la \"contra\" utilizzano tecniche di \"canto armonico\" (o difonico) molto simili al tuvano \"X\u00f6\u00f6mej\" nelle sue varianti \"kargyraa\" e \"korekteer\". D'altronde anche a Tuva, secondo la tradizione, i pastori svilupparono queste forme di canto per stabilire un contatto con le entit\u00e0 spirituali che pervadono tutte le cose, acquisendo la loro forza attraverso l'imitazione dei versi degli animali e della natura.\nLe registrazioni fatte sul campo.\nLe registrazioni effettuate sul campo sono diverse e la pi\u00f9 antica risale al 1929 e sono state fatte non in Sardegna, ma bens\u00ec a Milano da un tenore di Dorgali. Abbiamo vuoto assoluto fino alla Liberazione fino a quando nel 1950 un etno-musicologo si rec\u00f2 a Nuoro e registr\u00f2 circa 4 brani eseguiti da un quartetto di cantori ricordati dalla comunit\u00e0 nuorese come \"sos mannos\". \nComposizione.\nIl quartetto che compone \"Su Tenore\" \u00e8 formato da \"su bassu\" (il basso), \"sa contra\" (il contralto), \"sa mesu boche\" (mezza voce) e \"sa boche\" (la voce solista). Quest'ultima, cantando la poesia in lingua sarda, deve scandire il ritmo e la tonalit\u00e0 che il coro vero e proprio deve seguire armoniosamente.\n\"Su bassu\" \u00e8 la prima voce gutturale del gruppo: viene ottenuta mettendo contemporaneamente in vibrazione le corde vocali e le \"false corde vocali.\" La bravura del cantante fa s\u00ec che le false corde si intonino un'ottava esatta sotto alla nota prodotta dalle corde vocali vere, esattamente come avviene nel kargyraa tuvano. \n\"Sa contra\" \u00e8 la seconda voce gutturale del gruppo: il suo suono \u00e8 potente e metallico, e si congiunge a \"su bassu\" su un intervallo di quinta, formando il classico \"accordo gutturale\", peculiarit\u00e0 che differenzia \"Su Tenore\" dalle altre forme di espressione polifonica. Anche \"Sa contra\" utilizza le false corde vocali, ma a differenza del \"Bassu\", queste ultime non vibrano, bens\u00ec si avvicinano l'un l'altra, conferendo alla voce il caratteristico suono ricco di armonici.\n\"Sa mesu boche\" infine funge da \"fattore dolcificante\" nei confronti del ruvido suono emesso dal duetto \"bassu-contra\"; la sua vivace melodia ha il compito di completare la polifonia del terzetto, rendendola pi\u00f9 viva e soprattutto pi\u00f9 varia.\nEsecuzione.\nIl brano, solitamente, \u00e8 una poesia rimata in sardo che viene eseguita in varie modalit\u00e0 secondo la metrica su cui \u00e8 impostata: le composizioni endecasillabiche (undici sillabe per verso) si prestano per essere cantate a \"sa seria\" (detta anche \"boche 'e notte\") canto che prevede un'esecuzione pacata e malinconica, mentre le poesie con scansione sillabica ridotta (sette-otto sillabe per verso) sono in genere cantate in varianti pi\u00f9 allegre e ballabili.\nA primo impatto il canto \"a tenore\" pu\u00f2 apparire uguale per tutti i paesi che lo praticano; le differenze tra paese e paese sono invece varie e notevoli: ad esempio, nell'area del Supramonte e delle Barbagie (Orgosolo, Oliena, Mamoiada, Nuoro) il canto \u00e8 caratterizzato dall'esecuzione di sillabe aperte (bim bam) e da un \"bassu\" secco e aperto, diversamente dalla zona di Orune dove il \"bassu\" e le sillabe eseguite dal terzetto, sono pi\u00f9 cupe, chiuse e rotonde (bom).\nGeneralmente i gruppi sono composti da \"bassu, contra, mesu boche\" e \"boche\". Incomincia sempre la \"boche\" che intona il canto, alla quale seguono gli altri componenti del gruppo in un accompagnamento musicale arrangiato. Questi tre, seguendo il canto, generalmente intervengono in un modo sfalsato rispetto alla voce solista, ci\u00f2 per un'esigenza musicale.\nAreali che conservano la pratica.\nL'attuale area di diffusione attuale del canto a tenore \u00e8 piuttosto vasta, essendosi conservato in oltre sessanta paesi del centro nord dell'isola. A ciascuna comunit\u00e0 corrisponde un diverso modo di cantare a tenore: ogni singola comunit\u00e0, infatti, ha sviluppato nel tempo un proprio codice, un linguaggio musicale locale chiamato \"traju\", \"trattu\" o \"moda\". Il tenore viene praticato soprattutto nei centri della Barbagia, del Logudoro, del Sassarese, dell'Anglona, della Gallura, dell'alta Ogliastra, delle Baronie e del Montiferru. Durante i riti della Settimana Santa (\"chida santa\"), \u00e8 possibile ascoltare il canto a cuncordu: Sassari, Sorso, Porto Torres, Nulvi, Castelsardo, Scano di Montiferro, Santu Lussurgiu, Cuglieri, Bonarcado, Orosei, Aidomaggiore, Bonnannaro, Bortigali, Bosa, Nughedu San Nicol\u00f2, Galtell\u00ec, Ghilarza, Aggius, Irgoli, Sennariolo, Tempio Pausania, Ottana.\nUsi impropri della terminologia.\nParlando di canto \"a tenore\", capita spesso di imbattersi nell'uso scorretto della terminologia relativa.\n\"Tenore\" \u00e8 nome collettivo di persone (come il plotone, il reggimento, la squadra, il partito, ecc.), \u00e8 perci\u00f2 un sostantivo a s\u00e9 stante, che non ha bisogno di aggiunte.\nDire \"gruppo \"a tenore\"\" non \u00e8 esatto in quanto il \"tenore\" \u00e8 un gruppo con il nome collettivo al singolare; dire \"coro \"a tenore\"\" non \u00e8 esatto in quanto il \"tenore\" \u00e8 gi\u00e0 una forma di canto corale.\nCome complemento di specificazione \u00e8 giusta la sequenza \"Tenore xyz di \"Nome Paese\"\", con notevole semplicit\u00e0 di costruzione.\nSi pu\u00f2 pensare che i \"tenores\" siano i quattro componenti del coro, ma non \u00e8 cos\u00ec. Questi elementi vengono infatti chiamati \"boghes\" e vanno a formare \"su tenore\", al singolare.\nCon il termine \"sos tenores\" si va a indicare invece la pluralit\u00e0 di gruppi che eseguono questo tipo di canto.\nIn altri casi \"su tenore\" va a indicare l'insieme di \"bassu, contra\" e \"mesu boche\", che fungono quindi di accompagnamento a \"sa boche\".\nL'espressione \"a tenore\" deriva dal latino \"ad tenorem\", ovvero in modo continuo e con tono di voce sostenuto. Questo sta a indicare la caratteristica ripetitiva dell'accompagnamento di su tenore.\nAltre definizioni, a seconda delle localit\u00e0, sono:"}
{"id": "289499", "revid": "2519", "url": "https://it.wikipedia.org/wiki?curid=289499", "title": "Dr\u00f8bak", "text": "Dr\u00f8bak \u00e8 il capoluogo del comune di Frogn, nella contea di Viken in Norvegia. Ricevette lo status di citt\u00e0 nel 1842 ma questo le fu giuridicamente tolto nel 1962 quando il precedente comune di Dr\u00f8bak venne unito a quello di Frogn. Ci\u00f2 nonostante pu\u00f2 ancora essere considerata citt\u00e0.\nStoria.\nLa citt\u00e0 venne costruita a sud di Oslo come porto alternativo durante il periodo invernale quando il fiordo settentrionale ghiacciava. Un episodio molto interessante \u00e8 quello della nave da guerra tedesca \"Bl\u00fccher\" che venne affondata nel fiordo davanti alla citt\u00e0 il 9 aprile 1940. La \"Bl\u00fccher\" si stava dirigendo verso Oslo per dare inizio all'occupazione del paese. Le forze norvegesi per\u00f2 riuscirono fermarla dando cos\u00ec tempo alle autorit\u00e0 norvegesi e alla famiglia reale di scappare dalla capitale. Circa 1000 dei 1308 uomini a bordo morirono. Oggi Dr\u00f8bak \u00e8 una delle fermate pi\u00f9 gettonate dalle navi da crociera e la citt\u00e0 \u00e8 piena di negozietti e gallerie d'arte. Inoltre nei pressi della citt\u00e0 si trova l'ufficio postale di Babbo Natale che secondo i norvegesi vive qui."}
{"id": "289505", "revid": "1904508", "url": "https://it.wikipedia.org/wiki?curid=289505", "title": "Randolph Henry Churchill", "text": "Membro della Camera dei Comuni, rappresent\u00f2 dal 1873 la circoscrizione elettorale di Woodstock.\n\u00c8 ricordato soprattutto per essere il padre di Winston Churchill, primo ministro inglese durante la seconda guerra mondiale e Premio Nobel per la letteratura.\nBiografia.\nInfanzia ed educazione.\nNato al 3 di Wilton Terrace, Belgravia, Londra, Randolph era il terzo figlio di John Spencer-Churchill, VII duca di Marlborough e di Lady Frances Anne Emily Vane, figlia di Charles Vane, III marchese di Londonderry. Alla morte del padre di John nel 1857, i due divennero rispettivamente il Duca di Marlborough e la \"Duchessa di Marlborough\". Come figlio minore di un Marchese, e in seguito Duca, Randolph non era nella linea diretta di eredit\u00e0 di nessuno dei due titoli, ma aveva diritto al titolo di cortesia di Lord Randolph Churchill (\"Lord Randolph\" in conversazione, ma non \"Lord Churchill\" ). Pertanto non aveva diritto a un seggio alla Camera dei Lord, che andava al fratello maggiore sopravvissuto, ma era in grado di candidarsi alla Camera dei Comuni.\nDapprima fu istruito privatamente e in seguito frequent\u00f2 la scuola preparatoria di Tabor, Cheam. Nel gennaio 1863 viaggi\u00f2 a breve distanza in treno privato fino all'Eton College, dove rimase fino al luglio 1865. Non si distinse n\u00e9 nel lavoro accademico n\u00e9 nello sport mentre si trovava a Eton; i suoi contemporanei lo descrivono come un ragazzo vivace e piuttosto indisciplinato.\nTra le amicizie per tutta la vita che fece a scuola c'erano Edward Hamilton e Archibald Primrose (in seguito Lord Rosebery). Nell'ottobre 1867, si \u00e8 immatricolato ed \u00e8 stato ammesso al Merton College di Oxford. A Oxford, Primrose - ora con il suo titolo di cortesia di Lord Dalmeny - era insieme a Churchill un membro del Bullingdon Club, e si un\u00ec a lui alle feste alimentate con champagne del Club. Randolph era spesso nei guai con le autorit\u00e0 universitarie per ubriachezza, fumo in abiti accademici e fracassare finestre al Randolph Hotel. Il suo comportamento turbolento era contagioso, si stropicciava con amici e contemporanei; si guadagn\u00f2 la reputazione di terribile enfant. Gli piaceva lo sport, ma era un avido lettore, giocava duro e lavorava sodo.\nRandolph Churchill era un caro amico di Nathan Rothschild, I barone Rothschild, e ricevette \"ampi prestiti\" dai Rothschild. Rifer\u00ec sull'industria mineraria in Sudafrica per loro conto, dove il loro agente Cecil Rhodes stava consolidando i depositi minerari che alla fine portarono alla creazione di De Beers.\nMatrimonio.\nLord Randolph Churchill si spos\u00f2 presso l'ambasciata britannica a Parigi il 15 aprile 1874 con Jennie Jerome, figlia di Leonard Jerome, un uomo d'affari americano. La coppia ebbe due figli.\nNel gennaio 1875, solo circa un mese dopo la nascita di Winston, Randolph fece ripetute visite per un disturbo non divulgato al medico di famiglia, il dottor Oscar Clayton, uno specialista nel trattamento della sifilide nella sua pratica di Londra al 5, Harley Street. Secondo Frank Harris, che pubblic\u00f2 le accuse nella sua scandalosa autobiografia, My Life and Loves (1922-27), \"Randolph aveva preso la sifilide...\" Il dottor Clayton era, tuttavia, un \"medico della societ\u00e0\" con molti pazienti tra gli inglesi classe superiore.\nIl libro di Harris present\u00f2 una storia, raccontata da Louis Jennings, che aveva pubblicato i discorsi di Randolph del 1880-1888, a sostegno della tesi della sifilide. Jennings, tuttavia, che era morto quando Harris raccont\u00f2 la storia, non era una fonte affidabile: la sua amicizia con Churchill era terminata in modo acerbo dopo che Randolph aveva attaccato il partito Tory e diversi suoi membri nel 1893. \nCarriera politica.\nChurchill non speriment\u00f2 nessuno dei primi dubbi, ma fece molti errori, come accennato nella biografia di Rosebery. Non si \u00e8 mai pentito di essere stato un primo amico e ammiratore dei Disraeli. Il suo comportamento fu, tuttavia, la causa successiva di dissenso nei suoi rapporti con un Salisbury pi\u00f9 freddo e distaccato. L'esuberanza giovanile di Churchill non gli imped\u00ec di ottenere una laurea di seconda classe in giurisprudenza e storia moderna nel 1870. Un anno dopo, lui e suo fratello maggiore George furono iniziati ai riti della massoneria, come sarebbe stato suo figlio Winston.\nAlle elezioni generali del 1874 fu eletto in parlamento come membro conservatore di Woodstock, vicino al seggio di famiglia, sconfiggendo George Brodrick, un collega, e successivamente Warden, di Merton. Il suo discorso inaugurale, pronunciato nella sua prima sessione, ha suscitato i complimenti di William Harcourt e Benjamin Disraeli, che hanno scritto alla \"energia e flusso naturale\" della regina di Churchill.\nSin da giovane fece parte del partito Tory; dopo la laurea, ottenuta al Merton College di Oxford, ricopr\u00ec diverse cariche governative sino alla prestigiosa carica di Segretario di Stato per l'India (1885).\nNel 1884 adott\u00f2 per il Partito Conservatore il simbolo della primula; il 19 aprile tutti gli uomini e donne aderenti a tale partito sfilano portando ancora oggi questo fiore all'occhiello. \nNel 1886 fu nominato \"Chancellor of the Exchequer\" (Cancelliere dello Scacchiere, come viene chiamato il Ministro delle Finanze inglese). La sua esperienza al Tesoro per\u00f2 si concluse malamente, poich\u00e9 il \"budget\" finanziario predisposto non fu approvato ed egli fu costretto alle dimissioni. \nA detta dei pi\u00f9 Lord Randolph Churchill, che era visto come un probabile futuro primo ministro, fu oggetto di un'imboscata politica da parte di alcuni avversari interni del suo partito (capeggiati da Lord Salisbury), che impedirono cos\u00ec che ottenesse tale carica. Fu comunque ancora leader della Camera dei Comuni fino al 1887.\nAttivit\u00e0.\nNel 1871 Churchill e suo fratello maggiore George furono iniziati in Massoneria.\nRandolph Churchill era un buon giocatore di scacchi. Fu uno dei fondatori del circolo scacchistico dell'Universit\u00e0 di Oxford e prese lezioni dall'allora campione del mondo Wilhelm Steinitz. Il sito \"Chessgames.com\" riporta una sua partita con Steinitz.\nUltimi anni e morte.\nDurante un periodo di permanenza nelle Indie contrasse una non ben precisata malattia () che lo port\u00f2 alla paralisi, poi alla pazzia e infine prematuramente alla morte.\nDiscendenza.\nDal matrimonio tra Lord Randolph e Jennie Jerome nacquero:"}
{"id": "289506", "revid": "72396", "url": "https://it.wikipedia.org/wiki?curid=289506", "title": "Caterina Percoto", "text": "Biografia.\nCaterina Percoto, all'anagrafe Caterina Marianna, nasce a San Lorenzo di Soleschiano (frazione del comune di Manzano, in provincia di Udine) in Friuli, figlia di Antonio e di Teresa Zaina. La sua \u00e8 una famiglia nobile di avvocati, artisti e uomini di lettere. Caterina fu l'unica bambina di sette figli.\nAll'et\u00e0 di dodici anni scopr\u00ec la sua passione per i lucci e i campi di grano. \nAlla morte del padre, nel 1821, la sua famiglia si spost\u00f2 ad Udine, e lei fu mandata nell'Educandato di Santa Chiara (oggi Educandato Uccellis), a scuola dalle suore. Da questo periodo, nacque nella scrittrice la forte avversione per l'educazione monacale delle donne, tema che Caterina Percoto difese per tutta la vita. Nel 1828 incontr\u00f2 il primo amore, un giovane di origine ebraica. Proprio per questo, la relazione fu duramente osteggiata sia dalla famiglia che dalle suore. \nNel 1829, lasci\u00f2 il convento per ragioni di carattere economico. Dopo il suo ritorno a casa, cominci\u00f2 a dedicarsi all'azienda di famiglia e all'educazione dei fratelli minori coadiuvata da don Pietro Comelli, gi\u00e0 \"fattore\" dei conti Percoto e pievano del luogo. Comelli le diventer\u00e0 presto guida spirituale e amico sincero.\nCarriera letteraria.\nLa carriera letteraria di Caterina Percoto ha inizio nel 1839, grazie a Don Comelli che invi\u00f2 segretamente alla \"Favilla\" di Trieste il primo scritto di Caterina: un commento alla traduzione di Andrea Maffei di alcuni brani della \"Messiade\" di Klopstock. Inizi\u00f2 cos\u00ec il rapporto di Caterina con l'editore Francesco Dall'Ongaro, che ben presto divent\u00f2 suo mentore.\nImmersa nei paesaggi friulani, sovrintendendo al lavoro nei campi e alla coltura dei bachi da seta, ritrasse nelle sue opere lo stagnante mondo di povert\u00e0 del Friuli, sotto il dominio austriaco.\nNel 1841 apparirono sulla \"Favilla\" i primi racconti della Percoto. Dall'Ongaro la fa conoscere nel mondo letterario italiano.\nNel 1847, dopo un viaggio a Vienna, inizi\u00f2 il lungo contatto epistolare con Carlo Tenca. Ma con la Prima guerra di indipendenza, nel 1848, i suoi scritti divennero politicamente pi\u00f9 impegnati, essendo rimasta sconvolta e testimone oculare dei cosiddetti \"fatti di Jalmicco\". Allora, infatti, Udine e alcuni villaggi friulani si erano ribellati alla dominazione asburgica e l'esercito austriaco intervenne pesantemente dando fuoco a interi paesi, fra cui Jalmicco frazione di Palmanova, Visco e Bagnaria Arsa, che appunto aggiunse al nome l'aggettivo \"Arsa\" per ricordare queste vicende. In questo periodo scrisse racconti come \"La donna di Osoppo\" e \"La coltrice nuziale\", i quali riscossero un grande successo negli ambienti patriottici. \nNell'ottobre 1852 mor\u00ec il fratello Costantino, lasciandole il gravoso compito dell'educazione dei suoi giovanissimi figli.\nNegli anni cinquanta, inoltre, inizi\u00f2 a scrivere in lingua friulana, e dopo due anni di trattative con l'editore Le Monnier, il quale temeva che i titoli in friulano avrebbero infastidito gli Austriaci, nel 1863 uscirono due volumi di racconti. Caterina fu raccoglitrice della tradizione e narrativa popolare, pubblic\u00f2 nel 1863 \"Racconti\", una raccolta di favole friulane.\nGli ultimi anni.\nGli ultimi anni di vita della scrittrice furono piuttosto sofferti, a causa delle sue precarie condizioni di salute, ma allo stesso tempo densi di avvenimenti ed incontri di particolare rilievo. Nel 1867, ad esempio, incontr\u00f2 a Udine, Giuseppe Garibaldi in persona. Quindi si rec\u00f2 a Firenze, dove frequent\u00f2 il salotto di Francesco Dall'Ongaro venendo a contatto con i letterati e i politici emergenti di quel periodo.\nL'anno successivo rifiut\u00f2 la nomina a direttrice dell'Educandato di Santa Chiara (oggi Educandato Uccellis) e nel 1871 il ministro Cesare Correnti la nomin\u00f2 ispettrice degli educandati veneti.\nNel 1878 e nel 1883 vengono pubblicate due raccolte di suoi racconti.\nCaterina Percoto mor\u00ec il 15 agosto 1887 a San Lorenzo di Soleschiano ed \u00e8 sepolta a Udine accanto al poeta friulano Pietro Zorutti.\nLe Autrici della Letteratura Italiana.\nCaterina Percoto (1812-1887) \u00e8 tra le scrittrici basilari della storia della letteratura italiana dell'Ottocento; \u00e8 quindi censita in \"Le Autrici della Letteratura Italiana.\" "}
{"id": "289520", "revid": "345405", "url": "https://it.wikipedia.org/wiki?curid=289520", "title": "Nosferatu", "text": ""}
{"id": "289523", "revid": "713714", "url": "https://it.wikipedia.org/wiki?curid=289523", "title": "Santuario della Madonna di Pietraquaria", "text": "Il santuario della Madonna di Pietraquaria \u00e8 un edificio religioso situato sul monte Salviano a circa 1.000 , al centro dell'omonima riserva naturale, nel territorio comunale di Avezzano in Abruzzo. \u00c8 dedicato alla Madonna di Pietraquaria.\nStoria.\nNel Medioevo, prima del 1268, Pietraquaria era un centro fortificato, appartenente alla contea di Albe. Qui sorgeva la chiesa dedicata a Santa Maria, non distante da quelle dedicate a San Giovanni e a San Pietro. Nella chiesa dedicata alla Vergine c'era un quadro della Madonna, venerata dagli abitanti del luogo e da quelli del territorio circostante. Le vicende storiche della battaglia di Tagliacozzo, avvenuta nel 1268 nei piani Palentini tra Carlo I d'Angi\u00f2 e Corradino di Svevia, portarono con ogni probabilit\u00e0 alla distruzione del centro di Petram Aquarium e costrinsero gli abitanti a trasferirsi nella sottostante Avezzano in piazza Pantano, successivamente chiamata piazza San Bartolomeo.\nL'immagine della Vergine rimase tra le mura diroccate della chiesa.\nLo storico Tommaso Brogi ha confermato che l'origine del nome si \u00e8 avuta nel corso dei lavori per l'ampliamento del piazzale antistante il santuario: durante lo scavo e la demolizione della roccia in quella zona apparvero ben delineati e distanziati dei vani-cisterna; furono inoltre rinvenuti dei canali pietrosi che si suppone servissero per scaricare l'acqua dai serbatoi.\nLa chiesa, ricostruita ed ampliata pi\u00f9 volte nel corso dei secoli, venne danneggiata gravemente dal terremoto della Marsica del 1915 e riaperta al culto nel 1969.\nIl 1\u00ba gennaio del 1978, Maria Santissima di Pietraquaria \u00e8 stata proclamata patrona della citt\u00e0 di Avezzano.\nL'apparizione Mariana.\nLa tradizione orale ha portato ai giorni nostri l'incontro tra un pastorello sordomuto di Avezzano a cui mentre pascolava il gregge sul monte Salviano contemplando le acque del Fucino, apparve la Madonna vestita di bianco su una mula. Ella si rivolse a lui con dolci parole, che miracolosamente il sordomuto riusc\u00ec ad ascoltare e gli chiese di far ricostruire dagli avezzanesi la sua chiesa. Il pastorello scese di corsa dal monte Salviano e raggiunta Avezzano si rec\u00f2 dal parroco, al quale rifer\u00ec quanto raccomandato dalla Vergine, e cio\u00e8 di restaurare Santa Maria e di riporre degnamente la sacra immagine sull'altare. La cappella dell'Apparizione situata lungo la via Crucis sul Salviano conserva il calco che la mula della Madonna incise nella pietra con un colpo di zoccolo prima di svanire con la Vergine. La ricostruzione della chiesa avvenne nell'anno 1614 dalle fondamenta e ampliando l'edificio religioso tanto che si diffuse ancor di pi\u00f9 il culto della Vergine di Pietraquaria.\nLe grazie.\nSono cinque le grazie elargite dalla Madonna di Pietraquaria per effetto delle quali l'immagine venne solennemente incoronata nel 1838 dal Capitolo Vaticano:\nla liberazione dalla siccit\u00e0 nel 27 aprile 1779 dopo processione di penitenza per cui la festa annuale della Madonna venne fissata in detta data (prima la Madonna di Pietraquaria veniva festeggiata nella quarta domenica di maggio). Il 27 aprile del 1779, la popolazione di Avezzano ebbe delle gravi difficolt\u00e0 a causa di una lunga siccit\u00e0 che caus\u00f2 problemi vari e scarsit\u00e0 di alimenti. Gli abitanti della cittadina pregarono incessantemente la Madonna che portarono in processione dal santuario del monte Salviano a Lei dedicato al centro urbano. All'ingresso del corteo su via Napoli si verific\u00f2 un miracoloso temporale che ruppe l'aridit\u00e0, la popolazione pot\u00e9 riprendere a curare le colture con il necessario vigore. Nello stesso anno grazie alle offerte e alle donazioni da parte dei cittadini di Avezzano l'edificio sacro venne ampliato e con esso crebbe la venerazione; la liberazione dal sacco di Avezzano dei briganti e dei francesi che l'avevano depredata nei primi anni del XIX secolo; la cessazione delle acque alluvionanti nel 1836; la liberazione dal colera nel 1837.\nInoltre il 27 aprile del 1944 le fortezze volanti degli anglo-americani si levarono in volo per radere al suolo la citt\u00e0, gi\u00e0 pesantemente bombardata, poich\u00e9 rappresentava uno snodo ferroviario e stradale strategicamente importante per i rifornimenti dei nazisti. Secondo la credenza popolare grazie all'intercessione della Madonna la fitta nube che ricopr\u00ec quel giorno Avezzano costrinse le forze degli Alleati a cambiare obiettivo e a dirigersi altrove.\nPresso il santuario di Pietraquaria, i visitatori possono ammirare circa cento ex voto, esposti nei locali della Confraternita, donati da coloro che nel passato hanno ritenuto di aver ottenuto delle grazie da Maria Vergine di Pietraquaria.\nLa Confraternita di Maria SS. di Pietraquaria.\nLa Confraternita di Maria SS. di Pietraquaria \u00e8 stata fondata nel 1891. Dal 1878 il santuario \u00e8 custodito dai frati cappuccini, prima di loro da eremiti laici che si stabilirono nel convento edificato nel 1840. Il terremoto della Marsica del 1915 caus\u00f2 gravi danni al santuario, mentre il convento pot\u00e9 ospitare i religiosi venuti in aiuto dei superstiti.\nIn occasione del trentennale della visita in terra marsicana di Papa Giovanni Paolo II, avvenuta il 24 marzo 1985, \u00e8 stato inaugurato il mosaico raffigurante Papa Karol Wojtyla, realizzato dall'artista Rita Monaco, e una teca contenente alcuni reperti della visita custoditi come reliquie.\nDescrizione.\nEsterno.\nL'impianto \u00e8 a croce latina con navata unica. La facciata \u00e8 intonacata di bianco con quattro piccoli contrafforti che sostengono un cornicione mosaicato d'oro con la scritta \"AVE MARIA\".\nL'architrave \u00e8 anche essa decorata da un mosaico dedicato alla Madonna. Il campanile sulla sinistra \u00e8 una torre senza cuspide in pietra grezza. Accanto al campanile si snoda un portico che termina in un edificio rettangolare irregolare che \u00e8 la casa dei padri cappuccini e dei pellegrini, annesso al quale si trova la \"Domus Mariae\", realizzata negli anni cinquanta e utilizzata per ritiri spirituali, la cui custodia \u00e8 affidata alle suore benedettine di carit\u00e0.\nInterno.\nDentro \u00e8 a navata unica, con le volte intonacate di bianco. L'abside \u00e8 molto allargata con decorazioni geometriche. Gli altari in tutto sono tre con altre due nicchie. Alcuni affreschi riproducono le scene dell'apparizione della Vergine al giovane pastore e delle grazie compiute. Il grande quadro originale raffigurante la Madonna con il Bambino \u00e8 collocato in una nicchia d'onice sulla parete di fondo dell'abside. Le vetrate sono state realizzate nel 1992 dall'artista Marcello Ercole che ha raffigurato scene ispirate al \"Cantico delle creature\" di san Francesco d'Assisi."}
{"id": "289530", "revid": "394", "url": "https://it.wikipedia.org/wiki?curid=289530", "title": "Baby shambles", "text": ""}
{"id": "289531", "revid": "1516566", "url": "https://it.wikipedia.org/wiki?curid=289531", "title": "Sandefjord", "text": " \nSandefjord \u00e8 un comune norvegese e una citt\u00e0 della contea di Vestfold og Telemark in Norvegia circa 120 km a sud di Oslo. Ha ricevuto lo status di citt\u00e0 nel 1845.\nIl comune si affaccia sulla parte occidentale del fiordo di Oslo per uno sviluppo costiero complessivo di circa 160 km, nel territorio comunale sono incluse 124 isole. Confina ad ovest con il comune di Larvik, a nord con quello di T\u00f8nsberg e a est con il comune di F\u00e6rder. Gli attuali confini del comune risalgono al 2017 quando sono stati incorporati i comuni di Andebu e Stokke.\nIl centro abitato di Sandefjord si estende sui due lati del fiordo di Sandefjord. Nel 2019 la cittadina aveva abitanti. Altri centri abitati del comune sono Stokke, Andebu, Melsomvik, Kodal, Fossnes e H\u00f8yjord, una ridotta percentuale della popolazione vive in aree rurali.\nGeografia fisica.\nLa parte settentrionale del comune \u00e8 collinare, il punto pi\u00f9 elevato \u00e8 il monte Br\u00e5nafjell (399 m s.l.m.) situato nel villaggio di H\u00f8yjord.\nNel territorio del comune vi sono 16 aree protette che tutelano foreste costiere, torbiere o aree umide.\nCuriosamente il comune ha una piccola exclave, la localit\u00e0 di Himberg \u00e8 infatti circondata interamente dal territorio del comune di Larvik\nStoria.\nI pi\u00f9 antichi reperti rinvenuti nel comune risalgono al neolitico, principalmente manufatti in selce o pietra locale. Numerose sono le testimonianze della presenza vichinga, tra le tracce pi\u00f9 importanti \u00e8 il sito di tombe reali \"Gokstadhaugen\" nei pressi della citt\u00e0. Nel 1880 venne ritrovata la nave vichinga di Gokstad, attualmente conservata al Museo delle navi vichinghe di Oslo. \nDell'epoca medievale rimangono quattro chiese, una \"Stavkirke\" a H\u00f8yjord e tre in muratura: quelle di Skjee e Andebu, entrambe risalenti al XII secolo e la pi\u00f9 recente chiesa di Kodal.\nDalla met\u00e0 del XIX secolo nei cantieri navali di Sandefjord vennero costruite numerose navi per la caccia alla balena e nel 1905 da qui part\u00ec una spedizione baleniera verso l'Antartide. Dal 1950 in poi l'industria baleniera venne gradualmente ridotta. La storia della caccia alle balene viene ripercorsa all'interno di un museo, l'unico del genere in Europa. Sandefjord \u00e8 stata nel passato anche un'importante meta turistica per via dei suoi bagni termali. \nOggi l'industria cittadina si basa ancora sui cantieri navali ma anche sull'industria chimica legata al petrolio e industrie alimentari.\nSimboli.\nCon l'incorporazione dei comuni di Andebu e Stokke, il 1\u00ba gennaio 2017 Sandefjord ha adottato un nuovo stemma:\nLa figura nello stemma riproduce un particolare del monumento locale dedicato alla caccia alle balene, che \u00e8 stata l'attivit\u00e0 pi\u00f9 importante per tutti e tre gli ex comuni di Sandefjord, Andebu e Stokke.\nPrima del 2017 Sandefjord utilizzava uno stemma concesso il 9 maggio 1914. Vi era raffigurata la nave vichinga di Gokstad, che fu ritrovata vicino a Sandefjord nel 1880. Una balena al di sopra della nave ricordava che tra la fine del XIX e l'inizio del XX secolo la citt\u00e0 era uno dei principali porti per le baleniere che cacciavano nell'oceano."}
{"id": "289532", "revid": "404338", "url": "https://it.wikipedia.org/wiki?curid=289532", "title": "Termoli Calcio 1920", "text": "L'F.C.D. Termoli Calcio 1920 \u00e8 una societ\u00e0 calcistica italiana con sede nella citt\u00e0 di Termoli. Il club venne fondato nel 1920 e viene rifondato nel 2017. Nella stagione 2021-2022 milita nel campionato di Eccellenza Molise.\nStoria.\nLa storia del calcio a Termoli, per\u00f2, inizia in modo organico a met\u00e0 degli anni venti.\nNel Campionato di 3\u00aa divisione 1927/28 si classifica 1\u00ba a pari punti con il Lanciano ma perde lo spareggio promozione (a Pescara l'11 marzo 1928: Virtus Lanciano-Termoli 1-1; ripetizione a Pescara il 29 aprile 1928: Virtus Lanciano-Termoli 4-2).\nLa squadra dai colori giallo-rosso (a strisce verticali) gioca nei campionati dilettantistici abruzzesi. Nella stagione 1950-51 vinse il campionato regionale Abruzzese e venne promossa per la prima volta in un campionato a livello Nazionale quindi, nel 1951-52 partecip\u00f2 ad un torneo a livello Nazionale (Promozione Nazionale) e la cittadina che all'epoca contava poco pi\u00f9 di 10\u00a0000 abitanti ospit\u00f2 societ\u00e0 pi\u00f9 blasonate come , Pescara, Perugia, L'Aquila e .\nPer lunghi anni gioc\u00f2 nel massimo torneo Abruzzese e al termine della stagione 1969-70 conquist\u00f2 la promozione in Serie D dopo lo spareggio con l'Avezzano (3-0 e 0-0).\nIn Serie D rimane per 7 stagioni, tra cui spiccano il 5\u00ba posto del 71/72 ed il 3\u00ba posto del 73/74 dove arriva alle spalle di Teramo e Nard\u00f2. Retrocede nel 1977 piazzandosi al 16\u00ba posto facendo meglio soltanto del Sulmona (17\u00ba) e dell'Angolana (18\u00aa).\nSeguiranno 11 stagioni nel massimo torneo regionale abruzzese. Al termine della stagione\n1987-88 riconquista la Serie D dove rimane per 3 stagioni (miglior piazzamento il 6\u00ba posto del 1989-90) retrocedendo al termine del campionato 1990-91.\nL'anno successivo vinse il primo Campionato di Eccellenza Abruzzo staccando di 7 punti l'Angolana.\nLa nuova permanenza in Serie D \u00e8 di 5 stagioni ottenendo come miglior risultato il 3\u00ba posto nel 94-95 a 5 punti dal 1\u00ba posto occupato dal . Nel 93/94 si disputa il primo ed unico derby tra due squadre di Termoli: infatti in serie D (nel girone H) militava anche l'Interamnia Termoli. Nel 96-97 si classific\u00f2 16\u00ba e retrocesse in Eccellenza Molise.\nDopo 3 stagioni in Eccellenza torna in Serie D vincendo il campionato 1999-2000, nel campionato successivo il Termoli viene inserito nel girone H della serie D al termine del quale retrocede per un solo punto.\nL'anno successivo vince il campionato di Eccellenza staccando la 2\u00aa classificata (il Montenero) di 10 punti. Il ritorno in Serie D sembra durare poco ma gli adriatici, grazie al terzo Caso Catania che si riverberato sulle serie minori, sono ripescati nella Serie D 2003-2004 dove il Termoli termina in 15\u00aa posizione e retrocede dopo i play-out contro il Monterotondo.\nNel 2006/07 sfiora il ritorno in serie D vincendo i play-off regionali, ma perdendo la fase Nazionale contro la Taurianovese (2-1 e 0-0)\nNel 2008/09 vince la Coppa Italia Regionale e accede alla fase Nazionale dove viene eliminata dall'Aquila.\nLa stagione seguente, dopo una dura crisi societaria, la squadra retrocede in Promozione Molise dopo i play-out. In seguito la squadra in due anni, ritorna in Serie D, vince una Coppa Italia regionale, arrivando in semifinale nella fase nazionale dove elimina Sulmona (Abruzzo) e Torres (Sardegna) ma perde la semifinale contro il (0-1 e 2-1). Inoltre vince due campionati regionali Juniores.\nDopo otto anni di assenza il Termoli torna in Serie D dove termina un'ottima stagione in 2\u00aa posizione alle spalle della Sambenedettese (poi fallita) e lasciandosi alle spalle formazioni pi\u00f9 quotate come e Maceratese. Ai play-off per il possibile salto in Lega Pro i giallorossi vengono sconfitti dalla per 2-1.\nGrazie al buon campionato disputato, nella stagione 2013/2014 il Termoli viene selezionato per partecipare alla Coppa Italia TIM dove ha affrontato il Pisa perdendo 1-0 nella cornice dello Stadio Arena Garibaldi della citt\u00e0 toscana. In campionato, dopo un inizio stentato, torna subito ai livelli della passata stagione e si piazza al 3\u00ba posto alle spalle dell'Ancona e del Matelica. In semifinale play-off elimina la Maceratese (2-1 allo stadio Cannarsa), ma nella finale pareggia 3-3 in casa del Matelica ed a passare il turno sono i padroni di casa in virt\u00f9 miglior piazzamento \nin classifica.\nLa stagione 2014/15 inizia in maniera molto stentata a causa di una crisi societaria, che trova una via d'uscita grazie all'intervento dell'associazione \"\"Gente di Mare\" e di molti volontari, la squadra in campionato dopo un girone di andata disastroso subisce una radicale rivoluzione con il ritorno del D.S. De Filippis e l'arrivo di mister Di Meo e molti giocatori i quali centrano la permanenza nella categoria piazzandosi al 12\u00ba posto.\nLa crisi per\u00f2 non si risolve, e la societ\u00e0 rinuncia all'iscrizione alla serie D ed iscrive il Termoli al campionato di Eccellenza Molisano. Dopo l'iscrizione al campionato di Eccellenza il Termoli viene rilevato da una nuova cordata di imprenditori, i quali insieme all'associazione di tifosi \"Gente di Mare\"\" formano una nuova societ\u00e0. Dopo un inizio di campionato ottimo, con il Termoli primo in classifica, tra ottobre e novembre scoppia una nuova crisi societaria: i calciatori abbandonano il Termoli e la squadra scivola pian piano in classifica trovando la salvezza diretta alla penultima giornata con il pareggio conquistato sul campo del Pietramontecorvino.\nL'anno seguente per i gi\u00e0 noti problemi societari il Termoli 1920 conosce il suo primo fallimento. Il suo posto viene preso dal Citt\u00e0 di Termoli che nasce dalle ceneri del titolo che prima era del Real Termoli e poi pass\u00f2 al Petacciato. \nNel 2020 il Citt\u00e0 di Termoli cambia denominazione sociale e torna ad avere il nome di Termoli Calcio 1920 e come simbolo l'ippocampo. Nel Campionato di Eccellenza 2020/21 nel mini campionato (Causa Covid) si classifica 4\u00ba ed accede ai play off per la serie D ma perde gli spareggi contro l'Aurora Altro Casertano.\nNel campionato 2021-2022 il Termoli domina il girone d'andata, nelle prime 15 giornate ha conquistato 42 punti (un punto di penalizzazione) con 14 vittorie e un pareggio, con il secondo migliore attacco (55 gol) e con la migliore difesa di tutta l'Eccellenza (6 subiti) e la miglior differenza reti (+49 reti), con 5 punti di vantaggio sul secondo posto occupato dal Campodipietra. In Coppa Italia Dilettanti esce proprio per mano del Campodipietra ai quarti di finale, con due sconfitta, una per 3-0, l'altra per 2-1.\nStrutture.\nStadio.\nIl Termoli gioca nello Stadio Gino Cannarsa, una struttura con una capienza di 3.300 posti interamente al coperto. Nel 2010 sono stati ultimati i lavori della nuova tribuna ospiti, posta frontalmente alla vecchia tribuna.\nTifoseria.\nStoria.\nMolti gruppi di tifosi organizzati hanno occupato la \"Curva Marco Guida\", i primi ultras nacquero nel 1987 con il nome di \"Ultras Termoli\" e con il tempo ne nacquero altri: \"Boys\", \"Commando Ultr\u00e0\"', \"Legione Sveva\", \"Nucleo Sfiammati\" e \"Skin\". Dal 2011 molti questi gruppi di sciolsero e gli ultras si riconoscevano dietro lo striscione \"Ultras Termoli 1987\", scioltosi a suo volta in quell'anno. Altri gruppi presero il loro posto: \"Termoli 1920\", \"Vecchia Guardia\", \"UVM Termoli Ultra\", \"La Gradinata\", \"EAM\". Quasi tutti questi gruppi, complici la difficile situazione del Termoli, dal 2015 si sono sciolti. Alcuni ultras stanno tornando a partire dal campionato di Eccellenza del 2021-2022 con gli striscioni \"We are TM\" e \"1320\".\nGemellaggi e rivalit\u00e0.\nI tifosi del Termoli sono gemellati con la curva del \ne con quella dell'Aquila.\nForti amicizie si hanno con i gruppi della , con quelli di Vultur Rionero, con , con la e con i corregionali del Venafro.\nLa rivalit\u00e0 pi\u00f9 sentita \u00e8 quella con i tifosi del , anche se, quando il Campobasso era in Serie B e doveva fare gli spareggi salvezza contro la e contro il nel 1987, gli \"Ultras Termoli\" erano in curva con i sostenitori rossobl\u00f9 a Napoli. Con la discesa del Campobasso nei campionati in cui giocava il Termoli, \u00e8 nata la rivalit\u00e0 con sfott\u00f2 tra le due tifoserie (\"montanari\" i rossobl\u00f9, \"pisciaiuoli\" i giallorossi), e la partita viene comunemente chiamata \"derby del Molise\". Altro derby \u00e8 quello con i tifosi di , cos\u00ec come c'\u00e8 rivalit\u00e0 con quelli della in quello che \u00e8 un \"quasi derby\". Si registrano inoltre scontri con i tifosi della e con quelli della "}
{"id": "289536", "revid": "44627", "url": "https://it.wikipedia.org/wiki?curid=289536", "title": "The Kaiser Chiefs", "text": ""}
{"id": "289537", "revid": "1543377", "url": "https://it.wikipedia.org/wiki?curid=289537", "title": "Screen reader", "text": "Uno screen reader (letteralmente \"lettore dello schermo\") \u00e8 un'applicazione software che identifica ed interpreta il testo mostrato sullo schermo di un computer, presentandolo tramite sintesi vocale o attraverso un display braille. Sono utilizzati prevalentemente da persone con problemi (parziali o totali) di vista. Soggetti ipovedenti possono inoltre dar uso di \"ingranditori di schermo\" (\"screen magnifier\"). Di seguito viene riportato un confronto tra alcuni screen reader."}
{"id": "289539", "revid": "124209013", "url": "https://it.wikipedia.org/wiki?curid=289539", "title": "Anticiclone", "text": "In meteorologia gli Anticicloni sono zone atmosferiche di alta pressione sulla superficie terrestre a forma circolare o ellittica, che causano modeste variazioni dei parametri meteorologici contrapposte invece alle zone cicloniche o zone di bassa pressione: al loro interno i venti sono deboli, spesso a regime di brezza, e soffiano in senso orario nell'emisfero boreale e antiorario in quello australe.\nL'aria, essendo pesante, si comprime, si riscalda e diventa pi\u00f9 secca (fenomeno detto subsidenza atmosferica), dissolvendo spesso le nubi. In presenza di un anticiclone, per\u00f2, durante l'inverno possono formarsi nebbie o foschie a causa delle inversioni termiche nei pressi del suolo, mentre durante l'estate il forte riscaldamento del suolo pu\u00f2 causare la formazione improvvisa di cumulonembi con i conseguenti temporali locali anche di forte intensit\u00e0.\nDescrizione.\nAnticicloni dinamici.\nGli anticicloni dinamici sono legati alla circolazione generale dell'atmosfera ed interessano i tropici in tutte le stagioni. Sono caldi, occupano l'intera troposfera e, specialmente d'inverno, possono stazionare per settimane sulla stessa zona (anticicloni di blocco), impedendo l'ingresso delle perturbazioni, che vengono deviate lungo i bordi settentrionali o meridionali del sistema anticiclonico.\nUn tipico esempio dell'emisfero boreale \u00e8 dato dall'anticiclone delle Azzorre, che riveste grande importanza nell'evoluzione meteorologica europea. Mentre d'estate esso pu\u00f2 arrivare ad occupare l'intero bacino del Mediterraneo, apportando condizioni prolungate di bel tempo, d'inverno si ritira in genere nei suoi luoghi di origine consentendo, perci\u00f2, alle perturbazioni atlantiche di giungere sino al Mar Mediterraneo. Nelle stagioni intermedie, invece, l'anticiclone delle Azzorre si sposta continuamente, determinando tempo molto variabile.\nUn altro importante anticiclone che condiziona la scena meteorologica mediterranea \u00e8 l'anticiclone subtropicale africano che staziona in modo permanente nell'Africa sahariana ma pu\u00f2 risalire verso nord nei mesi estivi, portando temperature elevatissime nelle zone pianeggianti interne dei paesi dell'Europa meridionale, a seguito della formazione della lacuna barica iberico-marocchina nell'Oceano Atlantico tra le Canarie, il Marocco e la Penisola iberica.\nUn'altra importante area di alta pressione dinamica che influenza il clima italiano ed europeo \u00e8 l'anticiclone scandinavo, che si forma soprattutto nei mesi invernali nell'Europa settentrionale, originato dall'estrema espansione nord-orientale dell'anticiclone delle Azzorre (sospinto verso il Circolo Polare Artico) a seguito della formazione di una lacuna barica nel Mare del Nord: questa area di alta pressione determina discese di aria fredda verso l'Europa centro-orientale e meridionale.\nL'anticiclone balcanico viene a formarsi sulla penisola balcanica, soprattutto nelle stagioni intermedie, come espansione nord-orientale dell'anticiclone subtropicale africano, da cui pu\u00f2 anche isolarsi e rendersi autonomo, andando cos\u00ec a formare una struttura di alta pressione di blocco.\nAnticicloni termici.\nGli anticicloni termici occupano le aree pi\u00f9 fredde della Terra, come i Poli e d'inverno la Siberia, e a causa della loro grande estensione si muovono molto lentamente. Ad altitudine di 4000-5000 metri circa, per\u00f2, essi sono sostituiti da cicloni o depressioni, poich\u00e9 la pressione atmosferica diminuisce pi\u00f9 rapidamente nell'aria fredda che nell'aria calda per effetto della compensazione barica.\nNei mesi invernali, il clima dell'Europa, soprattutto quella settentrionale e centro-orientale, \u00e8 fortemente condizionato dall'espansione sud-occidentale dell'anticiclone russo-siberiano, mentre sulla Groenlandia \u00e8 frequente la formazione dell'anticiclone groenlandese.\nAnticicloni mobili.\nGli anticicloni mobili o \"di chiusura\" si vengono a formare fra due depressioni e sono prodotti dall'afflusso di masse d'aria fredda. Al contrario degli altri anticicloni, questi sono interessati da venti forti e sono molto piccoli, per cui si spostano rapidamente, provocando un miglioramento del tempo in uno preciso luogo soltanto temporaneo (1 o 2 giorni al massimo)."}
{"id": "289540", "revid": "114327986", "url": "https://it.wikipedia.org/wiki?curid=289540", "title": "Topolino e il cobra bianco", "text": "Topolino e il cobra bianco \u00e8 una storia a fumetti della Walt Disney Company, scritta da Guido Martina e disegnata da Angelo Bioletto, nota per essere l'ultima storia italiana a comparire sul \"Topolino\" giornale e la prima ad aprire il primo numero del \"Topolino\" libretto.\nInizia la sua pubblicazione sul n. 713 del \"giornale\" (16 ottobre 1948), per poi concludere momentaneamente le uscire con il 738 (9 aprile) e concludersi con l'ultima puntata sul primo numero del \"libretto\" il 10 aprile dello stesso anno.\nTrama.\nTopolino ha invitato tutti i suoi amici ad una festa per il compleanno di Minni. Intanto \"Molosso\", detto il \"Cobra bianco\", e Pietro Gambadilegno, dall'alto del \"castello delle maledizioni\" terrorizzano la citt\u00e0 mettendo in azione una macchina infernale che ha il potere di abolire la forza di gravit\u00e0 sollevando in aria persone e cose. L'accademia delle scienze incarica Topolino di neutralizzare la fonte delle terribili emanazioni di raggi misteriosi.\nTopolino e Pippo partono in aeroplano alla ricerca della stazione trasmittente. Quando giungono in vista di uno scosceso picco di montagna l'apparecchio viene preso in caccia da \"Ganimede\", un mostruoso serpente magnetico che lo risucchia nel \"castello delle maledizioni\". Giunti nel castello di Molosso i due eroi incappano in una serie di trabocchetti e alla fine, mentre Pippo viene imprigionato da Gambadilegno, Topolino cade sul fondo del lago dove trova la porta di un ascensore che lo trasporta in laboratorio. Ritrovatisi nuovamente Pippo e Topolino vengono catapultati nel lago.\nTopolino trova sul fondale l'aereo ma non sa come farlo tornare in superficie. Ad un tratto una piovra si innamora di Pippo e gli sta sempre appiccicata e a Topolino viene un'idea. Dice a Pippo di salire sulle ali in modo che la piovra lo segua e, una volta che la piovra si \u00e8 appiccicata all'aereo con le ventose, le d\u00e0 da mangiare delle pillole di elio. L'idea funziona: la piovra per effetto dell'elio si gonfia e si innalza trascinando con s\u00e9 l'aeroplano a cui \u00e8 appiccicata con le ventose. Mentre la piovra si perde nell'immensit\u00e0 Topolino e Pippo atterrano in un prato poco distante dal laboratorio.\nMentre Molosso e Pietro festeggiano la vittoria convinti di aver messo fuori combattimento Topolino, quest'ultimo va in esplorazione. Pietro e Molosso fanno rientrare il cannone sottoterra ma Topolino riesce a far entrare, dopo un combattimento, i due cattivi nel cannone e li spara. Nel frattempo Pippo, rimasto nell'aereo, involontariamente avvia il motore e l'aereo parte. Il problema \u00e8 che Pippo non sa guidarlo. Pietro e Molosso ancora in aria si aggrappano all'aereo di Pippo. Topolino intanto mette una bomba a\norologeria nel castello in modo da farlo esplodere alle sei.\nUscito dal castello Topolino vede l'aereo in aria senza controllo con Pippo dentro e Gambadilegno e Molosso attaccati alle ali. Pippo gli lancia un arpione grazie al quale Topolino, dopo una lunga arrampicata, riesce a salire sull'aereo e a riprendere i comandi. Alla fine della storia Topolino e Pippo consegnano i due delinquenti alla polizia, il castello esplode e quelli che stavano sospesi in aria, riacquistata la forza di gravit\u00e0, ritornano sulla terra."}
{"id": "289562", "revid": "396482", "url": "https://it.wikipedia.org/wiki?curid=289562", "title": "Maurice Leblanc", "text": " \u00c8 conosciuto principalmente quale creatore del ladro gentiluomo Arsenio Lupin, spesso definito la controparte francese del personaggio Sherlock Holmes di Arthur Conan Doyle, dal momento che nelle sue opere racconta che Lupin sfida \"Herlock Sholmes\".\nBiografia.\nNacque a Rouen, in Normandia, nel 1864. Dopo un breve soggiorno in Scozia tra il 1870 ed 1871, termin\u00f2 gli studi preuniversitari nella natia Rouen, dopo di che abbandon\u00f2 gli studi in legge e si spost\u00f2 a Parigi, dove inizi\u00f2 a scrivere racconti gialli. Le sue novelle, che furono largamente influenzate da scrittori quali Gustave Flaubert e Guy de Maupassant, vennero apprezzate dalla critica, ma inizialmente non ebbero grande successo commerciale.\nEra generalmente considerato poco pi\u00f9 di uno scrittore di brevi storie per gli svariati periodici francesi di quell'epoca e, proprio in uno di questi, apparve per la prima volta Arsenio Lupin, nel 1905. Probabilmente influenzato dal grande successo di Sherlock Holmes, e in reazione ad esso, l'intrigante \"ladro gentiluomo\" port\u00f2 inaspettatamente l'autore al successo. Nel 1907 incominci\u00f2 a scrivere vere e proprie novelle incentrate su Lupin, ottenendone buoni profitti, assieme alle buone critiche, tanto da essere spinto a dedicare la sua intera carriera esclusivamente a questo personaggio. A differenza di Conan Doyle, che a volte tent\u00f2 opere di maggiori ambizioni letterarie, non sembr\u00f2 mai stancarsi del suo personaggio e continu\u00f2 a scriverne fino agli anni trenta.\nNel 1921 venne premiato con la Legion d'Onore per la sua opera. Mor\u00ec a Perpignan nel 1941 e nell'ottobre del 1947 la salma fu traslata nel cimitero di Montparnasse a Parigi.\nOpere.\nBibliografia parziale"}
{"id": "289569", "revid": "1543377", "url": "https://it.wikipedia.org/wiki?curid=289569", "title": "Farrata", "text": "La farrata (\"farr\u00e9te\" nel dialetto locale) \u00e8 una pietanza tradizionale della citt\u00e0 di Manfredonia, cittadina del Gargano in provincia di Foggia. \u00c8 cos\u00ec chiamata perch\u00e9 composta prevalentemente di grano o di farro. Altri ingredienti sono la ricotta di pecora, la maggiorana, la menta, sale, pepe e cannella. Tutto ci\u00f2 costituisce il ripieno di questo rustico dalla forma tondeggiante.\nPreparazione.\nPer la preparazione del piatto, il farro viene solitamente fatto macerare nel grano che, dopo esser stato asciugato (almeno per un giorno), viene separato dalla crusca. Si preparano delle sfoglie di pasta di grano duro dalla forma tondeggiante e si introduce fra di esse il ripieno. Una volta chiusi i due bordi della sfoglia, si spennella sulla parte superiore dell'involucro un po' di tuorlo d'uova sbattuto. Viene consigliata la cottura nel forno a legna.\nStoria.\nL'origine del piatto viene tradizionalmente fatta risalire al periodo romano: presso le famiglie nobili, infatti, i riti matrimoniali venivano celebrati spezzando e offrendo agli sposi una focaccia di farro. La cerimonia era detta \"confarreatio\" e consacrava l'unione. Oggi la farrata viene consumata a Manfredonia soprattutto nel periodo di carnevale, ma \u00e8 reperibile con facilit\u00e0 nell'area durante tutto l'anno.\nTradizioni.\nNell'area sipontina la farrata \u00e8 il tradizionale piatto rustico del Carnevale Dauno di Manfredonia."}
{"id": "289572", "revid": "2175", "url": "https://it.wikipedia.org/wiki?curid=289572", "title": "Cassa per il Mezzogiorno", "text": ""}
{"id": "289576", "revid": "767487", "url": "https://it.wikipedia.org/wiki?curid=289576", "title": "Navajo Joe", "text": "Navajo Joe \u00e8 un film western del 1966 diretto da Sergio Corbucci.\nTrama.\nDopo aver compiuto un massacro in un villaggio Navajo, una sanguinaria banda di cacciatori di scalpi capeggiata da Mervyn Vee Duncan viene attaccata da un indiano di nome Joe: quest'ultimo ne uccide due componenti per poi dileguarsi.\nIn seguito il gruppo di razziatori giunge in un villaggio compiendo un'altra carneficina dopodich\u00e9 si accorda con un misterioso personaggio per assaltare un treno carico di mezzo milione di dollari destinati alla banca di Esperanza. Al loro colloquio assiste una compagnia di vaudeville costituita da un suonatore di banjo (Chuck) e tre ballerine; i quattro corrono ad avvertire le autorit\u00e0 inseguiti da alcuni membri della gang che feriscono una delle donne, Geraldine, proprio l'unica ad aver visto in faccia il nuovo socio di Duncan. Gli artisti riescono a salvarsi per l'intervento di Joe al quale rivelano il motivo della loro fuga chiedendogli di bloccare il progetto criminoso in atto. Il nativo americano giunge troppo tardi per impedire la rapina e lo sterminio sia dei soldati di scorta quanto dei passeggeri.\nDopo aver eliminato ad uno ad uno i banditi di guardia con il favore della notte, si impadronisce del treno per poi dirigerlo alla volta di Esperanza. Qui lo precedono i quattro artisti in cerca di un dottore per Geraldine e mentre la ragazza viene curata Chuck informa la cittadinanza dell'imminente pericolo venendo rassicurato dal religioso Padre Rattigan che confida ingenuamente nell'efficienza della scorta militare, ignorando la tragedia ormai compiuta. La ballerina moribonda, in un attimo di lucidit\u00e0, riconosce proprio nel medico che la sta operando: il dottor Lynne, genero del direttore della banca locale. \u00c8 lui il misterioso complice dei rapinatori, ed egli la uccide con un bisturi fingendo cos\u00ec che non sia riuscita a superare l'intervento a causa delle sue disperate condizioni di vita. Nel frattempo, arriva Joe con il treno; costui comunica agli abitanti della citt\u00e0 quanto accaduto e si offre di eliminare Duncan e la sua banda, in cambio di un dollaro per ogni bandito ucciso, pi\u00f9 le taglie su Duncan e suo fratello Jeffrey. Pretende, inoltre, la stella di sceriffo, rivendicando il fatto di essere lui un vero \nnativo americano e, quindi, di poter tutelare lui la legge, almeno, fino a quando Duncan e i suoi non saranno eliminati. Duncan, consigliato dal medico, decide di entrare in paese, facendo finta di aver catturato il medico stesso per costringerlo ad aprire la cassaforte, essendo l'unico a conoscere la combinazione. Arrivati alla banca, scoprono che la cassaforte \u00e8 vuota; a quel punto, Joe, fa scattare un'imboscata contro Duncan, che nel frattempo, ha ucciso il medico e sua moglie. Quest'ultimo, per costringere l'indiano ad arrendersi, prende in ostaggio Estella, un'indiana, abitante di Esperanza, invaghitasi di Joe. Duncan fa torturare l'indiano per farsi rivelare dove ha nascosto il denaro; con l'aiuto di Estella e di Chuck, Joe riesce a liberarsi. Duncan, ora, \u00e8 costretto a minacciare gli abitanti di Esperanza di ucciderli tutti se non riveleranno dove si nasconde Joe con i soldi. Contemporaneamente, quest'ultimo organizza un tranello per attirare tutta la banda ed eliminarli uno ad uno; si arriva finalmente allo scontro diretto con Duncan, in cui egli perde la vita ma anche Joe stesso resta gravemente ferito. Il denaro della cassaforte viene restituito alla citt\u00e0, ma il destino di Joe non verr\u00e0 rivelato.\nProduzione.\nBurt Reynolds ha definito il film \"la peggior esperienza della mia vita\", giudicandolo cos\u00ec tremendo da dover essere proiettato unicamente nelle carceri e negli aerei, dove le persone non possono fuggire.\nSi tratta del quinto western girato dal regista romano dopo \"Massacro al Grande Canyon\" (1964, coregia di Albert Band), \"Minnesota Clay\" (1965), \"Django\" (girato nel 1965 ma uscito nel 1966) e \"Johnny Oro\" (realizzato prima del precedente ma distribuito dopo, esattamente dal 26 agosto 1966).\nIl film fu proiettato per la prima volta in pubblico il 25 novembre 1966 (v.c. n. 48139 dell'11 novembre 1966). In origine il titolo di lavorazione era \"Un dollaro a testa\".\nCritica.\nMarco Giusti lo definisce un capolavoro e l'unico western dalla parte dei Nativi Americani realizzato da Corbucci.\nColonna Sonora.\nLe tracce della colonna sonora \"Una forma del destino\" e \"La fine di Barbara e il ritorno di Joe\", composte da Ennio Morricone (con lo pseudonimo di Leo Nichols) sono state utilizzate nel 2004 in \"\": la prima si sente nei titoli di testa e nel combattimento tra la Sposa ed Elle Driver; la seconda, una volta eseguita la \"tecnica dell'esplosione del cuore con cinque tocchi delle dita\" su Bill, nel drammatico finale."}
{"id": "289578", "revid": "2202871", "url": "https://it.wikipedia.org/wiki?curid=289578", "title": "Lazzaro Spallanzani", "text": "Considerato il \"padre scientifico\" della fecondazione artificiale, \u00e8 ricordato soprattutto per aver confutato la teoria della generazione spontanea con un esperimento che verr\u00e0 successivamente ripreso e perfezionato da Louis Pasteur.\nBiografia.\nNacque da Gian Nicola e da Lucia Zigliani; a quindici anni entr\u00f2 nel collegio dei gesuiti di Reggio Emilia, dove segu\u00ec i corsi di filosofia e di retorica. All'Universit\u00e0 di Bologna comp\u00ec gli studi di diritto, ma abbandon\u00f2 poco dopo tale facolt\u00e0 per dedicarsi alla filosofia naturale laureandosi in Biologia nella medesima Universit\u00e0, avendo come insegnanti la biologa e fisica Laura Bassi, di cui era cugino, e il matematico Felice Luigi Balassi; successivamente continu\u00f2 a studiare Biologia, specializzandosi in Zoologia e Botanica in vari atenei Francesi. Esord\u00ec come scienziato con le \"Lettere due sopra un viaggio nell'Appennino Reggiano e al lago di Ventasso\", riguardanti il problema dell'origine delle sorgenti.\nNel 1757 insegn\u00f2 greco nel Seminario e fisica e matematica all'Universit\u00e0 di Reggio Emilia. Nel 1762 prese gli ordini sacerdotali e nel 1763 si trasfer\u00ec a Modena, dove insegn\u00f2 filosofia e retorica all'Universit\u00e0 e matematica e greco presso il Collegio San Carlo di Modena.\nNel novembre del 1769 fu chiamato all'Universit\u00e0 di Pavia, per insegnarvi Storia naturale (carica che tenne fino alla morte) e assunse la direzione del Museo dell'Universit\u00e0, di cui fu rettore nell'anno 1777 - 1778.\nSin dal 1771 era riuscito a creare un Museo di Storia Naturale, che nel corso degli anni acquist\u00f2 una grande fama, anche internazionale, e fu visitato perfino dall'imperatore Giuseppe II d'Austria.\nNel 1784 a La Spezia studi\u00f2 il fenomeno di una vasta polla d'acqua dolce che emerge in pieno mare davanti alla localit\u00e0 di Cadimare.\nEffettu\u00f2 numerosi viaggi, fra quelli celebri a Costantinopoli (1785-86) e nelle Due Sicilie (1788), durante i quali realizz\u00f2 anche importanti osservazioni in ambito geologico. Nel 1785, mentre era in un viaggio a Costantinopoli e nei Balcani, fu accusato dal custode del Museo di Pavia (sobillato da alcuni colleghi) di aver rubato reperti del Museo: la vicenda si concluse dopo un anno con la dimostrazione della completa innocenza di Spallanzani e la condanna dei calunniatori.\nMor\u00ec nella notte tra l'11 ed il 12 febbraio 1799 nella sua abitazione situata all'interno del Palazzo Ghislieri Aizaghi Malaspina di Pavia e venne sepolto nel Cimitero monumentale. \nAttivit\u00e0 scientifica.\nLa sua opera resta legata ad esperienze e scoperte di eccezionale importanza, che portarono a negare in primo luogo la generazione spontanea negli infusori. Scopr\u00ec inoltre il succo gastrico, comp\u00ec studi notevoli sulla fecondazione e ammise per via sperimentale l'esistenza degli scambi gassosi respiratori nel sangue. \nLa generazione spontanea.\nNel 1761 inizi\u00f2 a interessarsi della generazione spontanea, il principale problema allora discusso dai naturalisti, e, dopo quattro anni di ricerca, nel \"Saggio di osservazioni Microscopiche sul Sistema della Generazione de' Signori di Needham e Buffon\" (1765), riusc\u00ec a determinarne l'infondatezza.\nEgli prepar\u00f2 degli infusi e li sterilizz\u00f2 facendoli bollire per pi\u00f9 di un'ora. Alcuni di questi infusi erano contenuti in recipienti di vetro sigillati alla fiamma. Spallanzani not\u00f2 che in questi contenitori non si verificava crescita batterica (l'infuso non si intorbidiva n\u00e9 era possibile osservare microrganismi al microscopio). Questo lavoro lo fece conoscere in tutta Europa.\nGli studi fisiologici.\nNel 1768 si interess\u00f2 del cuore e su questo argomento pubblic\u00f2 \"Dell'azione del cuore nei vasi sanguigni\".\nTra il 1777 e il 1780 approfond\u00ec il problema della riproduzione e fin dal 1777 ottenne la prima fecondazione artificiale, usando uova di rana e rospo. Raccolse i risultati dei propri esperimenti in \"Dissertazioni di fisica animale e vegetale\". Si dedic\u00f2, inoltre, a ricerche inerenti alla digestione e alla respirazione.\nLe sue ricerche di fisiologia gastroenterologica furono fondamentali nel dimostrare come il processo digestivo non consista solo nella semplice triturazione meccanica del cibo, ma anche in un processo di azione chimica a livello gastrico, necessario per permettere l'assorbimento dei nutrienti.\nLa collezione.\nInsieme al museo di storia naturale dell'Universit\u00e0 di Pavia, Lazzaro Spallanzani costitu\u00ec una collezione privata nella sua casa natia di Scandiano, che oggi \u00e8 esposta nei Musei Civici di Reggio Emilia e comprende reperti zoologici, paleontologici, litologici, botanici, oggetti di arredo. \u00c8 stato mantenuto l'allestimento del 1883 che, in 21 armadi, espone gli oggetti secondo la sistematica linneana.\nLa collezione dei manoscritti e il carteggio di Spallanzani sono conservati nella Biblioteca Panizzi di Reggio Emilia. Il loro studio \u00e8 stato intrapreso a partire dai primi anni settanta da studiosi come Carlo Castellani e si \u00e8 concluso con la pubblicazione dell'Edizione nazionale.\nOnori.\nL'asteroide 10350 Spallanzani e un cratere di 72,5\u00a0km di diametro sul pianeta Marte sono stati chiamati cos\u00ec in suo onore.\nIn molte citt\u00e0 italiane gli sono state dedicate scuole, vie, piazze e istituti scolastici. \nA lui \u00e8 stata dedicata la specie di Anellide che ricorda un fiore, Spirographis spallanzanii.\nA lui \u00e8 stata dedicata, dall'amico entomologo Pietro Rossi, la specie di mantide Ameles spallanzania.\nSpalanzani \u00e8 un personaggio del racconto \"L'uomo della sabbia\" (\"Der Sandmann\"), di Ernst Theodor Amadeus Hoffmann.\nL\u2019Ospedale \u201cLazzaro Spallanzani\u201d di Roma fu inaugurato nel 1936 come presidio destinato alla prevenzione, diagnosi e cura delle malattie infettive, con una dotazione di 296 posti letto in 15 differenti padiglioni e in un\u2019area di 134.000 metri quadrati.\nNella cultura di massa.\nL'abate \u00e8 il protagonista del racconto per giovani e ragazzi \"La Danza delle Rane\", scritto da Guido Quarzo ed Anna Vivarelli (ISBN 9788893930062) e del romanzo \"L'intrigo Spallanzani\" di Paolo Mazzarello (ISBN 9788833915739)."}
{"id": "289579", "revid": "446353", "url": "https://it.wikipedia.org/wiki?curid=289579", "title": "Conduzione", "text": ""}
{"id": "289584", "revid": "125837480", "url": "https://it.wikipedia.org/wiki?curid=289584", "title": "Educandato Uccellis", "text": "L'educandato statale \"Collegio Uccellis\" sorge nel centro storico della citt\u00e0 di Udine, in Friuli-Venezia Giulia.\nLa fondazione del monastero udinese di Santa Chiara e quella della commissaria Uccellis sono dovute al mecenatismo di due personaggi appartenenti alla grande e articolata famiglia degli Uccellis: prima ad Enrico, detto Uccellutto, quindi a distanza a Lodovico.\nIl monastero dalle origini alla fine del Medioevo.\nLa prima fondamentale tappa relativa alla coagulazione di nuclei di clarisse nel territorio patriarcale friulano si collega alla storia delle penetrazioni e del prestigio conseguito dai francescani nella regione durante il secolo XIII.\nIn questa epoca i movimenti religiosi femminili si inseriscono negli ordini mendicanti, che agiscono e convincono con l'esempio e con la parola sulla validit\u00e0 delle loro scelte spirituali e politiche, dato anche l'orientamento decisamente di parte guelfa del monachesimo dei mendicanti, che va sostituendo quello benedettino.\nIn una societ\u00e0 feudale androcratica, quale si presenta quella del Friuli del XIII secolo, \u00e8 facile immaginare come la fondazione di un monastero femminile necessiti del sostegno economico e politico di un personaggio maschile benestante e opportunamente pervaso nell'ambiente dove egli opera. Per questo motivo non stupisce il fatto che, quanto gi\u00e0 accaduto a Gemona ad opera di Giacomo Basadonna, altrettanto avvenga a Udine per merito di Enrico Uccellutto, che almeno dal 1278 \u00e8 in contatto con i francescani anche per questioni economiche. Ma \u00e8 soprattutto il fatto che nel 1294 alcuni frati dell'ordine sono testimoni alla donazione a Uccellutto da parte del patriarca Raimondo della Torre, la quale permette l'ampliamento di una cella gi\u00e0 esistente in citt\u00e0.\nUno schizzo della seconda met\u00e0 del Seicento colloca l'appezzamento donato dal patriarca Raimondo lungo la roggia di via Gemona. La cella originaria si sarebbe quindi ingrandita sulla base di un fondo ivi situato.\nAlmeno due motivi possono aver incoraggiato i fondatori nella scelta del luogo: la dislocazione dello stesso in posizione periferica, ma non esterna rispetto alle mura, protetta e chiaramente delineata in parte a occidente dal corso d'acqua e dal fossato delle mura a levante.\nSe la fondazione del monastero \u00e8 stata possibile al tempo del patriarca Raimondo della Torre, gi\u00e0 con il successore Ottobono si oppongono difficolt\u00e0 e si tenta di revocare la concessione del predecessore. Fu necessario l'appoggio del legato apostolico cardinale Orsini per confermare la donazione torriana. Va tuttavia sottolineato che il 1\u00ba febbraio 1307 proprio Ottobono consacr\u00f2 solennemente la chiesa appena eretta.\nL'educandato nel XXI secolo.\nNell'antico edificio oggi trovano sede le scuole statali elementari e medie e il liceo, articolato su tre diversi indirizzi: il liceo delle scienze umane ed il liceo classico europeo. Dall'anno scolastico 2010/2011, con l'avvio della riforma dei corsi liceali, \u00e8 stato avviato anche il liceo coreutico. Dall'a.s. 2018/2019 \u00e8 stata introdotta la novit\u00e0 del Liceo Scientifico Internazionale, la cui offerta formativa prevede lo studio della lingua cinese."}
{"id": "289586", "revid": "1318658", "url": "https://it.wikipedia.org/wiki?curid=289586", "title": "Cameralismo", "text": "Per Cameralismo (\"Kameralismus\" in tedesco) si intende l'insieme di dottrine riguardanti la pubblica amministrazione e l'economia politica, nel complesso dette Scienze camerali, che si svilupparono in area germanica tra XVII e XVIII secolo.\nDefinizione.\nIl termine deriva da \"Kammer\", l'organo preposto all'amministrazione del demanio statale e delle finanze pubbliche negli stati tedeschi.\nPer certi aspetti il fenomeno del cameralismo fu molto simile alle contemporanee teorie mercantiliste, tuttavia se ne differenzia per alcuni versi dato il contesto particolare del Sacro Romano Impero. Infatti rispetto all'Europa occidentale in quest'area la circolazione dei capitali era pi\u00f9 limitata e il sovrano aveva una gestione pi\u00f9 diretta delle attivit\u00e0 economiche, possedendo vasti terreni e propriet\u00e0 demaniali. \nCome i mercantilisti, anche i cameralisti credevano che la ricchezza di una nazione dipendesse dall'abbondanza di metalli preziosi; Tuttavia fu maggiormente posto l'accento su una concezione dirigista dello stato e fu meno forte l'attenzione sull'attivo della bilancia commerciale: tagliati fuori dai traffici atlantici, si prefer\u00ec investire sulle propriet\u00e0 pubbliche della corona piuttosto che sul commercio. Di conseguenza i principali temi affrontati dai cameralisti erano la creazione della ricchezza nazionale, le attivit\u00e0 economiche, il benessere generale, i problemi demografici, lo sviluppo dell'amministrazione statale, la formazione di ufficiali pubblici e funzionari burocratici.\nL'eterogeneit\u00e0 degli argomenti affrontati fu una caratteristica distintiva dei teorici cameralisti rispetto ai loro omologhi europei. Le discipline oggetto di studio infatti erano le pi\u00f9 varie: scienza politica, diritto amministrativo, economia, fiscalit\u00e0 e scienza delle finanze venivano \naffiancati a materie pratiche e concrete come l'industria mineraria, lo sfruttamento forestale fino alle tecniche agricole e manifatturiere, riunite infine sotto il nome di \"scienze camerali\". Complessivamente questi studi contribuirono, soprattutto nel corso del Settecento, a formare una teoria organica della \"Scienza dello Stato\", orientata verso la dottrina dello Stato di polizia. \nL'ordine dello Stato, interno soprattutto, era divenuto fondamentale per gli stati tedeschi, che videro in questo periodo la crescita dell'amministrazione burocratica e degli eserciti permanenti. Questo concetto venne espresso col termine di \"polizia\" (\"Polizei\"). Assieme al diritto naturale dunque le scienze camerali, che dovevano occuparsi in particolar modo dello sviluppo economico e delle questioni fiscali, dovevano essere gli strumenti teorici per sorreggere lo Stato.\nIl pragmatismo degli studi cameralisti si distinse dai movimenti culturali filosofico-sociali che predominavano nel resto d'Europa, ricevendo accuse in tal senso, mentre in Francia e Gran Bretagna si sviluppava pi\u00f9 compiutamente la teorizzazione economica e politica. Tuttavia fu determinante per l'affermazione di quello che verr\u00e0 definito come dispotismo illuminato, dove l'assolutismo principesco riusc\u00ec a rafforzarsi davanti alle istanze cetuali che avevano caratterizzato i rapporti politici fino ad allora, e al contempo costruendo i nuovi dispositivi burocratici dello stato moderno. \nStoria.\nIl cameralismo si svilupp\u00f2 nel periodo successivo alla Guerra dei trent'anni, in un momento storico dove lo sviluppo degli stati tedeschi e lo stesso Impero dovettero ridefinirsi sul piano statale-istituzionale. I singoli sovrani infatti cercarono di rafforzare il proprio esercizio del potere sul territorio.\nPrimi esponenti teorici furono Johann Joachim Becher, Wilhelm von Schr\u00f6der e Philip Wilhelm von Hornick, questi ultimi attivi in Austria e concentrati per lo pi\u00f9 sull'amministrazione statale. Tuttavia sin dai primi del Settecento le idee cameraliste trovarono diffusione in Prussia, dove la forte azione amministrativa di Federico Guglielmo tendeva ad irrobustire lo Stato prussiano. Non a caso nel 1727 vennero istituite due cattedre di Scienze camerali (\"\u00d6konomische, Polizei und Kameralwissenschaft\") ad Halle e a Francoforte sull'Oder, e da questo momento il cameralismo entr\u00f2 nell'ambito accademico.\nCon Georg Heinrich Zincke a met\u00e0 del XVIII secolo il quadro teorico cameralista viene completato. Zincke inizialmente distingue tra la \"polizia economica\" e la scienza camerale propriamente detta, salvo poi riunirle in una teoria dell'amministrazione comprensiva degli aspetti economico-sociali dello Stato di polizia, articolandosi attorno al patrimonio del sovrano. \nOrmai infatti l'accento viene posto sulla Scienza dello Stato, esplicitate da Johann Heinrich Gottlob von Justi che si interessa delle \"Scienze di governo\", all'interno delle quali primeggia l\"'economia di Stato\". Il cameralismo assume definitivamente la caratteristica di \"scienza\". Joseph von Sonnenfels, il pi\u00f9 grande luminare del cameralismo austriaco, teorizzer\u00e0 tre distinte discipline all'interno delle scienze dello Stato: la scienza delle finanze, la produzione economica e la sicurezza interna dello Stato."}
{"id": "289590", "revid": "767487", "url": "https://it.wikipedia.org/wiki?curid=289590", "title": "Estasi d'amore", "text": "Estasi d'amore (\"Another Time, Another Place\") \u00e8 un film del 1958 diretto dal regista Lewis Allen.\nTrama.\nUna donna, una giornalista, rimane sconvolta dopo la morte del suo amato, un uomo sposato e collega in ufficio, e decide di ricoverarsi. In seguito viagger\u00e0 in Inghilterra dove conoscer\u00e0 casualmente la famiglia del defunto. Non riuscendo a nascondere il passato racconter\u00e0 il tutto alla donna, di cui era diventata amica nel frattempo e solo allora ripartir\u00e0 con un nuovo amore.\nProduzione.\nLe societ\u00e0 di produzione furono la Kaydor e la Lanturn, le scene furono girate negli Studios della MGM British e in parte a Polperro, sempre Inghilterra.\nDistribuzione.\nData di uscita.\nIl film venne distribuito in varie nazioni, fra cui:"}
{"id": "289592", "revid": "438678", "url": "https://it.wikipedia.org/wiki?curid=289592", "title": "M'\u00e8 caduta una ragazza nel piatto", "text": "M'\u00e8 caduta una ragazza nel piatto (\"There's a Girl in My Soup\") \u00e8 un film del 1970 diretto da Roy Boulting.\nFilm commedia britannico sceneggiato da Terence Frisby, autore della pi\u00e8ce omonima, con Peter Kortner.\nTrama.\nRobert Danvers \u00e8 un famoso conduttore televisivo scapolo, abituato a cambiare spesso le fidanzate. Trova in Marion, una ragazza statunitense di 19 anni, la compagna \"ideale\": ha appena rotto con il suo ragazzo, Jimmy, ed \u00e8 decisa a non farsi intrappolare da una storia romantica. Robert, attratto da lei, decide di invitarla a fare un viaggio in Francia, durante il quale Marion piano piano lo fa capitolare e si innamora.\nAl loro ritorno a Londra la stampa pensa che la loro sia stata una fuga romantica per sposarsi ma Marion decide di tornare dal suo Jimmy."}
{"id": "289595", "revid": "1305772", "url": "https://it.wikipedia.org/wiki?curid=289595", "title": "Pizzo Scalino", "text": "Il Pizzo Scalino (3.323\u00a0m s.l.m.) \u00e8 una vetta delle Alpi del Bernina nelle Alpi Retiche occidentali. \u00c8 posta nei pressi dello spartiacque di confine italo-svizzero. \u00c8 la pi\u00f9 alta del sottogruppo Scalino-Canciano, che si stacca dal massiccio verso la Valtellina. Domina la valle di Poschiavo, in Svizzera.\nDescrizione.\nSi presenta come una piramide dalle regolari creste dominante l'alta Valmalenco della quale rappresenta uno dei \"simboli\" pi\u00f9 celebri, con versanti composti per lo pi\u00f9 da sfasciumi ad eccezione del lato nord-orientale, il pi\u00f9 interessante dal punto di vista alpinistico, alla base del quale \u00e8 situato il vasto e dolce Piano di Campagneda, altopiano prativo tra i 2000\u00a0m e i 2300\u00a0m, ricco di tipiche baite e piccoli laghi alpini, culminante nell'omonimo passo. Il lato opposto, quello occidentale, ospita invece il vasto Ghiacciaio dello Scalino, le cui acque di fusione scendono verso la Val Poschiavina; su questo versante salgono e giungono alla sommit\u00e0 anche le vie \"normali\" di salita sia italiana che svizzera.\nAscensione.\nLa prima ascensione \"ufficiale\" alla vetta fu quella di Tuckett e Brown, accompagnati dalle guide Almer e Andermatten, il 22 giugno 1866, i quali vi ritrovarono un segnale topografico piazzato lass\u00f9 da topografi lombardi al servizio austriaco intorno al 1830; ma \u00e8 supponibile che la cima, di non difficile raggiungimento, fu salita anche prima di questa data, da valligiani o cacciatori locali. La prima ascensione italiana avvenne nel 1873, ad opera di Rossi, Fojanini e Orsatti. \u00c8 interessante notare che nessuna di queste ascensioni percorse, se non per la parte finale sulla cresta sud-est, quasi obbligata, quella che oggi \u00e8 considerata la pi\u00f9 agevole e diretta via di salita.\nLa vetta, molto frequentata sia d'estate che d'inverno, essendo apprezzata meta scialpinistica, offre un notevole panorama sulle cime della media e alta Valtellina e, soprattutto, su quelle del massiccio del Bernina, per le quali rappresenta un privilegiato punto di osservazione. Per la sua salita sono utili soprattutto i rifugi del versante malenco, come il rifugio Cristina, il rifugio C\u00e0 Runcasch e il rifugio Zoia. La pi\u00f9 facile via d'accesso alla montagna, anche se meno frequentata e pi\u00f9 lunga, \u00e8 per\u00f2 quella che risale dalla Val Fontana, sul versante sud, appoggiandosi alla capanna Cederna-Maffina. Tale ascensione non presenta alcuna difficolt\u00e0 alpinistica.\nManifestazioni Sportive.\nSui pendii del Pizzo Scalino la societ\u00e0 sportiva locale Sportiva Lanzada organizza ogni anno diverse manifestazioni sportive:"}
{"id": "289596", "revid": "767487", "url": "https://it.wikipedia.org/wiki?curid=289596", "title": "Le tigri della Birmania", "text": "Le tigri della Birmania (\"God Is My Co-Pilot\") \u00e8 un film del 1945 diretto da Robert Florey.\nIl film si ispira all'omonima autobiografia scritta dal colonnello Robert Lee Scott Jr. pubblicata a New York nel 1943.\nProduzione.\nLe riprese del film, prodotto dalla Warner Bros., cominciarono ai primi di agosto e terminarono a fine ottobre 1944.\nDistribuzione.\nDistribuito dalla Warner Bros. Pictures, Inc., il film fu presentato in prima mondiale in Georgia, a Macon; a New York, usc\u00ec in prima il 23 marzo per poi essere distribuito nelle sale degli Stati Uniti il 7 aprile 1945."}
{"id": "289598", "revid": "733832", "url": "https://it.wikipedia.org/wiki?curid=289598", "title": "Pi (lettera)", "text": ""}
{"id": "289603", "revid": "767487", "url": "https://it.wikipedia.org/wiki?curid=289603", "title": "Il piccolo campo", "text": "Il piccolo campo (\"God's Little Acre\") \u00e8 un film del 1958 diretto da Anthony Mann.\nTrama.\nNell'America della crisi economica, la famiglia dell'agricoltore Ty Walden \u00e8 dilaniata dai drammi personali e dalla sete del guadagno. Il genero del vecchio, alla disperata ricerca di una miniera d'oro, morir\u00e0 ucciso nel piccolo campo, il cui prodotto era votato a Dio."}
{"id": "289607", "revid": "22475", "url": "https://it.wikipedia.org/wiki?curid=289607", "title": "Jean-Paul Salom\u00e9", "text": "Biografia.\nDopo aver studiato cinema alla Sorbonne Censier, \u00e8 assistente alla regia, in particolare per \"Les Uns et les Autres\" (\"Bolero\") di Claude Lelouch. In seguito realizza due cortometraggi, \"L'Heure d'aimer\" e \"La Petite Commission\" (che sar\u00e0 selezionato per diversi festival), per poi passare ai lungometraggi, dapprima per la televisione, successivamente per il cinema. Nel 1994 gira \"Les Braqueuses\", nel 1998 \"Restons group\u00e9s\"; nel 2001 realizza una nuova versione del mito di Belfagor (\"Belph\u00e9gor, le fant\u00f4me du Louvre\"). Si dedica poi ad un film su Arsenio Lupin (2004) prima di girare \"Les Femmes de l'ombre\" (2008). Seguiranno \"The Chameleon\" nel 2010, \"Io faccio il morto\" nel 2013 e \"La Daronne\" nel 2019 (uscita prevista nel 2020). "}
{"id": "289611", "revid": "1543377", "url": "https://it.wikipedia.org/wiki?curid=289611", "title": "Luigi Amedeo di Savoia-Aosta", "text": "Nel giro di poco pi\u00f9 di un decennio, tra il 1897 e il 1909, ha compiuto le spedizioni che lo hanno reso internazionalmente celebre: nel 1897 la prima ascensione del Monte Saint Elias, in Alaska; nel 1900 la spedizione al Polo Nord (a bordo della nave Stella Polare) che raggiunse la latitudine Nord pi\u00f9 avanzata dell'epoca; nel 1906 l'esplorazione del massiccio africano del Ruwenzori e l'ascesa delle sue cime maggiori; nel 1909 la spedizione nel Karakorum, con il fallito tentativo di ascesa del K2 e il nuovo record mondiale di altitudine.\nDurante la prima guerra mondiale \u00e8 stato al comando della flotta alleata. In seguito si \u00e8 dedicato fino alla sua morte a un innovativo progetto di sperimentazioni agricole e di cooperazione con popolazioni locali in Somalia.\nBiografia.\n1873-1891: infanzia e formazione.\nEssendo il primo figlio maschio nato dopo l'ascesa al trono del padre, viene investito del titolo di \"Infante\", ma la sua nascita avviene in un momento critico per il regno di Spagna, in una situazione di massima insicurezza, con il paese sul punto di esplodere. La solenne cerimonia del suo battesimo \u00e8 in effetti l'ultimo evento ufficiale a cui Amedeo I presenzia nel ruolo di re di Spagna: l'11 febbraio, quando il figlio neonato ha solo quattordici giorni di vita, pone fine al suo regno breve e tormentato con la propria abdicazione.\nLa famiglia rientra quindi a Torino e si stabilisce nel palazzo Cisterna. Luigi ha poco pi\u00f9 di tre anni e mezzo quando nel novembre 1876 muore, a soli trent'anni, la madre Maria Vittoria, di salute cagionevole. E ne ha appena sei e mezzo quando nell'agosto 1879 viene arruolato come mozzo nella Regia Marina, per ricevere un'educazione militare, come da tradizione per i principi della casa reale, destinati a ricoprire alti gradi nelle forze armate.\nLuigi trascorre gran parte delle sue vacanze in montagna, coltivando una passione condivisa da molti membri della famiglia reale, in particolare dalla principessa Margherita, dal 1878 regina d'Italia, che dedica una particolare cura ai tre nipoti rimasti senza madre. Durante l'estate Amedeo affida i figli allo scienziato e frate barnabita Francesco Denza, che li introduce alla pratica sportiva dell'alpinismo intesa come strumento didattico per l'apprendimento delle scienze naturali e l'arricchimento spirituale.\nNel dicembre 1884 diviene allievo di prima classe della Regia Accademia Navale di Livorno e si imbarca a bordo della fregata \"Vittorio Emanuele\", condividendo studi e addestramento con un altro figlio illustre, il coetaneo Manlio Garibaldi, figlio dell'eroe risorgimentale, dimostrandosi un buon allievo, con una media di voti sopra i 16/20.\nNel luglio 1889, a soli sedici anni, viene nominato guardiamarina nel Corpo dello Stato Maggiore generale della Regia Marina e si imbarca sul brigantino \"Amerigo Vespucci\", con cui compie la sua prima navigazione intorno al mondo, durante la quale conosce il tenente di vascello Umberto Cagni, fedele compagno di quasi tutte le sue future esplorazioni. Nel febbraio 1891, al suo rientro in patria dopo un viaggio durato quasi un anno e mezzo, \u00e8 diventato sottotenente di vascello e, in seguito alla morte del padre avvenuta nel gennaio 1890, \u00e8 stato nominato da re Umberto I duca degli Abruzzi.\n1892-1896: le salite sulle Alpi, il primo contatto con l'Africa e la seconda circumnavigazione del globo.\nDopo il viaggio del \"Vespucci\", Luigi compie brevi crociere sulla nave scuola \"Venezia\" e sulla torpediniera \"107 S\". Si ritrova ad avere a disposizione abbastanza tempo per poter compiere tra il 1892 e il 1894 numerose impegnative ascensioni sulle Alpi, nel gruppo del Gran Paradiso, del Monte Rosa (Punta Dufour, Punta Gnifetti), nel Massiccio del Monte Bianco (Dente del Gigante, Aiguille du Moine, Petit Dru), accompagnato da guide quali Emile Rey di Courmayeur e Jean Antoine Maquignaz di Valtournenche. La pi\u00f9 importante \u00e8, nell'agosto 1894, la salita del Cervino lungo la Cresta di Zmutt, insieme ad Albert Frederick Mummery, che aveva aperto la via nel 1879, a John Norman Collie e alla guida Joseph Pollinger, che gli vale la presidenza onoraria della sezione di Torino del CAI e l'ammissione nell'elitario Club Alpino Britannico. Il sodalizio alpinistico con Mummery non potr\u00e0 per\u00f2 avere seguito, perch\u00e9 il celebre scalatore britannico muore nell'agosto 1895 durante il primo tentativo di ascesa del Nanga Parbat.\nNel giugno 1893 Luigi \u00e8 assegnato come ufficiale in seconda alla cannoniera \"Volturno\" e nel giro di due mesi \u00e8 promosso al grado di tenente di vascello. In settembre la nave \u00e8 inviata in Somalia per sedare dei disordini e rimane a presidiare per un mese il porto di Mogadiscio, concedendo a Luigi la possibilit\u00e0 di avere un primo contatto con una terra di cui si innamora subito e a cui dedicher\u00e0 gli ultimi anni della sua vita fino a considerarla la sua vera casa e a scegliere di morirvi.\nIl 4 novembre 1894 salpa da Venezia sull'incrociatore \"Cristoforo Colombo\" per una missione diplomatica che dura ventisei mesi e che gli consente di compiere la sua seconda circumnavigazione del globo. Nel corso di questo viaggio, sbarcato a Victoria, nella British Columbia, viene a conoscenza dell'esistenza nella regione tra Alaska e Yukon di una cima inviolata di 5.489 metri, il Monte Saint Elias. Durante una sosta di un mese a Calcutta, viaggia attraverso l'India insieme ai colleghi ufficiali Umberto Cagni e Filippo De Filippi arrivando fino alle prime propaggini dell'Himalaya, da cui pu\u00f2 vedere a distanza per la prima volta un ottomila, il Kangchenjunga.\n1897-1898: la spedizione al Monte Saint Elias e le nuove ascese sulle Alpi.\nNel 1897, rientrato dal giro del mondo, Luigi pu\u00f2 riprendere l'attivit\u00e0 alpinistica. Scomparsa nel 1895 la fidata guida Emile Rey, comincia ad accompagnarsi a un'altra guida di Courmayeur, Joseph Petigax, che lo affiancher\u00e0 non solo nelle successive ascensioni alpine, scalando insieme cime inviolate, ma anche in tutte le spedizioni extraeuropee, dall'Alaska al Karakorum.\nIl 1\u00ba agosto del 1897 la spedizione italiana capeggiata dal Duca degli Abruzzi e comprendente, tra gli altri, Umberto Cagni, Francesco Gonella, Filippo De Filippi e Vittorio Sella raggiunge per la prima volta la cima del Monte Saint Elias.\nNell'estate 1898 scala due delle cime delle Grandes Jorasses, che battezza punta Margherita e punta Elena in onore, rispettivamente, della zia Margherita e della cognata Elena d'Orl\u00e9ans, e l'Aiguille Sans Nom nel gruppo dell'Aiguille Verte che battezza Aiguille Petigax.\n1899-1900: la spedizione al Polo Nord della nave \"Stella Polare\".\nTra il 1899 ed il 1900 organizza la spedizione verso il Polo Nord, che, il 25 aprile 1900, raggiunger\u00e0 la massima latitudine artica di 86\u00b0 33' 49\" a bordo della nave Stella Polare. A seguito dell'impresa viene promosso al grado di capitano di corvetta.\n1901-1905: la terza circumnavigazione del globo.\nTra il 1902 ed il 1904 affronta, per la terza volta, la circumnavigazione del globo a bordo dell'incrociatore \"Regia Nave Liguria\".\nA Singapore incontr\u00f2 l'esploratore Giovanni Battista Cerruti di Varazze, e a Tientsin arriv\u00f2 dopo la Rivolta dei Boxer del 1900.\n1906: la spedizione al Ruwenzori.\nNel 1906, accompagnato dalle guide di Courmayeur Joseph e Laurent Petigax, Joseph Brocherel e C\u00e9sar Ollier, esplora le maggiori vette del Ruwenzori, assegnandole i nomi \"Margherita\", \"Umberto\" e \"Alessandra\".\n1909: la spedizione nel Karakorum.\nNel 1909, accompagnato dalle guide di Courmayeur Joseph e Laurent Petigax, Joseph Brocherel e C\u00e9sar Ollier, partecipa alla spedizione in Pakistan, sul massiccio del Karakorum, verso la vetta del K2.\nAll'inizio degli anni venti, il Duca ebbe una relazione molto seguita dalla stampa italiana e d'oltreoceano, sempre attenta agli scandali che riguardavano le teste coronate, con una ricca ereditiera americana, Katherine Elkins figlia del re del carbone e dell'acciaio, il senatore statunitense Davis Elkins, ma il cugino del Duca, il Re Vittorio Emanuele III (e soprattutto la regina madre Margherita) non gli concesse il permesso di sposarla per motivi mai ben chiariti ed oggetto di varie illazioni sulla stampa dell'epoca. Fondamentalmente per non destare il sospetto che un principe di casa Savoia potesse contrarre matrimonio con una donna non di sangue blu per ipotetici motivi di interesse.\n1914-1918: la Prima guerra mondiale.\nAllo scoppio della prima guerra mondiale diviene comandante in capo delle Forze navali riunite con insegna sulla nave da battaglia \"Conte di Cavour\" distinguendosi nell'organizzazione dell'evacuazione di 185.000 profughi civili e militari serbi dalla costa albanese di cui 115.000 grazie alla flotta italiana. Viene in seguito rimosso dall'incarico per tensioni all'interno dello stato maggiore dovute a pressioni delle potenze alleate che volevano utilizzare la marina italiana a scopi puramente difensivi contrariamente a quelle che erano le intenzioni del Duca. La perdita di alcune navi, fra cui la corazzata \"Regina Margherita\" nel dicembre 1916, dopo l'urto contro due mine mentre tentava di uscire dal porto di Valona, port\u00f2 alla decisione. La notizia della \"rimozione\" dall'incarico fu celata adducendo problemi di salute seguiti alla spedizione polare. Nel febbraio del 1918 viene promosso ammiraglio ma di fatto esautorato da incarichi operativi.\n1919-1933: gli anni africani e la sepoltura.\nIntraprende in seguito un'operazione di una grande bonifica agraria in Somalia lungo la valle del fiume Uebi Scebeli di cui, nel 1928, nel corso della sua ultima esplorazione, scoprir\u00e0 le sorgenti. Muore il 18 marzo 1933 nel villaggio \"Duca degli Abruzzi\" (oggi Johar), in Somalia, senza figli. Sembra che negli ultimi anni della sua vita, il Duca avesse una relazione con una giovane principessa somala di nome Faduma Ali. Secondo le sue volont\u00e0 viene l\u00ec sepolto, sulle sponde del fiume Uebi Scebeli.\nNel 1992 la missione militare Restore Hope di supporto ai civili, tent\u00f2 di recuperare i resti del Duca per sottrarli al rischio di profanazione ma infine, su richiesta della popolazione locale (cui acconsent\u00ec anche Amedeo d'Aosta), ancora molto legata al ricordo di un uomo che port\u00f2 loro una vita dignitosa, la tomba fu lasciata in Somalia. Nel 2006, per\u00f2, delle milizie islamiche entrarono in Giohar, distrussero il villaggio e si accanirono contro la tomba, profanandola e disperdendo i resti; il monolite fu abbattuto.\nIntitolazioni.\nDopo la sua morte la Regia Marina ha intitolato alla sua memoria un incrociatore che nel dopoguerra avrebbe anche ricoperto l'incarico di ammiraglia della Marina Militare Italiana.\nAlla figura del Duca degli Abruzzi \u00e8 stato dedicato dal Club Alpino Italiano il Museo nazionale della montagna di Torino, considerato uno dei pi\u00f9 importanti al mondo, e che conserva anche una vasta documentazione su tutte le spedizioni alpinistiche extraeuropee realizzate da italiani.\nDiversi rifugi alpini sono intitolati al Duca degli Abruzzi:\nInfluenza culturale.\nGiovanni Pascoli e l'avventura al Polo Nord.\nGiovanni Pascoli condivise fortemente l'emozione che pervase l'opinione pubblica italiana per la spedizione al Polo del Duca degli Abruzzi. A essa dedic\u00f2 due poesie, ora in \"Odi e Inni\": una fu dedicata \"A Umberto Cagni\", secondo nella spedizione con la \"Stella Polare\", l'altra espressamente \"Al Duca degli Abruzzi e ai suoi compagni\".\nNella poesia \"Al Re Umberto\", che rievoca l'assassinio, ritorn\u00f2 sull'argomento con questi versi: \"Va... all'Ideale la barra!/ Va!... all'Ideale che \u00e8 un punto/ ch'\u00e8 un nulla; e la morte lo sbarra;/ ma quando sei giunto... sei giunto!/ Va, principe giovane e giovane/ Italia! Nel pelago eterno,/ va, cerca il tuo Polo; va, trova/ nel mondo infinito il tuo perno!/ Va, in mezzo alla grigia bufera,/ va, dove s'incontra e s'indora/ con questa che sembra una sera/la subita aurora!\"."}
{"id": "289612", "revid": "289247", "url": "https://it.wikipedia.org/wiki?curid=289612", "title": "Luigi Amedeo Giuseppe Maria Ferdinando Francesco", "text": ""}
{"id": "289613", "revid": "89688", "url": "https://it.wikipedia.org/wiki?curid=289613", "title": "Romanov", "text": "I Romanov (al plurale \"Romanovy\", ; singolare, \u0420\u043e\u043c\u0430\u0301\u043d\u043e\u0432 ) sono la seconda dinastia imperiale russa, ascesa al trono dopo l'estinzione del ramo imperiale della dinastia Rjurikidi alla fine del XVI secolo.\nLa linea maschile dei Romanov (1613-1730) si estingue con Pietro II di Russia, mentre quella femminile si estingue nel 1762 con la zarina Elisabetta. Ad essa succedette il nipote Pietro Ulrico di Holstein-Gottorp, del Casato degli Oldenburg, la cui moglie sar\u00e0 l'imperatrice Caterina la Grande. Bench\u00e9 genealogicamente, Pietro III si sarebbe dovuto chiamare \"Holstein-Gottorp-Romanov\", egli e tutti i suoi successori mantennero l'originario cognome. I Romanov regnarono fino al 1917, quando vennero deposti durante la rivoluzione di febbraio: molti di loro furono uccisi dopo la rivoluzione d'ottobre ad opera dei bolscevichi, altri fuggirono all'estero, soprattutto in Francia, Inghilterra e Stati Uniti.\nStoria.\nOrigini.\nI Romanov hanno la loro origine assieme a due dozzine di altre famiglie nobili russe: il loro antenato comune pi\u00f9 antico \u00e8 Andrej Kobyla, attestato come boiardo al servizio di Simeone di Russia. Le generazioni successive hanno trovato a Kobyla illustri antenati ed un libro di genealogia di XVIII secolo sostiene che era figlio del principe prussiano Glanda Kambila, giunto in Russia nella seconda met\u00e0 del XIII secolo, in fuga dagli invasori tedeschi. Effettivamente, uno dei capi della ribellione prussiana del 1260-1274 contro l'Ordine Teutonico si chiamava Glanda.\nProbabilmente le origini di Kobyla non erano molto nobili e significative: poich\u00e9 il termine \"kobyle\" in russo vuol dire \"cavallo\" ed alcuni suoi parenti ebbero per soprannome nomi di cavalli o di animali domestici, si pu\u00f2 pensare che appartenesse alla servit\u00f9 reale. Uno dei figli di Kobyla, F\u00ebdor, fu un boiardo nella Duma di Dmitrij Donskoj ed ebbe il soprannome di \"Ko\u0161ka\" (gatto). I suoi discendenti presero il cognome \"Ko\u0161kin\", che mutarono in \"Zachar'in\", e in seguito la famiglia si divise in due rami: Zachar'in-Jakovlev e Zacharin-Jur'ev. Solo durante il XVI secolo si afferm\u00f2 il cognome \"Romanov\".\nPresa del potere.\nViene spesso preso a riferimento come effettivo capostipite Roman Jur'evic Zachar'in-Ko\u0161kin (sec. XVI); il figlio Nikita Romanovi\u010d (governatore di Novgorod), sar\u00e0 membro del consiglio di reggenza dell'ultimo Zar della dinastia dei Rjurik, F\u00ebdor I Ivanovi\u010d, che era suo nipote.\nLa fortuna della famiglia aument\u00f2 moltissimo quando la figlia di Roman, Anastasija Romanovna Zachar'ina, nel 1547 spos\u00f2 Ivan IV il Terribile, venendo incoronata zarina. Il loro matrimonio fu molto felice e la sua morte, prematura e misteriosa, nel 1560 rese Ivan un uomo peggiore: ritenendo colpevoli i boiari di averla avvelenata, lo zar inizi\u00f2 un regno di terrore contro di loro. Dei figli di Anastasia il primo, Ivan, venne ucciso da suo padre in un litigio; il pi\u00f9 giovane F\u00ebdor, un principe pio e forse mentalmente debole, eredit\u00f2 il trono di suo padre: durante il suo regno, il governo fu nelle mani di suo cognato Boris Godunov e dello zio Romanov.\nAlla morte senza figli di F\u00ebdor, dopo 700 anni si estinse la casa di Rurik e dopo lunghe lotte la fazione che appoggiava Boris Godunov trionf\u00f2, proclamando lui zar invece del cugino di F\u00ebdor I, F\u00ebdor Nikiti\u010d Romanov, che godeva dell'appoggio del popolo. Per cautelarsi Boris esili\u00f2 tutti i Romanov in zone lontane, al nord o negli Urali, dove molti di loro morirono di fame o di freddo. Tenuto conto del prestigio di F\u00ebdor Nikiti\u010d, Boris non lo uccise, ma costrinse lui e sua moglie a prendere i voti e a vivere, con il nome di Filarete, nel monastero di Antoniev Sijskij.\nLe sorti dei Romanov mutarono ancora una volta nel 1606, alla morte di Boris Gudunov: come ex capo della fazione a lui avversa e parente pi\u00f9 stretto in vita dell'ultimo dei Rurik, Filarete fu ostacolato, in quello chiamato oggi \"Periodo dei torbidi\", da molti impostori che si spacciarono per legittimi discendenti di Ivan IV.\nIl primo fra questi, che si disse essere l'ultimogenito di Ivan il Terribile e si proclam\u00f2 Dimitri I cre\u00f2 Filarete metropolita, mentre il suo successore Falso Dimitri II lo cre\u00f2 Patriarca. Espulsi i Polacchi da Mosca nel 1612, lo Zemskij sobor offr\u00ec la corona a molti principi discendenti dei Gediminas e dei Rurik, ma tutti rifiutarono.\nVenne infine offerta la corona anche al sedicenne figlio di Filarete, Michail F\u00ebdorovi\u010d, che viveva nel Monastero Ipatiev con la sua famiglia: questi, dopo un primo rifiuto, venne convinto dalla madre, Ksenija Ivanovna \u0160estova, che lo bened\u00ec con l'immagine di Nostra Signora di San Teodoro. Ritenendo non molto sicuro il proprio trono, Michele sottoline\u00f2 molto il suo legame di sangue con gli ultimi Rurik e convoc\u00f2 spesso il Zemskij sobor per ogni importante decisione: la strategia fu vincente e i primi Romanov furono molto amati dal popolo russo, in quanto successori di Ivan IV e martiri innocenti di Boris Gudunov.\nLotte dinastiche.\nA Michele succedette il figlio Alessio I, che guid\u00f2 tranquillamente il paese tra numerose difficolt\u00e0, ma alla sua morte ci fu un periodo di lotte dinastiche fra i figli di primo letto (F\u00ebdor III, Sofia, Ivan V) ed il partito legato alla famiglia della seconda moglie, Natal'ja Kirillovna Nary\u0161kina, madre del futuro zar Pietro I, il quale visse pi\u00f9 a lungo dei suoi fratellastri, divenendo unico sovrano. Questi riform\u00f2 radicalmente l'Impero trasformandolo in una potenza europea, associando al titolo di Zar quello di Imperatore di tutte le Russie e spostando la capitale a San Pietroburgo, che sorse sul golfo di Finlandia dopo le sue conquiste.\nAnche alla sua morte per\u00f2 la corte venne divisa da problemi di successione: allo zar succedette la seconda moglie Caterina I ed in seguito l'unico figlio vivente, l'adolescente Pietro II, dell'unico erede di Pietro, lo zarevic Alessio, privato delle proprie prerogative dinastiche dal padre anni prima: con la morte di Pietro II termin\u00f2 la linea patrilineare dei Romanov.\nCome suo successore venne scelta l'unica figlia ancora in vita di Ivan V, che divenne l'imperatrice Anna (1693-1740): anch'essa senza figli, adott\u00f2 come erede un infante figlio della figlia della propria sorella, che divenne zar col nome di Ivan VI per soli pochi mesi, sotto la reggenza della madre. Un colpo di Stato da parte della cugina della defunta imperatrice Anna, la granduchessa Elisabetta, ultima figlia vivente di Pietro il Grande e della seconda moglie Caterina I, port\u00f2 quest'ultima sul trono, ed in carcere od in monastero la discendenza di Ivan V. Priva anch'essa di discendenza, adott\u00f2 come erede il duca Pietro Ulrico di Holstein-Gottorp, figlio di sua sorella maggiore ed erede presunto al trono svedese, nonostante fosse notoriamente di scarse capacit\u00e0. Questi sal\u00ec al trono nel 1762 mantenendo il cognome materno, venendo dopo poco deposto (e fatto assassinare) dalla moglie, che si proclam\u00f2 imperatrice come Caterina II, ponendo fine a circa un secolo di lotte di palazzo.\nXIX secolo.\nAl regno brillante ed innovatore di Caterina, che in molte cose assomigli\u00f2 all'avo del marito Pietro il Grande, succedette il figlio Paolo I, particolarmente fiero di essere discendente di quell'imperatore, bench\u00e9 nelle proprie memorie la madre insinuasse che fosse in realt\u00e0 frutto di una relazione con il cortigiano Sergej Saltykov. Figlio unico, e privo di cugini discendenti dai Romanov se non in grado lontano, Paolo mise mano ad una organica legge di successione, allora una delle pi\u00f9 rigorose in Europa, per evitare che in futuro si ripresentassero crisi come quelle che i Romanov avevano affrontato nel XVII secolo: la legge di famiglia si bas\u00f2 sulla primogenitura agnatizia, sulla richiesta della fede ortodossa del monarca e dei membri della dinastia, del consorte dell'imperatore e dei primi eredi in linea di successione.\nDopo pochi anni di regno anche Paolo I venne ucciso in una congiura di palazzo, ma la monarchia rimase salda, nelle mani di suo figlio Alessandro I che, appoggiato anche dai suoi fratelli e dalle sorelle, condusse la Russia oltre le guerre del periodo Napoleonico. L'imperatore, affrontando la possibilit\u00e0 di un matrimonio morganatico del suo fratello ed erede Costantino, modific\u00f2 la legge di successione, aggiungendo la clausola per cui i consorti dei membri della dinastia dovevano essere di uguale nascita, cio\u00e8 appartenenti ad una casa reale o regnante, altrimenti la loro prole avrebbe perso ogni diritto.\nIl granduca Costantino fece rinuncia al trono e alla morte di Alessandro gli succedette l'altro fratello Nicola I: questi, esattamente come il padre Paolo I, si dedic\u00f2 a potenziare l'esercito ma nonostante questo il suo regno termin\u00f2 con la bruciante sconfitta della guerra di Crimea, per la quale si disse che lo zar mor\u00ec di dolore. Nicola I ebbe quattro figli, che diedero origine a quattro rami principali della famiglia Romanov: gli Aleksandrovi\u010d (cui appartennero i suoi successori sul trono; si sono estinti nella linea primogenita, ma in quella collaterale detta dei Vladimirovi\u010d sono ancora esistenti e vantano una degli attuali pretendenti al trono), i Nikolaievi\u010d (cui sopravvivono solo due membri maschili e tre femminili), i Konstantinovi\u010d (in gran parte uccisi dopo la Rivoluzione d'Ottobre, si sono estinti in linea maschile nel 1973 ed in quella femminile nel 2007) ed i Michajlovi\u010d (tuttora fiorenti, si oppongono alle pretese sulla corona dei Vladimirovi\u010d). Se Nicola I come imperatore fu ligio all'autocrazia, come uomo si dimostr\u00f2 di vedute aperte, scegliendo per i propri figli i migliori educatori, nell'eventualit\u00e0 che questi dovessero regnare. Il figlio Costantino fu un capace riformatore della Marina ed il figlio Nikolai fu un buon soldato.\nIl successore fu Alessandro II, un uomo istruito e intelligente, il cui primo impegno fu riportare la pace tra Russia ed il resto d'Europa. Dell'idea che la pace si ottenesse all'estero con un forte esercito e all'interno con le riforme, riorganizz\u00f2 le forze armate imperiali, aument\u00f2 le libert\u00e0 del granducato di Finlandia e nel 1861 abol\u00ec la servit\u00f9 della gleba, guadagnandosi l'appoggio degli intellettuali e dei riformisti, l'odio della nobilt\u00e0 e dei nichilisti. La sua vita famigliare non fu invece tranquilla: la moglie godeva di cattiva salute per problemi ai polmoni e lui si distraeva con varie amanti, una delle quali, la principessa Caterina Dolgoruki, spos\u00f2 poco dopo essere rimasto vedovo. Avendo legittimato i figli avuti con quest'ultima, e girando la voce che era pronto a farla incoronare imperatrice, ponendo fine allo status di matrimonio morganatico, nacquero molte tensioni all'interno della famiglia imperiale. In particolare le granduchesse furono scandalizzate al pensiero di venire permanentemente \"retrocesse\" dalla principessa Dolgurokaia, poich\u00e9 per il protocollo l'Imperatrice aveva la precedenza sugli altri membri della famiglia, anche da vedova. Il 13 marzo 1881, mentre stava per depositare una Costituzione che avrebbe reso l'impero una monarchia liberale, Alessandro II venne ucciso in un attentato nichilista.\nNella seconda met\u00e0 del secolo presero sempre pi\u00f9 piede il patriottismo slavo all'insegna di una rinascita culturale e di idee panslaviste, che spinsero anche la dinastia a cercare di essere \"pi\u00f9 russa\": si richiese ai membri della dinastia un maggiore devozione religiosa alla chiesa ortodossa russa, fece la ricomparsa sui volti dei granduchi la barba, simbolo slavo che Pietro il Grande aveva imposto sparisse dai visi dei nobili in linea con la moda occidentale, e si ebbero i primi matrimoni con principesse di altre monarchie slave od ortodosse, e fu perfino permesso, ad alcune principesse dei rami cadetti, di sposare membri dell'alta nobilt\u00e0 russa, quando fino al 1850 circa i matrimoni dei membri della dinastia erano stati stretti solo con principi di origine germanica.\nAd Alessandro II succedette il figlio Alessandro III, il primo zar con barba e baffi dai tempi di Ivan V, morto alla fine del XVII secolo. Era un uomo gigantesco ed imponente, in qualche modo non acuto, di grande vigore, grande pigrizia e modi difficili: spaventato dal destino occorso all'amato padre, govern\u00f2 con forza ed autocrazia la Russia, invertendo molte delle riforme di Alessandro II che avrebbero reso l'impero pi\u00f9 liberale. Alessandro III spos\u00f2 Dagmar di Danimarca, la fidanzata del fratello maggiore prima che egli morisse in giovane et\u00e0, e la coppia ebbe un matrimonio felice che diede sei figli, nonostante le diverse nature e dimensioni: lui imponente ed alto quasi due metri, lei piccola e minuta.\nXX secolo e fine della dinastia.\nIl figlio maggiore Nicola succedette al padre quando questi mor\u00ec di nefropatia tubulointerstiziale cronica ad appena 49 anni: non ancora preparato al compito, sul letto di morte paterno singhiozz\u00f2 tra le braccia del giovane cugino e cognato, il granduca Aleksandr: \"Non sono pronto, non lo voglio. Non sono uno zar\". Nicola II mancava di una completa educazione al ruolo, e continu\u00f2 la politica paterna, in questo consigliato dalla moglie Alessandra F\u00ebdorovna, una principessa tedesca emotivamente fragile e che non conosceva affatto la vera realt\u00e0 dell'impero russo. La zarina era inoltre oppressa dalla paura e dal senso di colpa per la malattia che aveva trasmesso all'unico figlio maschio ed erede, il granduca Alessio: l'emofilia, che rendeva la vita del fanciullo difficoltosa e sempre a rischio. Tutto questo la spinse verso un sempre pi\u00f9 forte misticismo e la allontan\u00f2 dalla corte, dalla nobilt\u00e0 e anche dalla famiglia imperiale, che non amava frequentare e che non la riamava.\nQuando i Romanov celebrarono il tricentenario dell'ascesa al trono, nel 1913, le solennit\u00e0 vennero offuscate da numerosi presagi sinistri: il viso della venerata icona di Nostra Signora di San Teodoro, icona patrona della famiglia, si anner\u00ec e il monaco, molto ascoltato dalla zarina, Grigorij Efimovi\u010d Rasputin, afferm\u00f2 che il potere dei Romanov sarebbe tramontato se fossero entrati in guerra, e non sarebbe sopravvissuto due anni alla sua morte se alla base di questa ci fosse stato qualcuno dei membri della famiglia.\nL'anno successivo la Russia entr\u00f2 nella prima guerra mondiale contro la Germania, da cui proveniva la zarina che, nonostante fosse una fervente ortodossa, divenne il bersaglio dei malumori del popolo: mentre lo zar era al fronte, , in maniera infelice, testarda e reazionaria la politica, alienandosi ogni componente della corte e del mondo politico russo. Poich\u00e9 dava moltissimo ascolto a Rasputin, un gruppo di congiurati uccise il monaco il 16 dicembre 1916: ideatore dell'omicidio fu il principe Feliks Jusupov, marito della granduchessa Irina Aleksandrovna Romanova, figlia della sorella dello zar Xenia, e vi partecip\u00f2 anche il granduca Dmitrij Pavlovi\u010d, cugino di primo grado dello zar. Appena due mesi dopo, durante la Rivoluzione di Febbraio nel 1917, Nicola II fu obbligato ad abdicare al trono per s\u00e9 e suo figlio in favore del proprio fratello Michele: avendo questi rifiutato la corona, il regno dei Romanov sulla Russia termin\u00f2.\nDopo la Rivoluzione di Febbraio, Nicola II e la sua famiglia vennero posti agli arresti domiciliari dal nuovo governo, mentre parecchi membri della famiglia imperiale, tra cui il cugino granduca Kirill, erede presuntivo dopo Michele, riuscirono a stabilire dei buoni rapporti con il governo interinale, avendo cos\u00ec la possibilit\u00e0 di lasciare la Russia prima della Rivoluzione d'Ottobre.\nL'ultimo zar della dinastia Romanov ed in generale della Russia, fu Nicola II. Condannato a morte dal soviet degli Urali, egli, e con lui tutta la sua famiglia, fu fucilato a Ekaterinburg, fatto a pezzi e bruciato (nelle fiamme o attraverso l'uso di acido solforico) da alcuni bolscevichi; i corpi sono ora sepolti a San Pietroburgo, nella Cattedrale dei Santi Pietro e Paolo.\nRomanov dopo il crollo dell'URSS.\nFuggiti all'estero per salvarsi dal massacro che non li avrebbe risparmiati, i moltissimi membri della Famiglia Imperiale si trasferirono in Francia, negli Stati Uniti d'America, nel Regno Unito, in Italia e presso i parenti che potevano o volevano ospitarli, sposandosi spesso al di fuori delle leggi di famiglia, divorziando e finendo anche coinvolti in scandali.\nNel 1991 i corpi di Nicola II, sua moglie, tre dei loro cinque bambini e quattro dei loro servi furono ritrovati e riesumati (anche se alcuni misero in discussione l'autenticit\u00e0 di queste ossa malgrado la prova del DNA): poich\u00e9 due corpi erano assenti, molti credettero che due dei giovani Romanov si fossero misteriosamente salvati e si discusse molto su chi potessero essere. Uno scienziato russo, tramite sovrapposizione fotografiche, determin\u00f2 che fossero Maria e Alessio, mentre in seguito uno scienziato statunitense, confrontando i resti dentali, vertebrali e altri, afferm\u00f2 che mancavano i corpi di Anastasia e Alessio. In particolare, molto mistero ha circondato il destino di Anastasia: la sua supposta sopravvivenza dopo il 1917 ha ispirato numerosi libri e soprattutto film pi\u00f9 o meno fantasiosi, fra cui \"Anastasia\" del 1956 con Ingrid Bergman e \"Anastasia\" del 1997 in animazione.\nLe analisi sui corpi esumati nel giugno 1991 si sono protratte fino al 1998, mentre era in corso un dibattito se dovessero essere sepolti nuovamente a Ekaterinburg o a San Pietroburgo: una commissione apposita opt\u00f2 per l'antica capitale e cos\u00ec (assieme ai servi leali che morirono con loro) furono composti in una cappella speciale nella cattedrale dei santi Pietro e Paolo vicino alle tombe dei loro antenati.\nSul punto in cui si ergeva Casa Ipatiev \u00e8 stata recentemente costruita la Chiesa sul sangue. Dopo anni di polemica, Nicola II e la sua famiglia furono canonizzati come portatori di passione dalla chiesa ortodossa russa nel 2000: nell'ortodossia, un \"portatore di passione\" \u00e8 un santo a tutti gli effetti, ma martirizzato per motivi non religiosi.\nNel settembre 2006, l'imperatrice Maria Fedorovna, consorte di Alessandro III, venne sepolta nella medesima cattedrale accanto al marito: fuggita dalla Russia ai tempi della rivoluzione, aveva passato gli ultimi anni in esilio nella nativa Danimarca, venendo dapprima sepolta nella cattedrale di Roskilde. Il trasferimento dei suoi resti venne accompagnato da cerimonie elaborate, compresa una messa celebrata nella chiesa di Sant'Isacco dal patriarca. Erano presenti i principi Dimitrij e Nicola Romanovi\u010d Romanov, il principe Michail Andreevi\u010d (fratello del pittore Andrej Andreevi\u010d) e la principessa Ekaterina Ivanovna, figlia del principe Ivan Konstantinovi\u010d Romanov: quest'ultima, che aveva allora 90 anni e sarebbe morta l'anno seguente a Montevideo, era l'ultimo membro della famiglia imperiale nato prima della caduta della dinastia e doveva infine trasformarsi nell'ultimo incontestato membro vivente della Casa Imperiale.\nIl 23 agosto 2007 uno dei prosecutori dell'inchiesta sui due corpi scomparsi, Sergej Pogorelov, ha dichiarato da Ekaterinburg che \u00abdelle ossa trovate in un'area di terra bruciata presso Ekaterinburg appartengono a un ragazzo e a una ragazza all'incirca della stessa et\u00e0 di Aleksej e di una delle sue due pi\u00f9 giovani sorelle\u00bb. Lo scienziato locale Nikolaj Nevolin dichiar\u00f2 che un test sui resti sarebbe presto stato avviato. Il 28 settembre \u00e8 stato annunciato dalle autorit\u00e0 regionali che la probabilit\u00e0 che le ossa appartengano ai due figli di Nicola II \"\u00e8 molto alta\".\nIl 30 aprile 2008, in seguito alla pubblicazione dei test del DNA da parte del laboratorio USA che aveva in esame i resti ritrovati nell'estate, vengono definitivamente identificati i corpi della granduchessa Maria e dello zarevic Aleksej. Lo stesso giorno le autorit\u00e0 russe comunicano ufficialmente che l'intera famiglia \u00e8 stata identificata.\nGenealogie.\nOrigini (1580-1680).\n Roman Zachar'in\n \u2502\n \u251c\u2500\u2500 Anastasija Romanovna Zachar'ina (? - 1560)\n \u2502 = Ivan IV di Russia\n \u2514\u2500\u2500Nikita Romanovi\u010d (? \u2500\u2500 1586)\n = Varvara Ivanovna Chovrina\n \u251c\u2500\u2500 F\u00ebdor Nikiti\u010d (1553\u20131633)\n \u2502 = Ksenija Ivanovna \u0160estova\n \u2502 \u251c\u2500\u2500 Boris (?\u25001592)\n \u2502 \u251c\u2500\u2500 Nikita (?\u25001593)\n \u2502 \u251c\u2500\u2500 Lev (?\u25001597)\n \u2502 \u251c\u2500\u2500 Tat'jana (?\u25001611)\n \u2502 \u2502 = Principe Ivan Michailovi\u010d Katyrev\u2500Rostovskij (d. 1640)\n \u2502 \u251c\u2500\u2500 Imperatore Michele I (1596 \u2013 1645)\n \u2502 \u2502 = Maria Dolgorukaja\n \u2502 \u2502 = Evdokija Stre\u0161n\u00ebvna \n \u2502 \u2502 \u251c\u2500\u2500 Irina (1627\u20131679)\n \u2502 \u2502 \u251c\u2500\u2500 Pelagia (1628\u20131629)\n \u2502 \u2502 \u251c\u2500\u2500 Imperatore Alessio I (19 marzo 1629 \u2013 29 gennaio 1676)\n \u2502 \u2502 \u2502 = Marija Il'ini\u010dna Miloslavskaja\n \u2502 \u2502 \u2502 \u251c\u2500\u2500 Dmitrij (1648 \u2013 1649)\n \u2502 \u2502 \u2502 \u251c\u2500\u2500 Evdokija (1650 \u2013 1712)\n \u2502 \u2502 \u2502 \u251c\u2500\u2500 Marfa (1652 \u2013 1707)\n \u2502 \u2502 \u2502 \u251c\u2500\u2500 Aleksej (1654 \u2013 1670)\n \u2502 \u2502 \u2502 \u251c\u2500\u2500 Anna (1655 \u2013 1659)\n \u2502 \u2502 \u2502 \u251c\u2500\u2500 Sofia(1657 \u2013 1704)\n \u2502 \u2502 \u2502 \u251c\u2500\u2500 Ekaterina (1658 \u2013 1718)\n \u2502 \u2502 \u2502 \u251c\u2500\u2500 Marija (1660 \u2013 1723)\n \u2502 \u2502 \u2502 \u251c\u2500\u2500 Imperatore F\u00ebdor III (1661 \u2013 1682)\n \u2502 \u2502 \u2502 = Agafija Gru\u0161eckaja\n \u2502 \u2502 \u2502 \u251c\u2500\u2500 Ilja (1681)\n \u2502 \u2502 \u2502 = Marfa Matveevna Apraksina\n \u2502 \u2502 \u2502 \u251c\u2500\u2500 Feodosija (1662 \u2013 1713)\n \u2502 \u2502 \u2502 \u251c\u2500\u2500 Simeon (1665 \u2013 1669)\n \u2502 \u2502 \u2502 \u251c\u2500\u2500 Imperatore Ivan V (1666 \u2500 1696)\n \u2502 \u2502 \u2502 \u2502 = Praskovia Feodorovna Saltykova\n \u2502 \u2502 \u2502 \u2502 \u251c\u2500\u2500 Marija (1689 \u2013 1692)\n \u2502 \u2502 \u2502 \u2502 \u251c\u2500\u2500 Feodosija (1690 \u2013 1691)\n \u2502 \u2502 \u2502 \u2502 \u251c\u2500\u2500 Ekaterina (1691\u25001733)\n \u2502 \u2502 \u2502 \u2502 \u2502 = Carlo Leopoldo di Meclemburgo-Schwerin\n \u2502 \u2502 \u2502 \u2502 \u2502 \u251c\u2500\u2500 Anna Leopoldovna (1718 \u2500 1746)\n \u2502 \u2502 \u2502 \u2502 \u2502 = Antonio Ulrico di Brunswick\u2500Wolfenb\u00fcttel (1714 \u2500 1776)\n \u2502 \u2502 \u2502 \u2502 \u2502 \u2514\u2500\u2500 Imperatore Ivan VI (1740\u25001764)\n \u2502 \u2502 \u2502 \u2502 \u251c\u2500\u2500 Imperatrice Anna (1693\u20131740)\n \u2502 \u2502 \u2502 \u2502 \u2502 = Federico III Guglielmo, duca di Curlandia \n \u2502 \u2502 \u2502 \u2502 \u2514\u2500\u2500 Praskov'ja (1694 \u2013 1731)\n \u2502 \u2502 \u2502 \u251c\u2500\u2500 Evdokija (1669 \u2013 1669)\n \u2502 \u2502 \u2502 = Natal'ja Kirillovna Nary\u0161kina\n \u2502 \u2502 \u2502 \u251c\u2500\u2500 Imperatore Pietro I (1672 \u2013 1725)\n \u2502 \u2502 \u2502 \u2502 = Evdokija Lopuchina\n \u2502 \u2502 \u2502 \u251c\u2500\u2500 Natal'ja (1673 \u2013 1716)\n \u2502 \u2502 \u2502 \u2514\u2500\u2500 F\u00ebdora (1674 \u2013 1677)\n \u2502 \u2502 \u251c\u2500\u2500 Anna (1630 \u2013 1692)\n \u2502 \u2502 \u251c\u2500\u2500 Marfa (1631 \u2013 1633)\n \u2502 \u2502 \u251c\u2500\u2500 Ivan (1633 \u2013 1639)\n \u2502 \u2502 \u251c\u2500\u2500 Sofia (1634 \u2013 1636)\n \u2502 \u2502 \u251c\u2500\u2500 Tat'jana (1636 \u2013 1706) \n \u2502 \u2502 \u251c\u2500\u2500 Eudoksja (1637)\n \u2502 \u2502 \u2514\u2500\u2500 Vasilij (1639)\n \u2502 \u2514\u2500\u2500 Ivan (1599)\n \u251c Anna (?\u25001585)\n \u2514 Euphimia (?\u25001602) \n = Evdokija Aleksandrovna Gorbataja\u2500\u0160ujskaja\n \u251c\u2500\u2500 Michail (?\u25001605)\n \u251c\u2500\u2500 Aleksandr (?\u25001605)\n \u251c\u2500\u2500 Vasilij (?\u25001601)\n \u251c\u2500\u2500 Ivan Nikiti\u010d (?\u25001640)\n \u2502 = Uliana F\u00ebdorovna Litvinova\u2500Massalaskaja\n \u2502 \u251c\u2500\u2500 Nikita (c. 1607 \u2013 1654)\n \u2502 \u251c\u2500\u2500 Andrej (? - 1609)\n \u2502 \u251c\u2500\u2500 Dmitrij (? - 1611)\n \u2502 \u251c\u2500\u2500 Irina (? - 1615)\n \u2502 \u251c\u2500\u2500 Praskovja (? - 1622)\n \u2502 \u2514\u2500\u2500 Ivan (? - 1625)\n \u251c\u2500\u2500 Uliana (? \u2500 1565)\n \u251c\u2500\u2500 Marfa (? \u2500 1610)\n \u2502 = Principe Boris Kambulatovi\u010d \u010cerkasskij\n \u2514\u2500\u2500 Irina (? \u2500 1636)\n = Ivan Ivanovi\u010d Godunov\nPetrovi\u010d (1680-1825).\n Imperatore Pietro I (1672 \u2013 1725)\n = Evdokija Lopuchina\n \u251c\u2500\u2500 S.A.I. Alessio (1690 \u2013 1718)\n \u2502 = S.A.S Carlotta Cristina di Brunswick-Wolfenb\u00fcttel (1694 \u2013 1715)\n \u2502 \u251c\u2500\u2500 S.A.I. Natal'ja (1714 - 1728)\n \u2502 \u251c\u2500\u2500 S. M. I. Imperatore Pietro II (1715-1730)\n \u251c\u2500\u2500 Alessandro (1691 \u2013 1692) \n \u251c\u2500\u2500 S.A.I. Paolo (1693 \u2013 1693)\n = S.M.I. Imperatrice Caterina I (1683\u20131727)\n \u251c\u2500\u2500 S.A.I. Anna Petrovna Romanova (1708 \u2013 1728)\n \u2502 = S.A.R. Carlo Federico di Holstein-Gottorp\n \u2502 \u251c\u2500\u2500 S.M.I. Imperatore Pietro III (1728\u20131762)\n \u2502 = S.M.I. Imperatrice Caterina II (1729-1796)\n \u2502 \u251c\u2500\u2500 Imperatore Paolo I (1754\u20131801)\n \u2502 = S.A.S Guglielmina d'Assia-Darmstadt\n \u2502 \u251c\u2500\u2500 Imperatore Alessandro I (1777 - 1825)\n \u2502 \u2502 = Luisa Maria di Baden\n \u2502 \u251c\u2500\u2500 S.A.I. Granduca Konstantin Pavlovi\u010d (1779-1831)\n \u2502 \u2502 = S.A.R. Giuliana di Sassonia-Coburgo-Gotha\n \u2502 \u2502 = Giovanna Grudzi\u0144ska\n \u2502 \u251c\u2500\u2500 S.A.I. Granduchessa Alessandra Pavlovna (1783-1801)\n \u2502 \u2502 = S.A.I.R. Giuseppe Antonio Giovanni d'Asburgo-Lorena \n \u2502 \u251c\u2500\u2500 S.A.I. Granduchessa Elena Pavlovna (1784-1803)\n \u2502 \u2502 = S.A.R. Federico Ludovico di Meclemburgo-Schwerin \n \u2502 \u251c\u2500\u2500 S.A.I. Granduchessa Maria Pavlovna (1786-1859)\n \u2502 \u2502 = S.A.R. Carlo Federico di Sassonia-Weimar-Eisenach \n \u2502 \u251c\u2500\u2500 S.A.I. Granduchessa Ekaterina Pavlovna (1788-1819)\n \u2502 \u2502 = S.A.R. Giorgio di Holstein-Oldenburg\n \u2502 \u2502 = S.M. Guglielmo I di W\u00fcrttemberg\n \u2502 \u251c\u2500\u2500 S.A.I. Ol'ga (1792-1795)\n \u2502 \u251c\u2500\u2500 S.A.I. Granduchessa Anna Pavlovna (1795-1865)\n \u2502 \u2502 = S.M. Guglielmo II dei Paesi Bassi\n \u2502 \u251c\u2500\u2500 S.M.I. Imperatore Nicola I (1796-1855)\n \u2502 \u2502 = S.A.R. Carlotta di Prussia\n \u2502 \u251c\u2500\u2500 S.A.I. Granduca Michail Pavlovi\u010d (1798-1849)\n \u2502 = S.A.R. Carlotta di W\u00fcrttemberg\n \u2502 \u251c\u2500\u2500 S.A.I. Granduchessa Marija Michajlovna (1825 - 1846)\n \u2502 \u251c\u2500\u2500 S.A.I. Granduchessa Elizaveta Michajlovna (1826 - 1845) \n \u2502 \u2502 = S.A.R. Adolfo di Lussemburgo\n \u2502 \u251c\u2500\u2500 S.A.I. Granduchessa Ekaterina Michajlovna (1827 - 1894)\n \u2502 \u2502 = S.A.R. Giorgio Augusto di Meclemburgo-Strelitz\n \u2502 \u251c\u2500\u2500 S.A.I. Granduchessa Aleksandra Michajlovna (1831 - 1832)\n \u2502 \u251c\u2500\u2500 S.A.I. Granduchessa Anna Michajlovna (1834 - 1836)\n \u251c\u2500\u2500 S.M.I. Imperatrice Elisabetta I (1709 \u2013 1762) \n \u251c\u2500\u2500 S.A.I. Natal'ja (1713 \u2013 1715)\n \u251c\u2500\u2500 S.A.I. Margherita (1714 \u2013 1715)\n \u251c\u2500\u2500 S.A.I. Pietro (1715 \u2013 1719)\n \u251c\u2500\u2500 S.A.I. Paolo (1717 \u2013 1717)\n \u251c\u2500\u2500 S.A.I. Natal'ja (1718 \u2013 1725)\nAleksandrovi\u010d.\n S.M.I Imperatore Nicola I (1796-1855) \n = S.A.R. Principessa Carlotta di Prussia (1798-1860)\n \u251c\u2500\u2500 S.M.I. Imperatore Alessandro II (1818-1881)\n = S.A.G. Principessa Maria d'Assia-Darmstadt (1824-1880)\n \u251c\u2500\u2500 S.A.I Granduchessa Aleksandra Aleksandrovna (1842-1849)\n \u251c\u2500\u2500 S.A.I Zarevic Nikolaj Aleksandrovi\u010d (1843-1865)\n \u251c\u2500\u2500 S.M.I Imperatore Alessandro III (1845-1894)\n \u2502 = S.A.R. Principessa Dagmar di Danimarca (1847-1928)\n \u2502 \u251c\u2500\u2500 S.M.I Imperatore Nicola II (1868-1918)\n \u2502 \u2502 = S.A.G. Principessa Alix d'Assia-Darmstadt (1872-1918)\n \u2502 \u2502 \u251c\u2500\u2500 S.A.I. Granduchessa Ol'ga Nikolaevna (1895-1918) \n \u2502 \u2502 \u251c\u2500\u2500 S.A.I. Granduchessa Tat'jana Nikolaevna (1897-1918)\n \u2502 \u2502 \u251c\u2500\u2500 S.A.I. Granduchessa Marija Nikolaevna (1899-1918)\n \u2502 \u2502 \u251c\u2500\u2500 S.A.I. Granduchessa Anastasija Nikolaevna (1901-1918)\n \u2502 \u2502 \u251c\u2500\u2500 S.A.I. Zarevic Aleksej Nikolaevi\u010d (1904-1918)\n \u2502 \u251c\u2500\u2500 S.A.I. Granduca Aleksandr Aleksandrovi\u010d (1869-1870)\n \u2502 \u251c\u2500\u2500 S.A.I. Granduca George Aleksandrovi\u010d (1871-1899)\n \u2502 \u251c\u2500\u2500 S.A.I. Granduchessa Ksenija Aleksandrovna (1875-1960)\n \u2502 \u2502 = S.A.I. Granduca Aleksandr Michailovi\u010d (1866-1933)\n \u2502 \u251c\u2500\u2500 S.A.I. Granduca Michail Aleksandrovi\u010d (1878-1918)\n \u2502 \u2502 = Natal'ja Sergeevna \u0160eremetevskaja (1880-1952), creata Contessa Brasova\n \u2502 \u2502 \u251c\u2500\u2500 S.A. Georgij Michajlovi\u010d, Conte Brasov (1910-1931)\n \u2502 \u251c\u2500\u2500 S.A.I. Granduchessa Ol'ga Aleksandrovna (1882-1960)\n \u2502 = S.A.I. Pietro d'Oldenburg (1868-1924) div.\n \u2502 = Nikolaj Aleksandrovi\u010d Kulikovskij (1882-1958)\n \u251c\u2500\u2500 S.A.I. Granduchessa Maria Aleksandrovna (1853-1920)\n \u2502 = HRH Alfredo di Sassonia-Coburgo-Gotha (1844-1900)\n \u251c\u2500\u2500 S.A.I. Granduca Sergej Aleksandrovi\u010d (1857-1905)\n = S.A.G. Principessa Elisabetta d'Assia-Darmstadt (1864-1918)\nVladimirovi\u010d.\n S.M.I Imperatore Nicola I (1796-1855) \n = S.A.R. Principessa Carlotta di Prussia (1798-1860)\n \u251c\u2500\u2500 S.M.I. Imperatore Alessandro II (1818-1881)\n = S.A.G. Principessa Maria d'Assia-Darmstadt (1824-1880)\n \u251c\u2500\u2500 S.A.I. Granduca Vladimir Aleksandrovi\u010d (1847-1909)\n = S.A. Duchessa Maria di Meclemburgo-Schwerin (1854-1920)\n \u251c\u2500\u2500 S.A.I. Granduca Aleksandr Vladimirovi\u010d (1875-1877) \n \u251c\u2500\u2500 S.A.I. Granduca Kirill Vladimirovi\u010d (1876-1938) \n \u2502 = S.A.R. Vittoria Melita di Sassonia-Coburgo-Gotha (1875-1936)\n \u2502 \u251c\u2500\u2500 S.A.I. Principessa Marija Kirillovna (1907-1951) \n \u2502 \u2502 = S.A.S. Federico Carlo Principe di Leiningen (1898-1946)\n \u2502 \u251c\u2500\u2500 S.A.I. Principessa Kira Kirillovna (1909-1967)\n \u2502 \u2502 = S.A.I.R Luigi Ferdinando di Prussia (1907-1994)\n \u2502 \u251c\u2500\u2500 S.A.I. Principe Vladimir Kirillovi\u010d (1917-1992)\n \u2502 = S.A.S. Leonida Bagration-Mukhrani (1914-2010)\n \u2502 \u251c\u2500\u2500 S.A.I Granduchessa Marija Vladimirovna (1953-viv.) \n \u2502 = S.A.R. Francesco Guglielmo di Prussia (1943-viv.)\n \u2502 \u251c\u2500\u2500 S.A.I Georgij Michailovi\u010d (1981-viv.) \n \u251c\u2500\u2500 S.A.I. Granduca Boris Vladimirovi\u010d (1877-1943)\n \u2502 = Zinaida Ra\u0161evskaja (1898-1963)\n \u251c\u2500\u2500 S.AI. Granduca Andrej Vladimirovi\u010d (1879-1956)\n \u2502 = Matil'da K\u0161esinskaja (1872-1971) creata. A.S e principessa Romanovskya-Krasinskaja\n \u2502 \u251c\u2500\u2500 S.A.S Principe Vladimir Romanovskij-Krasinskij (1902-1974)\n \u251c\u2500\u2500 S.AI. Granduchessa Elena Vladimirovna (1882-1957)\n = S.A.R. Nicola di Grecia (1872-1938)\nBelevskij-\u017dukovskij.\n S.M.I. Imperatore Nicola I (1796-1855) \n = S.A.R. Principessa Carlotta di Prussia (1798-1860)\n \u251c\u2500\u2500 S.M.I. Imperatore Alessandro II (1818-1881)\n = S.A.G. Principessa Maria d'Assia-Darmstadt (1824-1880)\n \u251c\u2500\u2500 S.A.I. Granduca Aleksej Aleksandrovi\u010d (1850-1908)\n = Aleksandra \u017dukovskaja (1842-1899) creata contessa \u017dukovskaja \n \u251c\u2500\u2500 Conte Aleksej Belevskij-\u017dukovskij (1871-1931) creato Conte Belevskij-\u017dukovskij\n = Principessa Marija Trubeckaja (1872-1954) div. \n \u251c\u2500\u2500 Contessa Elizaveta Belevskaja-\u017dukovskaja (1896-1972)\n \u2502 = Peter Perevost\u010dikov (1872-1837)\n \u2502 = Arthur Lourie (1892-1966)\n \u251c\u2500\u2500 Contessa Aleksandra Belevskaja-\u017dukovskaja (1892-?)\n \u2502 = Henry de Lepp (1896-1955) div. \n \u2502 = George Flevitzky (1904-1960)\n \u251c\u2500\u2500 Contessa Marjia Belevskaja-\u017dukovskaja (1901-1996)\n \u2502 = Vladimir Sverbeev (1890-1951)\n \u2502 = Vladimir Janu\u010devskij (1897-1970)\n \u251c\u2500\u2500 Conte Sergej Belevskij-\u017dukovskij (1903-1956)\n = Nina Botkina (1901-1966)\n \u251c\u2500\u2500 Contessa Elena Belevskaja-\u017dukovskaja (b. 1929)\n = Nikolaj Mojaiskij (b. 1928) div. \n = Conte Kirill Nieroth (b. 1930)\nPavlovi\u010d e Paley.\n S.M.I Imperatore Nicola I (1796-1855) \n = S.A.R. Principessa Carlotta di Prussia (1798-1860)\n \u251c\u2500\u2500 S.M.I. Imperatore Alessandro II (1818-1881)\n = S.A.G. Principessa Maria d'Assia-Darmstadt (1824-1880)\n \u251c\u2500\u2500 S.A.I. Granduca Pavel Aleksandrovi\u010d (1860-1919)\n =S.A.R. Alessandra di Grecia (1870-1891) \n \u251c\u2500\u2500 S.A.I. Granduchessa Marija Pavlovna (1890-1958)\n \u2502 = S.A.R. Guglielmo di Svezia Duca di S\u00f6dermanland (1884-1965)\n \u251c\u2500\u2500 S.A.I. Granduca Dmitrij Pavlovi\u010d (1891-1941) \n = Audrey Emery (1904-1971) creata S.A.S. Principessa Romanovskaya-Ilyinskaya\n \u251c\u2500\u2500 S.A.S. Pavel Dimitrievi\u010d Romanovskij-Il'inskij (1928-2004) \n = Mary Prince (1925-viv.), ann.\n = Angelica Kauffman (1932-viv.) \n \u251c\u2500\u2500 S.A.S. Principe Dimitri Pavlovi\u010d Romanovskij-Il'inskij (1954-viv.) \n \u2502 = Martha McDowell (1952-viv.) \n \u2502 \u251c\u2500\u2500 S.A.S. Principessa Catherine Romanovskaja-Il'inskaja (1981-viv.)\n \u2502 \u251c\u2500\u2500 S.A.S. Principessa Victoria Romanovskaja-Il'inskaja (1984-viv.) \n \u2502 \u251c\u2500\u2500 S.A.S. Principessa Lela Romanovskaja-Il'inskaja (1986-viv.) \n \u251c\u2500\u2500 S.A.S. Principessa Paula Pavlovna Romanovskaja-Il'inskaja (1956-viv.)\n \u2502 = Mark Comisar (b. 1953)\n \u251c\u2500\u2500 S.A.S. Principessa Anna Pavlovna Romanovskaja-Il'inskaja (1959-viv.)\n \u2502 = Robin de Young (1952-viv.) div. \n \u2502 = David Wise Glossinger (1953-viv.)\n \u251c\u2500\u2500 S.A.S. Principe Michael Pavlovi\u010d Romanovskij-Il'inskij (1961-viv.) \n = Paula Maier (1965-viv.) div. \n \u251c\u2500\u2500 HSH Principessa Alexis Michailovna Romanovskaja-Il'inskaja (1994-viv.)\n = Lisa Schiesler (1973-viv.) div.\n = Ol'ga Karnovitch (1866-1929) creata S.A.S. Principessa Paley \n \u251c\u2500\u2500 S.A.S. Principe Vladimir Pavlovi\u010d Paley (1897-1918) \n \u251c\u2500\u2500 S.A.S. Principessa Irina Pavlovna Paley (1903-1990) \n \u2502 = S.A.I Principe F\u00ebdor Aleksandrovi\u010d (1898-1968) div.\n \u2502 = Conte Hubert de Monbrison (1892-1982)\n \u251c\u2500\u2500 S.A.S. Principessa Natalia Pavlovna Paley (1905-1981) \n = Lucien Lelong (1889-1958) div. \n = John Chapman Wilson (1889-1961)\nJur'evskij.\n S.M.I. Imperatore Alessandro II (1818-1881)\n = Principessa Ekaterina Dolgorukova (1847-1922) creata S.A.S. Principessa Jur'evska\n \u251c\u2500\u2500 S.A.S. Principe Georgij Aleksandrovi\u010d Jur'evskij (1872-1913)\n \u2502 = Contessa Alexandra di Zarnekau (1883-1957) div.\n \u2502 \u251c\u2500\u2500 S.A.S. Principe Aleksandr Georgijevi\u010d Jur'evskij (1900-1988)\n \u2502 = Beer Ursule de Gr\u00fcneck (1925-2001)\n \u2502 \u251c\u2500\u2500 S.A.S. Principe Georgij Aleksandrovi\u010d Jur'evskij (1961-viv.)\n \u2502 = Katharina Verhagen (1964-viv.)\n \u251c\u2500\u2500 S.A.S. Principessa Ol'ga Aleksandrovna Jur'evska (1873-1925)\n \u2502 = Conte Georg of Merenberg (1871-1948) \n \u251c\u2500\u2500 S.A.S. Principe Boris Aleksandrovi\u010d Jur'evskij (1876-1876)\n \u251c\u2500\u2500 S.A.S. Principessa Ekaterina Jur'evska (1878-1959)\n = Principe Aleksandr Bariatinskij (1870-1910)\n = Principe Sergej Obolenskij (1890-1978) div.\nKonstantinovi\u010d.\n S.M.I Imperatore Nicola I (1796-1855) \n = S.A.R. Principessa Carlotta di Prussia (1798-1860)\n \u251c\u2500\u2500 S.A.I. Granduca Konstantin Nikolaevi\u010d (1827-1892)\n = S.A. Alessandra di Sassonia-Altenburg (1830-1911)\n \u251c\u2500\u2500 S.A.I. Nikolaj Konstantinovi\u010d (1850-1918)\n \u2502 = Nadedja Alexandrovna von Dreyer (1861-1929)\n \u2502 \u251c\u2500\u2500 Principe Artemio Nikolaevi\u010d Iskander (1883-1919) \n \u2502 \u251c\u2500\u2500 Principe Aleksandr Nikolaevi\u010d Iskander (1889-1957) \n \u2502 = Olga Rogovskaya (1893-?), div. \n \u2502 \u251c\u2500\u2500 Principe Kirill Aleksandrovi\u010d Iskander (1915-1992) \n \u2502 \u251c\u2500\u2500 Principessa Natalja Aleksandrovna Iskander (1917-1999) \n \u2502 = Nikolai Dostal\n \u2502 = Natalija Chanykova (1893-1982) \n \u251c\u2500\u2500 S.A.I. Ol'ga Konstantinovna (1851-1926) \n \u2502 = S.M. Re Giorgio I di Grecia (1845-1913)\n \u251c\u2500\u2500 S.A.I. Vera Konstantinovna (1854-1912) \n \u2502 = S.A.R. Duca Eugenio di W\u00fcrttemberg (1846-1877)\n \u251c\u2500\u2500 S.A.I. Granduca Konstantin Konstantinovi\u010d (1858-1915)\n \u2502 = S.A. Elisabetta di Sassonia-Altenburg (1865-1927)\n \u2502 \u251c\u2500\u2500 S.A. Ivan Konstantinovi\u010d (1886-1918)\n \u2502 \u2502 = S.A.R. Elena di Serbia (1884-1962)\n \u2502 \u2502 \u251c\u2500\u2500 S.A.S. Principe Vsevelod Ivanovi\u010d (1914-1973)\n \u2502 \u2502 \u2502 = Lady Mary Lygon (1910-1982) creata S.A.S. e Principessa Romanovskaja-Pavlovskaja (div.)\n \u2502 \u2502 \u2502 = Emilia de Gosztonyi (1914-1993) creata S.A.S. e Principessa Romanovskaja (div.)\n \u2502 \u2502 \u2502 = Valli Knust (b. 1930) creata S.A.S. e Principessa Romanovskaja-Knust\n \u2502 \u2502 \u251c\u2500\u2500 S.A.S. Principessa Ekaterina Ivanovna (1915-2007)\n \u2502 \u2502 = Ruggero, Marchese Farace di Villaforesta (1909-1970)\n \u2502 \u251c\u2500\u2500 S.A. Principe Gavriil Konstantinovi\u010d (1887-1955) \n \u2502 \u2502 = Antonia Nesterovskja (1890-1950)\n \u2502 \u2502 = Princess Irina Kurakina (1903-1993)\n \u2502 \u251c\u2500\u2500 S.A. Principessa Tat'jana Konstantinovna (1890-1979)\n \u2502 \u2502 = S.A.S. Principe Konstantin Bagration-Mukhrani (1889 -1915)\n \u2502 \u2502 = Alexander Korochenzov (1877-1922)\n \u2502 \u251c\u2500\u2500 S.A. Principe Konstantin Konstantinovi\u010d (1891-1918)\n \u2502 \u251c\u2500\u2500 S.A. Principe Oleg Konstantinovi\u010d (1892-1914)\n \u2502 \u251c\u2500\u2500 S.A. Principe Igor' Konstantinovi\u010d (1894-1918)\n \u2502 \u251c\u2500\u2500 S.A. Principe Georgij Konstantinovi\u010d (1903-1938)\n \u2502 \u251c\u2500\u2500 S.A. Principessa Natalia Konstantinovna (1905-1905)\n \u2502 \u251c\u2500\u2500 S.A. Principessa Vera Konstantinovna (1906-2001)\n \u251c\u2500\u2500 S.A.I. Granduca Dmitrij Konstantinovi\u010d (1860-1919) \n \u251c\u2500\u2500 S.A.I. Granduca Vja\u010deslav Konstantinovi\u010d (1862-1879) \nNikolaevi\u010d.\n S.M.I Imperatore Nicola I (1796-1855) \n = S.A.R. Principessa Carlotta di Prussia (1798-1860)\n \u251c\u2500\u2500 S.A.I. Granduca Nikolaj Nikolaevi\u010d (1831-1891)\n = S.A. Alessandra di Oldenburg (1838-1900)\n \u251c\u2500\u2500 S.A.I. Granduca Nikolaj Nikolaevi\u010d (1856-1929)\n \u2502 = S.A.R. Anastasia del Montenegro (1868-1935)\n \u251c\u2500\u2500 S.A.I Granduca P\u00ebtr Nikolaevi\u010d (1864-1931)\n = S.A.R. Milica del Montenegro (1866-1951)\n \u251c\u2500\u2500 S.A. Marina Petrovna (1892-1981) \n \u2502 = Principe Aleksandr Galicin (1885-1974)\n \u251c\u2500\u2500 S.A. Principe Roman Petrovi\u010d (1896-1978) \n \u2502 = Contessa Praskovja \u0160eremet'eva (1901-1980)\n \u2502 \u251c\u2500\u2500 S.A.S. Principe Nicola Romanovi\u010d (1922-2014)\n \u2502 \u2502 = Contessa Sveva della Gherardesca (1930-viv.)\n \u2502 \u2502 \u251c\u2500\u2500 S.A.S. Principessa Natalja Nikolaevna (1952-viv.)\n \u2502 \u2502 \u2502 = Giuseppe Consolo (1948-viv.)\n \u2502 \u2502 \u251c\u2500\u2500 S.A.S. Principessa Elizaveta Nikolaevna (1956-viv.) \n \u2502 \u2502 \u2502 = Mauro Bonacini (1950-viv.)\n \u2502 \u2502 \u251c\u2500\u2500 S.A.S. Principessa Tat'jana Nikolaevna (1961-viv.) \n \u2502 \u2502 = Giambattista Alessandri (1958-viv.) div. \n \u2502 \u2502 = Giancarlo Tirotti (1947-viv.)\n \u2502 \u251c\u2500\u2500 S.A.S. Principe Dimitrij Romanovi\u010d (1926-2016)\n \u2502 = Johanna von Kauffmann (1936-1989)\n \u2502 = Dorrit Reventlow (1942-viv.)\n \u251c\u2500\u2500 S.A. Principessa Nade\u017eda Petrovna (1898-1988) \n \u2502 = Principe Nikolaj Orlov (1896-1961)\n \u251c\u2500\u2500 S.A. Principessa Sof'ja Petrovna (1898-1898)\nMichailovi\u010d.\n S.M.I Imperatore Nicola I (1796-1855)\n = S.A.R. Principessa Carlotta di Prussia (1798-1860)\n \u251c\u2500\u2500 S.A.I. Granduca Michail Nikolaevi\u010d (1832-1909)\n = S.A.G. Cecilia di Baden (1839-1891)\n \u251c\u2500\u2500 S.A.I. Granduca Nikolaj Michajlovi\u010d (1859-1919)\n \u251c\u2500\u2500 S.A.I. Granduchessa Anastasija Michajlovna (1860-1922)\n \u2502 = S.A.R. Federico Francesco III di Meclemburgo-Schwerin (1851-1897)\n \u251c\u2500\u2500 S.A.I. Granduca Michail Michajlovi\u010d (1861-1929)\n \u2502 = Contessa Sofia di Merenberg (1868-1927) cr Contessa de Torby\n \u2502 \u251c\u2500\u2500 Contessa Anastasia de Torby (1892-1977)\n \u2502 \u2502 = Sir Harold Augustus Wernher (1893-1973)\n \u2502 \u251c\u2500\u2500 Contess Nadejda de Torby (1896-1963)\n \u2502 \u2502 = Giorgio Mountbatten Marchese di Milford Haven (1892-1938)\n \u2502 \u251c\u2500\u2500 Conte Michail Michajlovi\u010d de Torby (1898-1959)\n \u251c\u2500\u2500 S.A.I. Granduca Georgij Michajlovi\u010d (1863-1919)\n \u2502 = S.A.R. Principessa Maria di Grecia (1876-1940)\n \u2502 \u251c\u2500\u2500 S.A. Principessa Nina Georgievna (1901-1974)\n \u2502 \u2502 = Principe Paul Chavchavadze (1899-1971)\n \u2502 \u251c\u2500\u2500 S.A. Principessa Ksenija Georgievna (1903-1965)\n \u2502 = William Bateman Leeds (1902-1971)\n \u2502 = Herman Jud (1911-1981)\n \u251c\u2500\u2500 S.A.I. Granduca Aleksandr Michajlovi\u010d (1866-1933)\n \u2502 = S.A.I. Granduchessa Ksenija Alexandrovna (1875-1960)\n \u2502 \u251c\u2500\u2500 S.A. Principessa Irina Aleksandrovna (1895-1970)\n \u2502 \u2502 = Feliks Feliksovi\u010d Jusupov (1887-1967)\n \u2502 \u251c\u2500\u2500 S.A. Principe Andrej Aleksandrovi\u010d (1897-1981)\n \u2502 \u2502 = Elisabetha Sasso-Ruffo (1886-1940)\n \u2502 \u2502 \u251c\u2500\u2500 S.A.S. Principessa Ksenija Andreevna (1919-2000)\n \u2502 \u2502 \u2502 = Calhoun Ancrum (b. 1915) div.\n \u2502 \u2502 \u2502 = Geoffrey Tooth (1908-1998)\n \u2502 \u2502 \u251c\u2500\u2500 S.A.S. Principe Michail Andreevi\u010d (1920-2008)\n \u2502 \u2502 \u2502 = Esther Murphy (b. 1921) div. \n \u2502 \u2502 \u2502 = Shirley Crammond (1916-1983)\n \u2502 \u2502 \u2502 = Giulia Gemma Crespi (b. 1930)\n \u2502 \u2502 \u251c\u2500\u2500 S.A.S. Principe Andrej Andreevi\u010d (b. 1923)\n \u2502 \u2502 = Elena Dourneva (b. 1927) div\n \u2502 \u2502 \u251c\u2500\u2500 S.A.S. Principe Alexis Andreevi\u010d (b. 1953)\n \u2502 \u2502 = Zoetta Leisy (b. 1956)\n \u2502 \u2502 = Kathleen Norris (1935-1967)\n \u2502 \u2502 \u251c\u2500\u2500 S.A.S. Principe P\u00ebtr Andreevi\u010d (b. 1961)\n \u2502 \u2502 \u251c\u2500\u2500 S.A.S. Principe Andrej Andreevi\u010d (b. 1963)\n \u2502 \u2502 = Elisabeth Flores (b. 1964) \n \u2502 \u2502 \u251c\u2500\u2500 S.A.S. Principessa Nata\u0161a Andreevna (b. 1993)\n \u2502 \u2502 = Inez von Bachelin (b. 1933)\n \u2502 \u2502 = Nadine Sylvia Ada McDougall (1908-2000)\n \u2502 \u2502 \u251c\u2500\u2500 S.A.S. Principessa Ol'ga Andreevna (b. 1950) \n \u2502 \u2502 = Thomas Mathew (b. 1945) \n \u2502 \u251c\u2500\u2500 S.A. Principe F\u00ebdor Aleksandrovi\u010d (1898-1968)\n \u2502 \u2502 = S.A.S. Principessa Irina Pavlovna (1903-1990) div.\n \u2502 \u2502 \u251c\u2500\u2500 S.A.S. Principe Michail F\u00ebdorovi\u010d (b. 1924)\n \u2502 \u2502 \u2502 = Helga Staufenberger (b. 1926) div.\n \u2502 \u2502 \u2502 \u251c\u2500\u2500 S.A.S. Principe Michail Michajlovi\u010d Romanov (1959-2001)\n \u2502 \u2502 \u2502 \u2248 Maria de las Mercedes Ustrell-Cabani (b. 1960)\n \u2502 \u2502 \u2502 \u251c\u2500\u2500Tatiana Romanova (b. 1986)\n \u2502 \u2502 \u2502 \n \u2502 \u2502 \u2502 = Maria de las Mercedes Ustrell-Cabani (b. 1960)\n \u2502 \u2502 \u251c\u2500\u2500 S.A.S. Principessa Irene F\u00ebdorovna Romanova (b. 1934)\n \u2502 \u2502 = Andre Jean Pelle (b. 1923) div.\n \u2502 \u2502 = Victor-Marcel Soulas (b. 1938) div.\n \u2502 \u251c\u2500\u2500 S.A. Principe Nikita Aleksandrovi\u010d (1900-1974)\n \u2502 \u2502 = Contessa Maria Voroncova-Da\u0161kova (1903-1997) \n \u2502 \u2502 \u251c\u2500\u2500 S.A. Principe Nikita Nikiti\u010d (1923-2007)\n \u2502 \u2502 \u2502 = Jane Anna Schoenwald (b. 1933)\n \u2502 \u2502 \u2502 \u251c\u2500\u2500 S.A. Principe F\u00ebdor Nikiti\u010d (1974-2007)\n \u2502 \u2502 \u251c\u2500\u2500 S.A.S. Principe Aleksandr Nikiti\u010d (1929-2002)\n \u2502 \u2502 = Maria Valguarnera di Niscemi (b. 1931)\n \u2502 \u251c\u2500\u2500 S.A. Principe Dmitrij Aleksandrovi\u010d (1901-80)\n \u2502 \u2502 = Contessa Marina Golenis\u010deva-Kutuzova (1912-1969) div.\n \u2502 \u2502 \u251c\u2500\u2500 S.A.S. Principessa Nade\u017eda (1933-2002)\n \u2502 \u2502 = Anthony Brian Allen (b. 1931)\n \u2502 \u2502 = William Thomas Hall Clark (1924-1995)\n \u2502 \u2502 = Sheila MacKellar Chisholm (1898-1969)\n \u2502 \u251c\u2500\u2500 S.A. Principe Rostislav Aleksandrovi\u010d (1902-1978)\n \u2502 \u2502 = Principessa Aleksandra Galitzin (1905-2006) div.\n \u2502 \u2502 \u251c\u2500\u2500 S.A. Principe Rostislav Rostislavovi\u010d (1938-1999)\n \u2502 \u2502 = Stephena Verdel Cook (b. 1938) div.\n \u2502 \u2502 \u251c\u2500\u2500 S.A.S Principessa Stephena Rostislavovna (b. 1963)\n \u2502 \u2502 = Christia Ipsen (b. 1949)\n \u2502 \u2502 \u251c\u2500\u2500 S.A.S Principessa Aleksandra Rostislavovna (b. 1983)\n \u2502 \u2502 \u251c\u2500\u2500 S.A.S Principe Rostislav Rostislavovi\u010d (b. 1985)\n \u2502 \u2502 \u251c\u2500\u2500 S.A.S Principe Nikita Rostislavovi\u010d (b. 1987)\n \u2502 \u2502 = Alice Eilken (1923-1996) div.\n \u2502 \u2502 \u251c\u2500\u2500 S.A.S Principe Nikolaj Rostislavovi\u010d (1945-2000)\n \u2502 \u2502 = Pamela Kuzinowski (b. 1944) div.\n \u2502 \u2502 \u251c\u2500\u2500 S.A.S Principe Nikolaj Nikolaevi\u010d (b. 1968)\n \u2502 \u2502 \u2502 = Lisa Marie Flowa (b. 1971)\n \u2502 \u2502 \u2502 \u251c\u2500\u2500 S.A.S. Principe Cory Nikolaevi\u010d (1994-1998)\n \u2502 \u2502 \u251c\u2500\u2500 S.A.S Principe Daniel Nikolaevi\u010d (b. 1972)\n \u2502 \u2502 \u251c\u2500\u2500 S.A.S Principessa Heather Nikolaevna (b. 1976)\n \u2502 \u2502 = Hedwig von Chappuis (1905-1997)\n \u2502 \u251c\u2500\u2500 S.A. Principe Vasilij Aleksandrovi\u010d (1907-1989)\n \u2502 = Principessa Natal'ja Galitzin (1907-1989)\n \u2502 \u251c\u2500\u2500 S.A.S. Principessa Marina (b. 1940)\n \u2502 = William Beadleston (b. 1938) div.\n \u251c\u2500\u2500 S.A.I. Granduca Sergej Michajlovi\u010d (1869-1918)\n \u251c\u2500\u2500 S.A.I. Granduca Aleksej Michajlovi\u010d (1875-1895)"}
{"id": "289617", "revid": "767487", "url": "https://it.wikipedia.org/wiki?curid=289617", "title": "Lavinia Planitia", "text": "La Lavinia Planitia \u00e8 una vasta depressione presente sulla superficie del pianeta Venere, ricoperta da antiche colate di lava, situata nei pressi della regione collinare nota come Regione Alfa. \u00c8 situata nell'emisfero sud del pianeta; il suo nome deriva da quello di Lavinia, moglie di Enea secondo la mitologia romana. Ospita un ramificato sistema di creste, alte poche centinaia di metri al di sopra della superficie, ma lunghe centinaia di chilometri. Non si tratta di formazioni isolate; al contrario, esse tendono a creare veri e propri abissi nel paesaggio, fondendosi le une con le altre."}
{"id": "289618", "revid": "1979289", "url": "https://it.wikipedia.org/wiki?curid=289618", "title": "Rugiada", "text": " La rugiada \u00e8 una precipitazione atmosferica in forma liquida che compare sul suolo e sulla vegetazione, quando il vapore acqueo contenuto nell'aria viene a contatto con superfici raffreddate dopo l'esposizione all'irraggiamento solare, condensando in gocce d'acqua; la temperatura delle superfici non deve essere troppo bassa altrimenti il vapore si deposita come brina.\nNella stagione calda, la rugiada si forma per lo pi\u00f9 su superfici che meno risentono del riscaldamento del terreno, come erba, foglie, tetti.\nNon deve essere confusa con la guttazione, che \u00e8 il processo con cui le piante espellono l'acqua in eccesso.\nFormazione.\nLa quantit\u00e0 di vapore acqueo che l'aria pu\u00f2 contenere dipende dalla temperatura. La temperatura alla quale l'aria \u00e8 satura di vapore \u00e8 chiamato punto di rugiada. Quando la temperatura delle superfici cala e raggiunge il punto di rugiada, il vapore acqueo contenuto nell'atmosfera condensa per formare piccole gocce sulle superfici. Questo processo distingue la rugiada da quelle precipitazioni che si formano direttamente nell'aria che si raffredda al punto di rugiada (intorno ai cosiddetti nuclei di condensazione), come le nuvole o la nebbia.\nOccorrenza.\nUn raffreddamento sufficiente delle superfici si ha quando queste perdono pi\u00f9 energia dalla radiazione infrarossa di quella che ricevono dal sole, il che avviene soprattutto nelle notti serene. Le superfici pi\u00f9 soggette a esser coperte di rugiada sono quelle che perdono calore facilmente, in special modo quando ci sono poche nuvole e poco vapore nell'alta atmosfera per minimizzare l'effetto serra e, viceversa, un certo livello d'umidit\u00e0 in prossimit\u00e0 del suolo.\nL'umidit\u00e0 pu\u00f2 provenire dall'atmosfera stessa o dal suolo. Nel primo caso, sebbene il vento notturno tenda a portare aria calda dagli strati superiori dell'atmosfera, una certa moderata ventilazione (meno di 5 km/h) favorisce la rugiada perch\u00e9 rimpiazza in continuazione il vapore che condensa. Se, invece, \u00e8 il suolo a fornire umidit\u00e0 all'aria, il vento \u00e8 sempre un ostacolo.\nAccumuli di rugiada.\nA causa della dipendenza dal bilancio della radiazione, gli accumuli di rugiada possono raggiungere un massimo teorico di 0,8 mm per notte; i valori misurati, tuttavia, molto raramente superano 0,5 mm. Nella maggior parte del mondo, la rugiada non pu\u00f2 competere con la pioggia.\nBrina, rugiada e rugiada bianca.\nLa brina, che si forma se il punto di rugiada \u00e8 inferiore a 0\u00a0\u00b0C, \u00e8 un fenomeno di brinamento e non deve essere confuso con il ghiaccio prodotto dalla rugiada che, in certe condizioni, congela. Questa formazione di ghiaccio si chiama \"rugiada bianca\".\nGuazza.\nUn fenomeno simile alla rugiada \u00e8 la \"guazza\" che si forma in presenza di nebbia, specie quando questa \u00e8 densa. A causa del raffreddamento notturno, la nebbia pu\u00f2 diventare piovigginosa e lasciare sui corpi uno strato d'acqua che col tempo diventa assai consistente. Gli accumuli sono quindi ben superiori a quelli della rugiada vera e propria.\nRugiada e vegetazione.\nLa rugiada \u00e8 benefica per la vegetazione, perch\u00e9 mantiene alto il livello di umidit\u00e0 e perch\u00e9 riduce i danni dovuti ad eventuali periodi di siccit\u00e0; \u00e8 inoltre utile in quanto nelle zone desertiche questo fenomeno permette il formarsi della falda acquifera che alimenta i pozzi."}
{"id": "289622", "revid": "124644096", "url": "https://it.wikipedia.org/wiki?curid=289622", "title": "Association of Tennis Professionals", "text": "L'Association of Tennis Professionals, meglio nota con la sigla ATP, \u00e8 l'associazione che riunisce i giocatori professionisti del tennis maschile di tutto il mondo. Nacque nel settembre 1972 dall'iniziativa di Donald Dell, Jack Kramer e Cliff Drysdale che divenne il primo presidente. Il suo corrispettivo femminile \u00e8 la WTA.\nScopo principale dell'associazione \u00e8 quello di tutelare gli interessi dei giocatori relativamente ai vari aspetti dell'attivit\u00e0 nonch\u00e9 quello di gestire ed organizzare dei servizi essenziali quali, ad esempio, quello di redigere la classifica mondiale detta, appunto, ranking ATP. La classifica ATP \u00e8 il presupposto in base al quale l'ATP stila i tabelloni per la partecipazione, su richiesta dei singoli tennisti, ai tornei del circuito internazionale, decidendo teste di serie a priori e scontri diretti a sorteggio.\nStoria.\nLa riforma del 2009.\nNel 2009 l'ATP Tour ha preso la nuova denominazione ATP World Tour ed \u00e8 entrata in vigore la nuova classificazione in 1000 series, 500 series e 250 series, i numeri si riferiscono ai punti assegnati ai vincitori dei vari tornei. A grandi linee i tre circuiti hanno sostituito rispettivamente gli ATP Masters Series, gli International Series Gold e gli International Series.\nI 1000 series sono i vecchi ATP Masters Series con l'eccezione del Masters di Amburgo, retrocesso a 500 series e sostituito dal Master di Shanghai. Il Masters di Madrid, ora evento combinato sia maschile che femminile, ha preso il posto di quello di Amburgo nel calendario e il suo posto nella stagione indoor \u00e8 stato occupato dal torneo cinese.\nDal 2011 \u00e8 previsto inoltre che anche i Masters di Roma e di Cincinnati si trasformino in eventi combinati.\nSono state previste sanzioni severe per i giocatori che non dovessero presentarsi ai tornei senza autorizzazione medica, condizione non obbligatoria per\u00f2 per il Masters di Montecarlo, inizialmente destinato a diventare un 500, ma poi risparmiato dall'ATP che lo ha reso un torneo senza obbligo di partecipazione.\nLa Tennis Masters Cup ha preso il nome ATP World Tour Finals ed \u00e8 stata poi spostata da Shanghai a Londra.\nI tornei 500 series sono i vecchi ATP International Series Gold con l'aggiunta di quelli di Washington, Pechino, Basilea, Valencia e appunto di Amburgo. Sono stati invece declassato tra le 250 series quello di Stoccarda \n. Dal 2009 al 2015 anche la Coppa Davis portava dei punti ATP fino a un massimo di 500. Questo valeva solo per gli scontri dei playoff e del World Group che venivano conteggiati tutti congiuntamente e occupavano uno dei posti destinati ai 500 series. 125 punti addizionali andavano ai giocatori capaci di vincere tutti gli 8 singolari (due rispettivamente nei playoff, nei quarti, in semifinale e in finale) e la Coppa Davis.\nNel 2017, le ATP World Tour Finals prendono la denominazione ATP Finals. Nel 2020 il circuito riprende la vecchia denominazione ATP Tour e rimane inalterata la sua struttura, le categorie dei tornei rimangono le stesse ma prendono le denominazioni ATP Tour Masters 1000, ATP Tour 500 e ATP Tour 250.\nDescrizione.\nATP Tour.\nIl circuito \u00e8 composto da tornei di differente levatura internazionale: i quattro tornei del Grande Slam, considerati i pi\u00f9 importanti al mondo (Australian Open, Wimbledon, Roland Garros e US Open), le ATP Finals, i nove tornei dell'ATP Tour Masters 1000, i tornei dell'ATP Tour 500, quelli dell'ATP Tour 250, quelli del circuito Challenger e infine quelli del circuito ITF.\nDi questi tornei, quelli del Grande Slam e del circuito ITF sono organizzati dalla ITF, le ATP Finals - torneo di fine anno riservato agli otto giocatori e alle otto coppie di doppio con il numero maggiore di punti collezionati durante la stagione - sono organizzate congiuntamente da ATP e ITF, tutti gli altri sono organizzati dall'ATP. Tutti questi tornei attribuiscono punti per le classifiche ATP di singolare e doppio. Questo \u00e8 il dettaglio del tour:\nDistribuzione dei punti.\nCon le modifiche apportate nel febbraio 2021, i punti dei ranking sono distribuiti nel seguente modo:\nI punti vengono assegnati al vincitore del torneo e ai perdenti dei turni indicati, compresi quelli di qualificazione ad eccezione dei tornei ITF. Un giocatore del tabellone principale passato per le qualificatosi riceve un bonus da aggiungere ai punti che ricever\u00e0 in base ai successivi risultati. Ad esempio un giocatore qualificato che perde al primo turno nel tabellone principale di uno Slam riceve 35 punti: 25 di bonus qualificazione pi\u00f9 10 per aver partecipato al primo round. Ai giocatori che al primo turno usufruiscono di un \"bye\" e perdono al secondo turno, vengono assegnati i punti equivalenti a quelli di una sconfitta nel primo turno. I giocatori che accedono al tabellone principale di uno Slam o di un Masters 1000 in virt\u00f9 di una wild card guadagnano punti solo se si qualificano per il secondo turno. Non vengono concessi punti a chi perde al primo turno nei tornei ATP 500, ATP 250, Challenger e ITF.\nIl ranking.\nSettimanalmente l'ATP pubblica la classifica dei giocatori professionistici chiamata ATP Entry Ranking, stilata sui risultati delle ultime 52 settimane, utilizzata per stilare le entry list e le teste di serie dei tabelloni di tutti i tornei, sia di doppio che di singolare.\nI punti guadagnati in ogni torneo saranno dunque validi per 52 settimane, trascorse le quali decadranno, ad eccezione dei punti totalizzati alle ATP Finals, che saranno tolti prima dell'evento di fine anno della stagione successiva. Per armonizzare la classifica con il nuovo sistema di punteggio e il nuovo calendario, ad inizio 2009 tutti i punti sono stati raddoppiati.\nLa classifica ATP per Paesi \u00e8 calcolata sommando i punti di tutti i giocatori da ogni Paese.\nParallelamente l'ATP stila anche l'ATP Race, una classifica che considera i risultati acquisiti solo durante la stagione in corso. Questa classifica \u00e8 la base per l'ammissione alle Finals, di fine anno.\nPremi.\nATP Race.\nA partire dal 1\u00ba gennaio 2000 l'ATP ha introdotto una nuova classifica mondiale denominata ATP Champions Race, nella quale i punti assegnati sono gli stessi del ranking ATP. Questa classifica prende in considerazione solo i risultati della stagione in corso; ogni giocatore professionista presente nel circuito mondiale parte dal 1\u00ba gennaio (ovvero dall'inizio della stagione tennistica regolare) con 0 punti nella classifica ATP Champions Race, il giocatore che chiude la stagione regolare dopo la Masters Cup con pi\u00f9 punti nella Race viene premiato ufficialmente durante il Masters di fine anno con il trofeo di ATP Race Champion. Il vincitore della ATP Champions Race \u00e8 il campione del mondo della stagione tennistica ATP, poich\u00e9 chiude in prima posizione la corsa al numero uno mondiale ATP dunque numero 1 del mondo a fine stagione. La Race oltre che a definire la corsa al numero uno mondiale a fine stagione e il campione del mondo, \u00e8 la base per l'ammissione alle ATP Finals. Poco prima dell'inizio della stagione 2009, il trofeo che veniva ufficialmente dato al vincitore a fine stagione \u00e8 stato ridenominato dapprima ATP World Tour Champion e dal 2010 ATP World tour n1 (2010- in corso) \u00e8 anche conosciuto dal 1973 pi\u00f9 comunemente come year end n1 e il trofeo riservato al vincitore dal 2000 ad oggi come number 1 Trophy o n1 Trophy.\nDal 2021 la sede delle ATP Finals \u00e8 Torino, e la classifica che porta a questo torneo viene chiamata ATP Race To Turin (FedEx ATP Race To Turin per ragioni di sponsorizzazione). Tra il 2009 e il 2020 la sede era Londra e veniva chiamata ATP Race To London ecc. Con il regolamento attuale hanno accesso alle Finals i primi otto giocatori della ATP Race, a meno che non vi sia un vincitore di una o pi\u00f9 prove del Grande Slam posizionato tra l'8\u00ba e il 20\u00ba posto della ATP Race, nel qual caso quest'ultimo avr\u00e0 diritto di partecipare alle Finals insieme ai primi sette della ATP Race. Se vi fossero tra l'8\u00ba e il 20\u00ba posto della ATP Race due vincitori di prove del Grande Slam, parteciperebbe alle Finals solo solo quello meglio piazzato nella ATP Race insieme ai migliori sette, e l'altro vincitore verrebbe ammesso come riserva (\"alternate\")."}
{"id": "289623", "revid": "981123", "url": "https://it.wikipedia.org/wiki?curid=289623", "title": "Galaverna", "text": "In meteorologia la galaverna (o calaverna) \u00e8 una forma di precipitazione atmosferica consistente in un deposito di ghiaccio in forma di aghi, scaglie o superficie continua ghiacciata su oggetti esterni che pu\u00f2 prodursi in presenza di nebbia quando la temperatura dell'aria \u00e8 nettamente inferiore a 0\u00a0\u00b0C.\nDescrizione.\nLa galaverna \u00e8 costituita da un rivestimento cristallino, opaco e bianco intorno alle superfici solide; di solito non \u00e8 molto duro e pu\u00f2 essere facilmente scosso via. Essa si forma perch\u00e9 le goccioline d'acqua in sospensione nell'atmosfera possono rimanere liquide anche sotto zero (stato di sopraffusione). Il fenomeno della galaverna \u00e8 il passaggio da vapore acqueo a ghiaccio, che avviene non solo sul terreno, ma anche sugli alberi, sui tetti delle case, sulle auto ecc.\nAltre formazioni di ghiaccio.\nLa galaverna richiede piccole dimensioni delle gocce di nebbia, temperatura bassa, ventilazione scarsa o nulla, accrescimento lento e dissipazione veloce del calore latente di solidificazione. Quando questi parametri cambiano si hanno altre formazioni, come per esempio la calabrosa, che si forma quando le gocce di nebbia sono pi\u00f9 grosse e il vento \u00e8 pi\u00f9 forte.\nLa galaverna si distingue dalla brina perch\u00e9 questa non \u00e8 coinvolta dal processo di sopraffusione delle gocce d'acqua e si forma per il brinamento del vapore sulle superfici raffreddate a causa della perdita di calore per irraggiamento durante la notte. Le formazioni di ghiaccio, simili alla galaverna, che si producono in assenza di nebbia con temperature molto basse e un'alta umidit\u00e0 relativa dell'aria superiore al 90%, possono essere chiamate ugualmente galaverna (in inglese \"soft rime\", in francese \"pluie vergla\u00e7ante\").\nApplicazioni agronomiche.\nLa galaverna, sotto forma di ghiaccio sulle piante, \u00e8 utilizzata anche in ambito agronomico per preservare le piante dalle gelate sfruttando la liberazione del calore di brinamento nel processo di solidificazione dell'acqua liquida spruzzata sulle piante. Infatti durante l'intero passaggio di stato liquido-solido per la liberazione del suddetto calore la temperatura dell'acqua-ghiaccio rimane costante a 0\u00a0\u00b0C mentre quella dell'aria pu\u00f2 essere anche di diversi gradi sotto lo zero. Al termine del passaggio di stato per\u00f2 anche il ghiaccio formatosi sulla pianta si porta rapidamente all'equilibrio termico con la temperatura dell'aria a diversi gradi sottozero, la stessa che avrebbe inevitabilmente subito la pianta senza il suddetto trattamento. La tecnica quindi, a livello teorico, non \u00e8 di per s\u00e9 dannosa e risulta utile in caso di gelate notturne e disgelo diurno diminuendo il tempo di esposizione della pianta alle temperature sottozero (specie nel periodo critico primaverile), ma nel lungo periodo, cio\u00e8 in condizioni di gelo persistente anche di giorno e per pi\u00f9 giorni, risulta inefficace. Dei danni alla pianta possono altres\u00ec crearsi sui germogli con l'aumento di volume dell'acqua che solidifica e per questo \u00e8 oggetto di severe critiche.\nNomenclatura.\nCiro Chistoni descrisse un fenomeno assimilabile alla galaverna, che egli defin\u00ec \"forte brinata invernale\". Il fenomeno avviene con cielo inizialmente limpido e con formazione di brina sugli oggetti. Scendendo la temperatura, l'aria raggiunge il punto di saturazione di vapore acqueo e, per la presenza di nuclei di condensazione, si forma una nebbia bassa. In questa situazione avviene la solidificazione delle goccioline d'acqua nella nebbia con formazioni aghiformi di ghiaccio cristallino (pi\u00f9 o meno omogeneo) che si sovrappongono alla brina. Il fenomeno sarebbe pi\u00f9 frequente in autunno avanzato e pi\u00f9 raramente in inverno, in particolar modo su oggetti compresi tra il suolo e quattro-sei metri d'altezza. Data la confusione allora presente tra fenomeni di brinamento e solidificazione della nebbia, \u00e8 probabile che lo scienziato si riferisse a quella che oggi \u00e8 la galaverna in senso proprio.\nNelle vecchie edizioni dell\"International Cloud Atlas\" non si distingueva tra galaverna (\"soft rime\") e calabrosa (\"hard rime\") entrambi elencati sotto un'unica voce, titolata \u00abRime\u00bb definita come un \u00abdeposito di ghiaccio composta da grani pi\u00f9 o meno separati da aria intrappolata, talvolta adornata da ramificazioni cristalline; \u00e8 prodotta dal congelamento rapido di minuscole goccioline d'acqua sopraffusa e talvolta forma strati spessi; al suolo, si deposita sugli oggetti, principalmente sui lati esposti al vento e in particolar modo su superfici spigolose, a causa della nebbia sopraffusa, mentre in montagna a causa di goccioline di nube sopraffuse; nell'atmosfera libera diventa una formazione di ghiaccio friabile, che assomiglia a delle palline di neve glassate, sulle parti dell'aeromobile esposte al vento relativo\u00bb. Bilancini separa \"galaverna\" (\"ghiaccio granuloso\") da \"calabrosa\" (\"ghiaccio compatto\") ma assegna alla prima alcune caratteristiche che saranno assegnate alla \"hard rime\" (calabrosa) nelle edizioni seguenti dell\"International Cloud Atlas\" come i \u00abgranuli pi\u00f9 o meno separati da inclusioni d'aria\u00bb. Di fatto, nella sua definizione di galaverna, Bilancini comprende sia la \"soft rime\" (galaverna) che l\"hard rime\" (calabrosa), come saranno definite nelle edizioni pi\u00f9 recenti dell'International Cloud Atlas."}
{"id": "289626", "revid": "120586007", "url": "https://it.wikipedia.org/wiki?curid=289626", "title": "Gelicidio", "text": "Per definizione, in meteorologia il gelicidio \u00e8 un fenomeno che si verifica quando la pioggia, o la pioviggine, rimane in forma liquida anche quando la temperatura superficiale \u00e8 inferiore allo 0\u00a0\u00b0C, in tal modo si solidifica istantaneamente a contatto con il suolo formando uno strato di ghiaccio trasparente e molto scivoloso. La causa di questo \u00e8 da attribuirsi al fenomeno della sopraffusione.\nCaratteristiche.\nIl fenomeno accade quando a livello del suolo \u00e8 presente uno strato di aria fredda, con temperatura inferiore a 0\u00a0\u00b0C, mentre sopra c'\u00e8 uno strato d'aria pi\u00f9 calda che consente la fusione completa della neve che cade dalle nubi (il gelicidio non si forma quasi mai da nubi calde, cio\u00e8 da nubi da cui l'acqua precipita allo stato liquido). Le gocce si raffreddano a una temperatura superficiale inferiore a 0\u00a0\u00b0C. In tal modo, quando le gocce vengono a contatto con una superficie, congelano immediatamente, formando uno strato di ghiaccio trasparente, omogeneo, liscio e molto scivoloso, racchiudendo i rami degli alberi, gli arbusti, gli steli dell'erba e i fili elettrici all'interno di un involucro assai duro di acqua cristallizzata e trasparente. Il deposito di ghiaccio che si forma sugli oggetti \u00e8 detto spesso vetrone o popolarmente vetriore, una forma particolare di ghiaccio vitreo.\nDiffusione.\n\u00c8 molto frequente in Europa centro-settentrionale, ma anche nella pianura Padana e nelle pianure e conche interne delle regioni dell'Italia centrale (soprattutto sul versante adriatico), specialmente nel periodo tra la fine di dicembre e i primi giorni di gennaio. Generalmente il gelicidio padano \u00e8 conseguente a una nevicata, dove l'aria caldo-umida di scirocco scorre sopra un cuscinetto di aria fredda formatosi in ore o giorni precedenti. Poich\u00e9 lo scirocco, inizialmente, soffia con insistenza solo in alta quota, il riscaldamento in montagna diviene tale da creare un'inversione termica tra alta quota (con temperature, in caso di gelicidio, sopra 0\u00a0\u00b0C) e bassa quota, dove appunto, cade pioggia per il riscaldamento dei bassi strati, ma qui la temperatura \u00e8 ancora sotto 0\u00a0\u00b0C (o leggermente sopra; basta che la temperatura delle gocce sia minore di 0\u00a0\u00b0C). Generalmente, lo scirocco determina una graduale erosione del cuscino freddo anche alle quote pianeggianti, portando quindi semplicemente pioggia, e non pi\u00f9 gelicidio. Questa dinamica, appunto molto frequente nella prima parte dell'inverno in Val Padana, costituisce forse il pi\u00f9 frequente epilogo delle nevicate nel Nord Italia: quello da addolcimento.\nSinonimi e nomi locali.\nNelle zone dell'Appennino tosco-emiliano (in particolare a Bologna, Lucca, a Pistoia e a Modena) il gelicidio si chiama \"bruscello\" o \"brucello\". L'etimologia pi\u00f9 probabile \u00e8 da \"broccia\", \"pioggerella gelata\", da un tema mediterraneo *\"calabro-/galabro-\", \u2018concrezione calcarea o ghiacciata\u2019 Nelle zone appenniniche della citt\u00e0 metropolitana di Bologna il fenomeno viene definito \"bioccio\". Nell'Emilia occidentale \u00e8 noto come \"vetroghiaccio\" (dal piacentino \"vedargi\u00e0s\" e dal parmigiano \"vedergi\u00e0s\", analoghi al francese \"verglas\"). A Forl\u00ec si parla piuttosto di \"vetrone\": il risultato \u00e8 ben descritto da un detto popolare che, in romagnolo, suona cos\u00ec: \"'u n\u2019 sta in p\u00ec gneca i usel\" (\u2018non stanno in piedi neppure gli uccelli\u2019).\nRischi e danni.\nIl gelicidio \u00e8 all'origine di numerosi disservizi, dato che, a causa del peso del ghiaccio, pu\u00f2 provocare la caduta di rami anche di grande spessore, nonch\u00e9 la rottura di cavi elettrici, con conseguente interruzione dell'illuminazione pubblica, problemi alle comunicazioni telefoniche; nell'ambito ferroviario pu\u00f2 impedire ai treni alimentati da linea elettrica esterna di ricevere energia, ricoprendo la superficie di contatto necessaria alla captazione (esempio: pantografo impossibilitato a realizzare contatto elettrico con la linea aerea, con conseguente blocco dei motori e black-out nei servizi ausiliari di bordo, quali ricircolo aria/riscaldamento/condizionamento, bagni, ecc.).&lt;br&gt;Inoltre, \u00e8 una notevole insidia per la circolazione degli autoveicoli, per il fondo stradale scivoloso. Nei casi pi\u00f9 gravi (le cosiddette tempeste di ghiaccio, in inglese \"ice storms\") alberi interi possono cadere, recando danni gravissimi ai boschi, e la circolazione stradale risulta impossibile; talvolta si possono trovare addirittura rami di alberi incollati al fondo stradale ghiacciato.\nFortunatamente il fenomeno \u00e8 spesso seguito da un aumento della temperatura con conseguente disgelo, in quanto la pioggia cade da strati d'aria pi\u00f9 caldi rispetto al suolo che quindi tendono a riscaldarlo progressivamente.\nTerminologia.\nIl gelicidio non deve esser confuso con la brina che si deposita lentamente per condensazione sulle superfici esterne quando, in assenza di ventilazione e con umidit\u00e0 relativa dell'aria molto elevata, perdono calore di notte fino a raggiungere 0\u00a0\u00b0C.\nAltro fenomeno affine, ma distinto, \u00e8 la neve chimica, che si forma in presenza di nebbia e basse temperature, quando siano disponibili a sufficienza nuclei di congelamento. Non dovrebbe essere confusa con il gelicidio neppure la galaverna, che si verifica con temperature inferiori a 0\u00a0\u00b0C quando minuscole goccioline di acqua esistenti nell'aria si solidificano intorno al suolo o sulla vegetazione formando un rivestimento che \u00e8 per\u00f2 opaco (per la presenza di inclusioni di bolle aria), biancastro e assai fragile. Nel gelicidio invece l'involucro di ghiaccio cristallizzato \u00e8 perfettamente trasparente, perch\u00e9 non contiene aria.\nIn presenza di vento forte, il rivestimento intorno alle superfici segue la direzione del vento, cosicch\u00e9 si formano talora, specialmente intorno ai tralicci di metallo ed ai fusti delle piante, delle specie di lame di ghiaccio biancastre, irregolari e dentellate, larghe anche 20 centimetri e pi\u00f9; il fenomeno si chiama calabrosa. Il ghiaccio trasparente che si forma da nebbia sopraffusa \u00e8 invece morfologicamente molto simile, ma l'Organizzazione mondiale della meteorologia lo considera una meteora differente."}
{"id": "289635", "revid": "1745361", "url": "https://it.wikipedia.org/wiki?curid=289635", "title": "Aviatore", "text": "L'aviatore (anche genericamente pilota) \u00e8 una persona che conduce un aeromobile in volo, sia per piacere sia per professione.\nLa responsabilit\u00e0 della condotta di volo (sia esso commerciale o privato) \u00e8 sempre del pilota in comando (comandante), in inglese \"pilot in command\", la cui autorit\u00e0 a bordo \u00e8 pari a quella del comandante a bordo di una nave.\nPilota civile.\nItalia.\nIn Italia, l'ENAC (Ente Nazionale per l'Aviazione Civile) rilascia tre tipi di brevetti (detti licenze) per i piloti di aereo e/o elicottero.\nIl primo brevetto ufficiale che abilita al pilotaggio \u00e8 la licenza di pilota privato (o PPL, dall'inglese \"private pilot licence\"), che abilita a condurre un aereo o un elicottero con soli passeggeri non paganti secondo le regole del volo a vista (VFR o secondo le regole del volo strumentale una volta conseguito il brevetto e la specifica abilitazione al volo IFR). In Italia per conseguire questo brevetto non \u00e8 obbligatoria la conoscenza della lingua inglese. Per giungere al conseguimento del brevetto occorre superare un esame teorico a quiz, composto da 120 domande a risposta multipla suddivise per argomenti quali: regolamentazione aeronautica, nozioni generali sugli aeromobili, fattore umano, meteorologia, navigazione aerea, procedure operative, prestazioni e pianificazione e telecomunicazioni aeronautiche.\nOgni candidato ha a disposizione un tempo di 120 minuti. Per essere ritenuti idonei \u00e8 necessario rispondere correttamente ad almeno il 75% dei quiz per ogni materia. L'ultimo esame \u00e8 quello pratico al quale si giunge dopo almeno 45 ore di volo (35 in doppio comando con istruttore e 10 in solitaria, inoltre in solitaria deve essere svolta una missione obbigatoria chiamata \"150 miglia\", che consiste nel compiere un volo di almeno 150 NM, circa 278 km, atterrando in due aeroporti diversi da quello di partenza, infine vi \u00e8 l'esame pratico che richiede un'ora circa di volo, preceduto da un colloquio orale). Il PPL pu\u00f2 essere ottenuto presso un'organizzazione certificata: un \"ATO\" (Approved Training Organization).\nPer poter essere ammessi a frequentare un corso di pilotaggio, i candidati devono sottoporsi a delle visite mediche presso dei centri dell'Aeronautica Militare Italiana (attualmente si trovano solo a Milano, Roma e Bari) e ottenere, almeno, il \"Certificato di Idoneit\u00e0 di seconda classe\" per poter svolgere le mansioni di pilota. Il certificato ha validit\u00e0 quinquennale sino al cinquantacinquesimo anno di et\u00e0. Superata tale data \u00e8 necessario effettuare le visite annualmente, fino al sessantesimo anno di et\u00e0, oltre il quale, la visita deve essere effettuata semestralmente. Si pu\u00f2 conseguire il PPL anche se non si \u00e8 maggiorenni: bastano infatti 16 anni per poterlo conseguire.\nLa qualifica di pilota commerciale di velivolo (o CPL, acronimo inglese di \"commercial pilot license\"), \u00e8 il secondo brevetto necessario per poter svolgere l'attivit\u00e0 retribuita di pilota o copilota a bordo di velivoli commerciali. Per poter accedere al corso per il conseguimento di questa licenza sono necessarie 150 ulteriori ore di volo nell'apposito corso di formazione.\nL'ultima abilitazione viene denominata licenza di pilota di linea (o ATPL, \"airline transport pilot license\"). Essa si consegue previo superamento di 14 esami teorici (che vertono su materie quali la meteorologia, navigazione aerea, human performance, legislazione e altro) e il raggiungimento di 1 500 ore di volo di cui 500 in operazioni multi - pilot. Tale abilitazione garantisce il privilegio, previo superamento di un corso comando, di pilotare un aereo di linea in qualit\u00e0 di comandante. Prima del raggiungimento delle 1 500 ore necessarie \u00e8 comunque possibile superare gli esami teorici e ottenere il cosiddetto \u201cATPL frozen\u201d, che consiste in una licenza CPL compresa di crediti per il superamento degli esami teorici ATPL. Quest\u2019ultima, previo completamento di un corso \u201ctype rating\u201d, permette di operare come pilota su velivoli a equipaggio plurimo in qualit\u00e0 di primo o secondo ufficiale. \nNon \u00e8 invece una Licenza di Pilota l\"'Attestato per il Volo da Diporto o Sportivo\" (VDS), che abilita al pilotaggio degli ultraleggeri, e che viene rilasciato dopo opportuni corsi ed esami presso le Scuole certificate dall'Aero Club d'Italia. Il conseguimento dell'Attestato VDS \u00e8 obbligatorio per legge per poter pilotare gli ultraleggeri.\nPilota militare.\nIn Italia.\n Ai piloti militari di elicottero compete un distintivo diverso composto di quattro pale rotore con al centro una corona .\nCon il termine \"pilota militare\" solitamente si intende un aviatore dell'Aeronautica Militare, anche se esso, nella sua accezione pi\u00f9 ampia, comprende anche elicotteristi e aviatori prestanti servizio nelle altre armi.\nPer diventare \"Pilota militare\" i principali requisiti sono fisici: il pilota deve essere in grado di sopportare accelerazioni e situazioni limite.\nLe scuole militari di volo, come l'Accademia Aeronautica di Pozzuoli, sono molto selettive: in Italia, ad esempio, per quanto riguarda l'anno accademico 2008/2009, dei migliori 1 044 candidati che avranno superato la prova di preselezione, solo 50 potranno arrivare a fregiarsi dell'aquila turrita, simbolo dei piloti militari italiani.\nLe visite mediche per l'idoneit\u00e0 al volo.\nLe visite mediche per l'idoneit\u00e0 al volo vengono svolte presso dei Centri di Medicina Legale dell'Aeronautica Militare e constano di due tipologie, denominate rispettivamente \"Seconda classe\" e \"Prima classe\". Si diversificano tra loro in base ai requisiti necessari per poter ottenere il certificato di idoneit\u00e0.\nTutto il personale che effettua il servizio aereo \u00e8 obbligato a sottoporsi alle visite periodiche e, a seconda delle mansioni da svolgere, effettua le visite per la \"Seconda\" o la \"Prima classe\". Il pilota di linea, ad esempio, effettua le visite di \"Prima classe\", mentre il pilota privato effettua le visite di \"Seconda\".\nFra le varie visite alle quali si viene sottoposti per ottenere uno dei due certificati vi sono i seguenti esami:"}
{"id": "289639", "revid": "149726", "url": "https://it.wikipedia.org/wiki?curid=289639", "title": "Nicomede (matematico)", "text": "Biografia.\nIntrodusse in geometria una curva che chiam\u00f2 \"concoide\" (che in greco significa conchiglia) per risolvere graficamente il problema della trisezione dell'angolo e della duplicazione del cubo."}
{"id": "289640", "revid": "287204", "url": "https://it.wikipedia.org/wiki?curid=289640", "title": "Orange Amplification", "text": "Orange Amplification \u00e8 un'azienda inglese appartenente al Gruppo \"Orange Music Electronic Company Ltd\", produttrice di amplificatori valvolari per strumenti a corda quali chitarra elettrica e basso elettrico fondata nel 1968.\nStoria.\n1968, la fondazione.\nLa Orange fu fondata nel 1968 da Clifford Cooper a Londra. Orange Amps and P.A. (Public Address).\nLa Orange nacque come uno studio di registrazione e fu uno dei primi ad avere un mixer IBC, il quale era originariamente di propriet\u00e0 di Joe Meek, leader dei The Millionaires e appunto con l'IBC, Joe Meek e la sua band registrarono presso lo studio Orange, intorno alla met\u00e0 degli anni '60.\nNell'estate del 1968 Cliff Cooper acquist\u00f2 una testata da 30 Watt \u201cserie 2000\u201d. La testata venne commissionata ad una piccola ditta del Nord dell'Inghilterra il cui nome era \"Radio Craft\". Marchiata Matamp, fu la prima di una lunga serie di testate con tale marchio, sostituito poi con il pi\u00f9 conosciuto marchio Orange.\nNell'autunno dello stesso anno Cliff Cooper, titolare del marchio Orange (marchio che avrebbe dovuto occuparsi di molteplici aspetti legati alla musica, con la creazione di \u201csottomarchi\u201d quali Orange Publishing; Orange Agency; Orange Records; Orange Music and Orange Recording Studios) richiese alla stessa Matamp, nome derivato dal fondatore Mat Mathias, alcune testate e cabinets da 100 Watt.\nLe coperture avrebbero dovuto essere di un arancio brillante, le scritte sostituite da simboli bizzarri, le manopole simili a quelle utilizzate sulle apparecchiature in uso negli anni '50. Avrebbero dovuto inoltre essere dotate di robuste maniglie cromate abbinate a chassis indistruttibili come pure indistruttibili sarebbero dovuti essere i cabinets di legno.\nEssendo Cliff amico dei Fleetwood Mac, forn\u00ec loro una mezza dozzina di \"ampli\" che fecero conoscere al grande pubblico il marchio Orange/Matamp. Nell'anno successivo, con l'introduzione delle prime testate di 200 watt di potenza e con la tourn\u00e9e dei Fleetwood Mac negli States, si consolid\u00f2 la fama di questi ampli a livello mondiale. Ma Peter Green non era molto soddisfatto della troppa pulizia sonora di questi ampli e Cliff chiese al suo staff di implementarne la distorsione.\nA questo punto gli ampli divennero pi\u00f9 appetibili per i musicisti (fra i pi\u00f9 famosi Stevie Wonder, BB King, Jimmy Page, John Mayall, Ike and Tina Turner, e James Brown) ed il success\u00f2 si consolid\u00f2 nei primi anni settanta, con l'introduzione degli Orange Graphic Amplifier OR series da 120 e da 80 watt sino alla presentazione del modello OD 120 nel 1975, provvisto di Master Volume.\nGli amplificatori Orange erano inizialmente solo testate valvolari, concepite per essere accoppiate con una cassa separata. La testata pi\u00f9 famosa e che ebbe maggiore successo fu la OR120, e pi\u00f9 tardi anche la OD120, modello con anche l'overdrive e una manopola per il controllo del volume generale.\nMolti amplificatori per chitarra erano basati su un circuito di output che utilizzava le valvole EL34, famose nel Regno Unito grazie a grandi ditte come la Marshall Amplification e la Hiwatt che le utilizzavano nei loro prodotti, ed erano disponibili in testate separate dalle casse.\nDagli anni 70 al 2000.\nNel 1970, la Orange realizz\u00f2 un amplificatore ibrido accoppiato con dei controlli mixer ma con una potenza valvolare (uno dei primi combo).\nNegli ultimi anni, la Orange ha anche prodotto dei combo per chitarra e per basso.\nFra la fine degli anni '90 e l'inizio anni 2000, la Orange realizz\u00f2 con grande successo di vendite, una serie di combo totalmente valvolari, come l'Ad 15/12, l'Ad 30R e l'Ad 30TC. l'Ad 15/12, di Classe A, con un singolo cono, 15 watt di potenza, \u00e8 ora fuori produzione e molto ricercato.\nAnni 2000.\nNel 2001, la Orange ha introdotto la serie Solid State Crush e nel 2004 ha creato la serie Rocker.\nQuesta serie consiste in cinque differenti modelli di amplificatori (testate). Queste sono la Rocker 30, che ha il classico suono del British Rock, 2x EL34 di potenza valvolare e coni di Classe A e , \u00e8 l'unico amplificatore 1x12 combo.\nI Rockerverb utilizzano un circuito simile, ma hanno un extra gain e un suono pi\u00f9 moderno.\nQuesti hanno anche il riverbero. Il Rockerverb \u00e8 realizzato con una testata a 50 Watt (4x 6V6 di potenza valvolare) e a 100 Watt (4x EL34 di potenza valvolare. Possibilit\u00e0 di montare anche valvole differenti 6CA7/6L6/5881/KT88 semplicemente regolando il bias).\nNel 2010 vede la luce la Rockerverb MKII, una rivisitazione della Rockerverb classica con migliorie al send-return e l'aggiunta del controllo dei medi sul canale del pulito. Questa modifica interessa anche la serie Rockerverb Combo.\nNel 2006 la Orange ha introdotto due nuovi amplificatori. La testata Tiny Terror, piccola e facilmente trasportabile, \u00e8 utilizzata anche da band molto pesanti tipo gli Slipknot.\nInfine la Thundereverb 200, che \u00e8 un ampli sia per chitarra che per basso a 200 watt di potenza (6x6550).\nInoltre esiste una versione pi\u00f9 piccola del Thunderverb, ovvero il Thunderverb 50, appunto con 50 watt di potenza, e il Th30, testata classe A interamente valvolare 30w con due canali separati, Clean/Overdrive valvole EL84, send return e possibilit\u00e0 di switchare la potenza da 30w a 15w e con l'apposito selettore posteriore si possono isolare due finali per diminuire il suono portandolo a 15w e 7w. Non \u00e8 dotato di riverbero integrato\nNel 2008 la Orange ha prodotto un remake della testata \"Pics only\" per il quarantesimo anniversario dell'azienda. Una testata a 50 Watt con un monocanale che non presenta scritte ma solo icone. Furono realizzate 40 testate customizzate con differenti circuiti e con nomi di donna al posto del numero di serie. Esiste anche una versione non customizzata, ovvero la OR50H e in numero non limitato.\nCaratteristiche degli amplificatori Orange.\nIl suono degli amplificatori prodotti dalla Orange si caratterizza per il calore e la ricchezza timbrica, tale caratteristica \u00e8 dovuta all'impiego di un circuito valvolare nella costruzione degli apparecchi. Gli amplificatori Orange si contraddistinguono inoltre dal punto di vista estetico per quell'acceso colore arancione che li rende riconoscibili anche da lontano.\nClifford Cooper utilizz\u00f2 il tolex arancione perch\u00e9 all'epoca era quello pi\u00f9 economico.\nSono molto richiesti negli ultimi anni soprattutto per un ritorno a quelle sonorit\u00e0 caratterizzanti gli anni sessanta/settanta.\nGamma amplificatori Orange.\nSerie Thunderverb/Thunder\nSerie Rocker\nSuono moderno, prodotto in Inghilterra, in produzione del 2004.\nSerie Rockerverb\nVersione della Rocker Series, ma con il riverbero.\nSerie AD\nUn suono ancora pi\u00f9 \"vintage\", si suppone ispirato al famoso Vox AC30. Tutta la serie AD \u00e8 valvolare e prodotta in Inghilterra.\nTiny Terror\nSuono duro, completamente valvolare, 7 Watt classe A o 15 Watt classe A.\nCasse (Speaker Cabinets)\nLe casse Orange distribuite negli Stati Uniti sono costruite negli Stati Uniti, quelle reperibili in Europa sono prodotte in Inghilterra, tranne per la 1 x 12, che \u00e8 prodotta in Cina.\nSerie Crush\nQuesta serie di Orange non \u00e8 prodotta in Inghilterra.\nSerie Crush Bass\nBass Range\nOR Series\nIl remake della \"Pics Only\"\nOrange Custom Shop"}
{"id": "289648", "revid": "253269", "url": "https://it.wikipedia.org/wiki?curid=289648", "title": "Capucine", "text": "Biografia.\nGermaine Lefebvre adott\u00f2 il nome d'arte \"Capucine\", che \u00e8 il nome francese del \"Tropaeolum\", il nasturzio. Malgrado i desideri della famiglia, che avrebbe sognato per lei una carriera da insegnante, debutt\u00f2 sul grande schermo nel 1948, all'et\u00e0 di 20 anni, con una parte nel film \"L'aquila a due teste\" di Jean Cocteau, cui segu\u00ec un altro breve ruolo in \"Le sedicenni\" (1949), diretto da Jacques Becker. Terminati gli studi superiori, laureandosi in lingue straniere in Francia, nel 1950 si spos\u00f2 con l'attore e doppiatore Pierre Trabaud, noto per aver dato voce al personaggio di Joe Dalton, unione che durer\u00e0 solamente sette mesi. Dopo il divorzio non si spos\u00f2 pi\u00f9. Alta, snella, con un volto dai lineamenti classici e dotata di una naturale eleganza, Capucine divent\u00f2 un'indossatrice di alta classe, molto richiesta da celebri stilisti come Christian Dior e Pierre Balmain.\nMentre lavorava a Parigi per il celebre marchio Givenchy, divenne grande amica di Audrey Hepburn e fu notata dal produttore Charles Feldman, che le propose di trasferirsi a Hollywood. Giunta in America nel 1958, Capucine incontr\u00f2 l'attore John Wayne, che pens\u00f2 a lei per il ruolo di protagonista femminile nel suo imminente film \"Un dollaro d'onore\", a cui per\u00f2 l'aspirante attrice dovette rinunciare poich\u00e9 non conosceva l'inglese. Charles Feldman la invi\u00f2 quindi a Hollywood per farle seguire un corso di recitazione e arte drammatica con il maestro Gregory Ratoff, e nel frattempo per consentirle di perfezionare il suo inglese. Poco dopo firm\u00f2 un contratto con la Columbia e nel 1960 apparve come protagonista nel dramma \"Estasi\", nel ruolo di una principessa russa, in una biografia romanzata della vita e gli amori di Franz Liszt (Dirk Bogarde).\nQuesta prima apparizione americana venne lodata dalla critica, che unanimemente riconobbe la bellezza di Capucine, valorizzata dai costumi di Jean Louis e dalla fotografia di James Wong Howe. Il film successivo fu la commedia d'avventura \"Pugni, pupe e pepite\" (1960) di Henry Hathaway, in cui ritrov\u00f2 John Wayne e recit\u00f2 anche con Stewart Granger, nel ruolo di Michelle Bonnet, detta \"Angelo\", un'affascinante ballerina di saloon che riesce a conquistare il rude cercatore Sam McCord (Wayne) sullo sfondo dell'Alaska del primo Novecento, durante la mitica corsa all'oro. Nella prima met\u00e0 degli anni sessanta la carriera dell'attrice fu intensa, con la partecipazione a diverse produzioni di successo, tra cui le celebri commedie brillanti \"La Pantera Rosa\" (1963) di Blake Edwards, in cui interpret\u00f2 la moglie infedele dell'ispettore Clouseau (Peter Sellers), e \"Ciao Pussycat\" (1966) di Clive Donner, nel quale imperson\u00f2 una ninfomane che viene presa in cura da uno psichiatra dongiovanni (ancora Peter Sellers). Partecip\u00f2 poi nel ruolo della gelida principessa Dominique al film \"Masquerade\" (1967) di Joseph L. Mankiewicz, raffinata commedia d'intrighi e d'inganni, accanto a Rex Harrison, Susan Hayward e Maggie Smith.\nLe commedie sofisticate furono i film in cui ebbe modo di fornire le interpretazioni pi\u00f9 interessanti, prendendo garbatamente in giro il proprio personaggio di donna di mondo algida ed elegante. Tra le altre sue interpretazioni degli anni sessanta, da ricordare quelle nei film d'avventura \"Il leone\" (1962), e \"La settima alba\" (1964), entrambi accanto all'attore William Holden, al quale Capucine fu sentimentalmente legata per alcuni anni, nonostante lui fosse sposato con l'ex attrice Brenda Marshall. Trasferitasi a Losanna, in Svizzera, dopo la met\u00e0 degli anni sessanta, l'attrice continu\u00f2 ad apparire in svariate produzioni europee, fra le quali sono da ricordare il film di spionaggio \"Fr\u00e4ulein Doktor\" (1969), di Alberto Lattuada, in cui interpret\u00f2 l'ambiguo personaggio di Saforet, e il \"Fellini Satyricon\" (1969) di Federico Fellini, nel ruolo dell'enigmatica Trifena, ma la sua carriera di diva internazionale era giunta al termine.\nLa sua popolarit\u00e0 inizi\u00f2 a declinare all'inizio degli anni settanta, anche se continu\u00f2 ad apparire sul grande schermo, seppur in pellicole commerciali di produzione italiana e francese, di scarso interesse artistico. Afflitta dalla depressione e da altri problemi di salute, nel 1990 si tolse la vita gettandosi dall'ottavo piano del suo condominio di residenza a Losanna (gi\u00e0 in passato aveva tentato il suicidio tagliandosi le vene, ma era stata salvata in extremis). Aveva 62 anni; .\nInfluenze culturali.\nIl personaggio della Duchessa Altea di Vallenberg, del fumetto \"Diabolik\", \u00e8 stato ispirato da lei.\nFilmografia.\nTelevisione.\nNegli anni dal 1968 al 1970 interpret\u00f2 una serie di \"sketch\" della rubrica pubblicitaria televisiva italiana \"Carosello\", pubblicizzando le confezioni femminili Cori del Gruppo Finanziario Tessile.\nDoppiatrici italiane.\nNelle versioni in italiano dei suoi film, Capucine \u00e8 stata doppiata da:"}
{"id": "289650", "revid": "767487", "url": "https://it.wikipedia.org/wiki?curid=289650", "title": "Nymphaea alba", "text": "La ninfea comune (Nymphaea alba ) \u00e8 una pianta acquatica della famiglia delle Nymphaeaceae, diffusa nelle acque dolci di Europa, Nord Africa e Asia.\nEtimologia.\nIl nome generico (\"Nymphaea\") deriva dal vocabolo arabo \"nenufar\" (derivato a sua volta dal persiano \"loto blu\"). Ad introdurlo nella nomenclatura botanica \u00e8 stato il medico, botanico e teologo tedesco Otto Brunfels (Magonza, 1488 \u2013 Berna, 25 novembre 1534) nel 1534.\nL'epiteto specifico (\"alba\") si riferisce alla colorazione del fiore.\nIl binomio scientifico attualmente accettato (\"Nymphaea alba\") \u00e8 stato proposto da Linneo (1707\u20131778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753.\nIn lingua tedesca questa pianta si chiama \"Wei\u00dfe Seerose\"; in francese si chiama \"nymph\u00e9a blanc\" oppure \"n\u00e9nufar blanc\"; in inglese si chiama \"white water-lily\".\nDescrizione.\n\u00c8 una pianta acquatica che vive di preferenza nelle acque ferme o a lento decorso, \u00e8 radicante e perenne, ed \u00e8 particolarmente resistente e si propaga con facilit\u00e0 tanto che in certi casi viene considerata invasiva. In realt\u00e0 \u00e8 pi\u00f9 palustre che acquatica in quanto \u00e8 una specie che pu\u00f2 sopportare facilmente abbassamenti temporanei del livello dell'acqua. L'altezza media di queste piante va da 20 a 200\u00a0cm (considerando ovviamente anche la porzione sommersa). La forma biologica della specie \u00e8 idrofita radicante (I rad); ossia sono piante acquatiche perenni le cui gemme si trovano sommerse o natanti e hanno un apparato radicale che le ancora al fondale. Molte caratteristiche avvicinano questa pianta alle Monocotiledoni.\nRadici.\nLa profondit\u00e0 della pianta in acqua (e quindi le radici) pu\u00f2 arrivare ad oltre un metro; le radici sono fissate sul fondo fangoso. Generalmente scaturiscono dal fusto subacqueo in posizione opposta ad ogni inserzione fogliare.\nFoglie.\nLe foglie sono ampie e di consistenza coriacea e lamina piana e peltata con picciolo inserito a 1/3 della lamina in una insenatura stretta e profonda. Sono galleggianti, la forma \u00e8 pi\u00f9 o meno rotonda (o cordata) ad orecchie basali acute. La lunghezza del picciolo \u00e8 in funzione della profondit\u00e0 dell'acqua. Generalmente sono distese e ricoprono vaste aree, ma a volte possono trovarsi anche in posizione semi-eretta e quindi parzialmente emergenti. Le due pagine (quella sopra e quella sotto) hanno ovviamente strutture anatomiche diverse interfacciando due elementi completamente differenti (aria e acqua). La lamina superiore \u00e8 protetta da uno strato ceroso (questo per non essere bagnata, cos\u00ec l'acqua scivola via senza bloccare le aperture aerifere) e cosparsa da diversi stomi per lo scambio appunto aerifero. La lamina inferiore invece contiene antocianina (per questo \u00e8 purpurea). L'antocianina \u00e8 una glucoside privo di azoto che ha la funzione di convertire i raggi luminosi del sole in calore. In questo modo anche la parte inferiore della foglia collabora ad incrementare i processi metabolici di tutta la foglia. Le foglie hanno delle nervature che si irradiano dal nervo centrale e in corrispondenza del margine della foglia si sdoppiano pi\u00f9 volte a 90\u00b0. Ogni pianta con le sue foglie pu\u00f2 occupare un'area di circa 150\u00a0cm di diametro. Diametro delle foglie: 10 \u2013 30\u00a0cm.\nLo sviluppo di queste \u00e8 foglie \u00e8 molto particolare: infatti crescono dritte dal fondale verso la superficie con le due semi-lamine arrotolate su s\u00e9 stesse dall'esterno verso la nervatura centrale della foglia; al momento opportuno si srotolano dispiegandosi completamente sulla superficie dell'acqua. Le foglie nascono dal rizoma sottostante in ordini spiralato-alterni e si possono dividere in tre tipi (dimorfismo fogliare): \nInfiorescenza.\nL'infiorescenza \u00e8 formata da grandi fiori natanti generalmente solitari. La lunghezza del peduncolo, a sezione rotonda, \u00e8 in funzione della profondit\u00e0 dell'acqua. I fiori durano a lungo e si aprono durante il giorno solo a cielo sereno: l'apertura inizia verso le ore 11 e raggiunge il massimo splendore tra le ore 14 e 15 del primo pomeriggio quando l'aria \u00e8 pi\u00f9 calda.\nFiore.\nI fiori sono ermafroditi, attinomorfi, polipetali (con un numero imprecisato di petali), spirociclici (i petali sono a disposizione spiralata/ciclica), in genere tutti gli altri elementi del fiore (calice e componenti riproduttivi) sono a disposizione spiralata. Il perianzio \u00e8 ipogino. Il colore del fiore \u00e8 bianco puro (raramente roseo). I fiori sono profumati. Diametro dei fiori 10 \u2013 12\u00a0cm.\nFrutti.\nIl frutto \u00e8 una bacca globosa, coriacea e spugnosa a deiscenza irregolare. Sulla sua superficie sono presenti delle caratteristiche cicatrici dovute alla caduta dei petali e degli stami che non sono persistenti, mentre all'apice \u00e8 coronato da ci\u00f2 che rimane degli stili. La particolarit\u00e0 di questo frutto \u00e8 che la sua maturazione avviene sott'acqua, immerso nel fondo fangoso. Infatti a fine fioritura il frutto cade nell'acqua e il tessuto assiale di protezione si stacca in pi\u00f9 parti dai carpelli liberi, in questo modo i numerosi semi, ellissoidi, lisci e provvisti di albume, contenuti nel frutto hanno la via libera per la disseminazione. Dimensione del frutto 2,5 \u2013 3\u00a0cm. Dimensione dei semi 2\u00a0\u2013 3\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nTassonomia.\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nAlcuni Autori non riconoscono le due sottospecie europee \"alba\" e \"minoriflora\" e le includono nella specie principale.\nIbridi.\nCon la specie \"Nymphaea candida\" C. Presl \"Nymphaea alba\" forma il seguente ibrido interspecifico:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nUsi.\nGiardinaggio.\nQueste piante decorano perfettamente i giardini acquatici tanto che \u00e8 impensabile vederne uno senza la preziosa presenza delle \u201cninfee\u201d. Questo naturalmente ha spinto tantissimi specialisti a creare una moltitudine di ibridi o cultivar per il mercato dei fiori da giardino. \u00c8 una pianta valida anche nella produzione come fiore reciso.\nCucina.\nIn Finlandia e in certe zone della Russia questa pianta trova degli utilizzi eduli (i fusti subacquei) anche se contenendo diversi tannini risultano piuttosto amari.\nRiferimenti nella cultura.\nIl nome di questo fiore \u00e8 collegato a diversi racconti e storie di civilt\u00e0 antiche. La mitologia greca annovera molte ninfe. Questo nome deriva dal greco antico (\u201c\u03bd\u03cd\u03bc\u03c6\u03b7\u201d) e significa \"giovane fanciulla\". Le ninfe il pi\u00f9 delle volte sono delle semi-divinit\u00e0 della natura.\nSi dice che le ninfe fossero figlie di Zeus o Urano e che i loro miti fossero legati a divinit\u00e0 come ad esempio Artemide, Apollo o Poseidone. Generalmente vengono rappresentate, come attraenti fanciulle, vergini in et\u00e0 da marito. Il termine \u00e8 anche legato con il verbo latino \"nubere\" (= prendere marito).\nFamosa tra le ninfe \u00e8 Euridice, moglie di Orfeo, oppure Eco, la ninfa del monte Elicona.\nAnche in tempi pi\u00f9 recenti \u00e8 stata fonte di varie ispirazioni artistiche. Nella pittura impressionista famoso \u00e8 il quadro \"Ninfee\" realizzato nel 1918 dal pittore francese Claude Monet."}
{"id": "289651", "revid": "11684", "url": "https://it.wikipedia.org/wiki?curid=289651", "title": "Rocca contrada", "text": ""}
{"id": "289657", "revid": "5", "url": "https://it.wikipedia.org/wiki?curid=289657", "title": "Scala di Glasgow", "text": ""}
{"id": "289658", "revid": "287204", "url": "https://it.wikipedia.org/wiki?curid=289658", "title": "Cazzola", "text": ""}
{"id": "289659", "revid": "31465", "url": "https://it.wikipedia.org/wiki?curid=289659", "title": "Classe energetica", "text": ""}
{"id": "289660", "revid": "1516566", "url": "https://it.wikipedia.org/wiki?curid=289660", "title": "Horten", "text": "Horten \u00e8 un comune e una citt\u00e0 della contea di Vestfold og Telemark in Norvegia. Ha ricevuto lo status di citt\u00e0 nel 1858.\nGeografia fisica.\nLa citt\u00e0 si trova nel sud del paese sulla sponda occidentale del fiordo di Oslo, di fronte alla citt\u00e0 di Moss.\nStoria.\nVi sono tracce storiche nell'area di Horten sin dall'et\u00e0 della pietra e durante il periodo vichingo la zona era un importante centro di potere. Nel 1582 venne aperta la linea di traghetti da Horten a Moss, sull'altra sponda del fiordo. Nel 1818 venne deciso di aprire qui il quartier generale della marina militare norvegese. Per decenni la citt\u00e0 ha vissuto grazie ai cantieri navali militari che per\u00f2 fallirono nel 1987. Gi\u00e0 nel 1950 la sede della marina venne spostata a Bergen. Oggi i settori trainanti dell'economia sono l'elettronica e gli istituti di ricerca che le hanno conferito l'appellativo di \"Silicon Valley norvegese\".\nSimboli.\nLo stemma fu concesso il 19 novembre 1907 quando Horten ottenne il titolo di citt\u00e0. Lo scudo \u00e8 trinciato: nella parte inferiore \u00e8 evidenziata l'importanza della citt\u00e0 come porto militare; una rosa nella parte superiore simboleggia la natura che circonda la citt\u00e0."}
{"id": "289661", "revid": "767487", "url": "https://it.wikipedia.org/wiki?curid=289661", "title": "Sterling Saint Jacques", "text": "Biografia artistica.\nNato Sterling Colter, assunse il nome di Sterling Thomas in seguito al secondo matrimonio della madre. Originario di Salt Lake City, nello Utah, arriv\u00f2 a New York alla fine degli anni sessanta, quando assunse il nome del suo mentore Raymond Saint Jacques, uno dei primi attori afroamericani di serie televisive, che lo introdusse nell'ambiente come il suo \"figlio adottivo\".\nAd inizio anni '70 recit\u00f2 nel cinema nel 1974 con il film \"Sistemo l'America e torno\" di Nanni Loy con protagonista Paolo Villaggio dove interpret\u00f2 la parte di un cestista studente universitario nonch\u00e9 attivista delle Pantere Nere. In tutto partecip\u00f2 a sei lungometraggi.\nProtagonista fin dal 1970 delle notti newyorkesi e degli eventi mondani del fashion system, dall'aprile 1977 frequent\u00f2 lo star system della discoteca \"Studio 54\" con Bianca Jagger, Michael Jackson, Caroline Kennedy e Andy Warhol.\nFu reso celebre dalla trovata di immagine di presentarsi come l'unico uomo nero dagli occhi azzurri, anche se si scopr\u00ec poi che si trattava solo di lenti a contatto colorate: i suoi occhi erano in realt\u00e0 grigi. Dotato di una notevole statura e prestanza fisica, intraprese la carriera di indossatore e fotomodello, che lo port\u00f2 a essere uno dei primissimi uomini neri sulle passerelle delle principali \"maison\" della sartoria internazionale.\nDivenuto successivamente cantante e trasferitosi in Italia, partecip\u00f2 al Festival di Sanremo 1981 nel gruppo \"B\", comprendente artisti ammessi di diritto alla serata finale con il brano \"Tutto \u00e8 blu\", alludendo appunto al colore dei suoi occhi. Il 21 giugno dello stesso anno cant\u00f2 assieme a Iva Zanicchi nello Stadio Luigi Ferraris, indossando la maglia del Genoa prima dell'ultima partita casalinga dei rossobl\u00f9 contro il Rimini che sanciva la promozione dei liguri in serie A.\nNel 1983 incise \"Comin', Into Love\", mix di funky e disco music, per conto della casa discografica \"Papillon Records\" e partecip\u00f2 ad alcune edizioni dei festival estivi della canzone di quei tempi.\nCircola voce che sia venuto a mancare nel 1984 in seguito ad infezioni causate dall'AIDS. Il 4 luglio 1985, tuttavia, l'edizione genovese del quotidiano \"La Stampa\" annunciava la sua partecipazione a una festa alla discoteca Shalom assieme a Cicciolina."}
{"id": "289662", "revid": "484362", "url": "https://it.wikipedia.org/wiki?curid=289662", "title": "Farinelli", "text": "Biografia.\nNacque ad Andria (nell'allora Regno di Napoli) in una famiglia agiata della \"noblesse de robe\" locale; il padre Salvatore, che ricopriva cariche amministrative feudali, fu un grande appassionato di musica e volle indirizzare entrambi i figli a professioni del settore, facendo studiare Riccardo, il maggiore, da compositore e Carlo da cantante. Fu probabilmente il fratello Riccardo a volere per Carlo la castrazione, eseguita poco dopo la morte del padre, avvenuta nel 1717. La castrazione \u00e8 un'operazione chirurgica che, se effettuata prima dello sviluppo puberale, consente ai maschi di poter conservare la propria voce di soprano o contralto. Si deve notare che, a seconda della modalit\u00e0 dell'operazione chirurgica a cui erano sottoposti, i castrati potevano avere uno sviluppo sessuale parziale, e quindi anche sviluppare una parziale mutazione della voce.\nIl giovane fu mandato a Napoli, per studiare canto con Nicola Porpora che cur\u00f2 l'affinamento del suo naturale talento di soprano. In effetti la sua tessitura vocale potrebbe pi\u00f9 correttamente essere definita di mezzosopranista molto esteso, sia verso il basso, fino a toni da contralto profondo (Vinci gli fa toccare il do2, nota tenebrosa per una voce bianca), sia verso l'alto dove arrivava, nei vocalizzi, a toccare il do5, nota da sopranista effettivo.\nDa quello che ci \u00e8 dato sapere dovette affrontare un corso estremamente difficile e articolato, della durata di circa sei anni, basato sullo studio del solfeggio, l'intonazione perfetta e la rapidit\u00e0 nel cambiare il ritmo della frase musicale. La cosa pi\u00f9 difficile, tuttavia, era acquisire la totale e assoluta padronanza degli abbellimenti, anche i pi\u00f9 rapidi e improvvisi, all'epoca pane quotidiano del virtuoso, sui quali praticamente si fondava la sua fortuna o il suo insuccesso.\nSecondo l'esperienza di Caffarelli, come ci \u00e8 stato riportato, l'impegno di studio giornaliero era cos\u00ec suddiviso:\nAll'epoca era d'uso, se non proprio obbligatorio, per chi intendeva intraprendere la carriera di cantante, la pratica di scegliere un nome d'arte, che poteva esprimere o significare diverse cose e conferire all'artista una certa personalit\u00e0 e farlo distinguere da tutti gli altri. In pratica, per esprimersi in termini commerciali moderni, era come un marchio di fabbrica che doveva dare immediatamente l'idea del personaggio e aiutare a farlo ricordare e a metterlo in mostra.\nSull'origine del nome Farinelli, o Farinello, ci sono tre ipotesi, la prima che derivasse dalla professione del padre Salvatore, il quale per\u00f2 mai esercit\u00f2 la professione di mugnaio, n\u00e9 commerci\u00f2 mai in farina, grano o granaglie.\nPi\u00f9 nobile l'associazione con la famiglia Farinel, violinisti e compositori provenienti dalla Francia e in Italia girovaghi per tendenza e necessit\u00e0. I Farinel per\u00f2 non vissero mai nel napoletano, n\u00e9 ebbero in famiglia un cantore castrato. Resta soltanto quella che \u00e8 l'ipotesi pi\u00f9 accreditata, l'associazione con la nota famiglia di avvocati Farina, uno dei quali lo protesse e probabilmente lo finanzi\u00f2 durante il periodo in cui studiava col Porpora. Questo sarebbe attestato da uno scritto di Padre Giovanni Battista Martini, il quale lo aveva saputo direttamente dal cantante nel corso di una delle loro frequenti conversazioni:\nIl debutto.\nIl suo debutto avvenne a Napoli, nel 1720, nella serenata \"Angelica e Medoro\" (del Porpora), al fianco di Marianna Benti Bulgarelli, detta la Romanina, di Domenico Gizzi, Musico Soprano della Real Cappella e del Contralto Francesco Vitale, in una \"soir\u00e9e\" in onore dell'Imperatrice d'Austria. Il libretto era la prima prova teatrale di Pietro Metastasio, che strinse col Broschi un'amicizia che dur\u00f2 tutta la vita ed \u00e8 testimoniata da un interessante carteggio. Riscosse un ottimo successo e le successive esibizioni gli valsero una crescente rapida notoriet\u00e0.\nNella stagione del Carnevale del 1722 fece il suo esordio in teatro a Roma, cantando, nel Teatro Alibert, nel dramma per musica \"Sofonisba\" del bolognese Luca Antonio Predieri ed nel \"Flavio Anicio Olibrio\" di Porpora, di nuovo a fianco di Domenico Gizzi e di Francesco Vitale. Nel 1723 e nel 1724 fu nuovamente a Roma per le trionfali Stagioni di Carnevale, sempre al Teatro Alibert, in produzioni drammatiche di assoluto prestigio: \"Adelaide\" di Nicola Porpora nel 1723 e \"Farnace\" di Leonardo Vinci nel 1724, sempre al fianco del Gizzi. Cant\u00f2, negli anni successivi, a Roma, Vienna, Venezia, Milano, Bologna.\nLe famose sfide di Farinelli.\nIl pubblico del tempo adorava il virtuosismo, che nei cantanti consisteva soprattutto nell'esecuzione di variazioni arbitrarie ai brani cantati, in cui l'aspetto della difficolt\u00e0 tecnica estrema arricchiva la pura espressione dei sentimenti della musica. Erano anche frequenti \"duelli\" tra musicisti. A Roma Broschi aveva vinto (1722) una sfida contro un trombettista tedesco, sulla tenuta lunga di una nota altissima.\nCharles Burney riprende un racconto di Giovenale Sacchi a proposito della famosa sfida col trombettista:\nA Bologna (1727) sorse la competizione con Antonio Maria Bernacchi, allora uno dei pi\u00f9 importanti castrati della scena musicale. In realt\u00e0, oltre alla forzatura spettacolare, non vi fu antagonismo personale fra i due, tanto \u00e8 vero che lo stesso Bernacchi, di una ventina d'anni pi\u00f9 anziano, fu ben prodigo di consigli e suggerimenti verso il giovane andriese.\nGi\u00e0 a Napoli nel 1725, in occasione della prima rappresentazione del \"Marc'Antonio e Cleopatra\" di Hasse, era stato notato da Johann Joachim Quantz, che ne aveva magnificato con entusiasmo la purezza di timbro ed estensione di scala, la nitidezza di trillo e inventiva. La vittoria su Bernacchi, per\u00f2, increment\u00f2 notevolmente la fama di Broschi, la cui attivit\u00e0 divenne (per la misura dei tempi) alquanto frenetica.\nNel 1730 Farinelli fu ammesso all'Accademia Filarmonica di Bologna.\nLondra.\nNel 1734, Carlo Broschi si trasfer\u00ec a Londra e cant\u00f2 presso l'Opera della Nobilt\u00e0 al Lincoln's Inn Fields, che era diretta da Porpora e vedeva Francesco Bernardi, detto il Senesino, come cantante principale. La sua fama era immensa, e i proventi che ottenne nei tre anni in cui soggiorn\u00f2 in Inghilterra superarono le 5.000 sterline. Questi anni, l'apice della sua gloria come artista di scena, furono anche gli anni della cocente rivalit\u00e0 tra i due gruppi teatrali residenti a Londra, quello di Georg Friedrich H\u00e4ndel, sostenuto dal re Giorgio II, e quello di Porpora, sostenuto da Federico principe di Galles e dalla nobilt\u00e0.\nLa prima apparizione al teatro Lincoln's Inn Fields fu in \"Artaserse\", di cui la maggior parte delle musiche erano state scritte dal fratello, Riccardo Broschi. Il successo fu istantaneo. Il principe di Galles e la corte lo accolsero con lodi e onori. Ma nemmeno il contributo di Farinelli port\u00f2 l'impresa al successo.\nIl ventennio a Madrid.\nNel 1737, stanco delle incessanti acredini che opponevano i due gruppi teatrali, Farinelli accett\u00f2 l'invito di Elisabetta Farnese, moglie di Filippo V di Spagna. Durante il viaggio pass\u00f2 per la Francia, e cant\u00f2 per Luigi XV. Il re spagnolo, che soffriva di nevrastenia e malinconia, aveva abbandonato la vita pubblica, gli affari di Stato e manifestava segni di follia. La regina Isabella invit\u00f2 quindi Farinelli ad esibirsi davanti a suo marito, nella speranza che potesse risvegliarlo dall'apatia. L'episodio \u00e8 rimasto celebre, e contribu\u00ec ad accrescere la leggenda che circondava il cantante. La voce di Farinelli fece un tale effetto su Filippo V, che non volle pi\u00f9 separarsi dal cantante. La \"terapia\" quotidiana consisteva nel far cantare il castrato sempre le stesse otto o nove arie, di cui la prima era \"Pallido il sole\", dall'Artaserse di Johann Adolf Hasse Da una stanza diversa da quella del sovrano, le prime volte dalla stanza pi\u00f9 lontana e via via sempre pi\u00f9 vicina fino ad arrivare dietro la porta, il cantante riusc\u00ec a far uscire il sofferente Filippo, lo fece lavare e radere. Il re gli fece promettere di restare alla corte di Spagna, corrispondendogli uno stipendio di 2000 ducati, con l'unica richiesta di non cantare pi\u00f9 in pubblico.\nDivenuto \"criado familiar\" dei re di Spagna, il cantante vide la sua importanza crescere con l'ascesa al trono di Ferdinando VI di Spagna, che lo nomin\u00f2 cavaliere di Calatrava, un'alta carica, riservata ai gentiluomini che potevano provare la nobilt\u00e0 e l'antichit\u00e0 delle loro famiglie. Broschi-Farinelli, favorito dal monarca, esercit\u00f2 sulla corte, e sulla politica, una grande influenza. Gli si devono i primi lavori di bonifica delle rive del Tago, e diresse l'opera di Madrid e spettacoli reali. Utilizz\u00f2 il suo potere persuadendo Ferdinando a instaurare un teatro d'opera italiano. Collabor\u00f2 anche con Domenico Scarlatti, compatriota napoletano, anch'egli residente in Spagna. Il musicologo Ralph Kirkpatrick afferma che la corrispondenza di Farinelli \u00e8 la fonte della \"maggior parte delle informazioni di prima mano su Scarlatti giunte a noi\".\nRispettato da chiunque, sommerso di doni, adulato sia dai diplomatici avversi alla Francia, sia da quelli francesi che avrebbero voluto vedere la Spagna firmare il Patto di famiglia, conserv\u00f2 questa posizione di rilievo fino all'avvento di Carlo III, il quale, probabilmente a causa dell'eccessiva influenza del cantante, lo allontan\u00f2 nel 1759.\nIl ritiro e la morte.\nFarinelli si ritir\u00f2 allora a Bologna, e mor\u00ec nella sontuosa villa che aveva fatto costruire in vista del suo ritiro (fuori Porta Lame, oggi distrutta). Malgrado le numerose visite che vi ricevette (tra cui quelle di Wolfgang Amadeus Mozart allora adolescente, e di Giuseppe II d'Austria), Farinelli soffr\u00ec fino alla morte di solitudine e di malinconia.\nSi spense il 15 luglio 1782, qualche mese dopo il suo amico Metastasio, lasciando una collezione d'arte e di strumenti musicali sfortunatamente dispersa dai suoi eredi, tra cui un violino di Antonio Stradivari. Di lui resta qualche bel ritratto dipinto da Jacopo Amigoni e Corrado Giaquinto, e le lettere ai suoi amici. Malgrado la leggenda, resta un personaggio relativamente misterioso. Agli amici che lo pregavano di redigere le sue memorie, aveva risposto: \u00abMi basta che si sappia che non ho avuto pregiudizi su nessuno. Che si aggiunga anche il mio dispiacere di non aver potuto fare tutto il bene che mi sarei augurato.\u00bb\nFarinelli fu sepolto nella Chiesa dei Cappuccini sul Monte Calvario (dove \u00e8 oggi Villa Revedin), presso San Michele in Bosco, come da suo testamento.\nEccelleva sia nel registro leggero che nel registro patetico, cosa che compensava la sua scarsa presenza scenica. Scriveva Charles Burney nel suo \"Viaggio musicale in Italia\": \u00abEgli non eccelleva soltanto in velocit\u00e0, ma possedeva le migliori qualit\u00e0 di un grande cantante. Nella sua voce si trovavano riunite la forza, la dolcezza e l'estensione, e nel suo stile la tenerezza, la grazia e l'agilit\u00e0.\u00bb Il suo canto influenz\u00f2 lo stile delle opere composte in quel periodo. Alle sue qualit\u00e0 artistiche, Farinelli aggiungeva quelle umane. Affabile e modesto malgrado la fama e il talento, di perfetta educazione, seppe guadagnarsi l'affetto del pubblico e la simpatia dei grandi.\nFarinelli suonava anche strumenti a tastiera e la viola d'amore. Occasionalmente componeva: scrisse testo e musica di un \"Addio a Londra\" aria, e un'aria per Ferdinando VI, e una sonata per tastiera. Possedeva una ricca collezione di clavicembali costruiti nei vari paesi europei, a ciascuno dei quali aveva dato il nome di un celebre pittore: Tiziano, Raffaello, Correggio e cos\u00ec via.\nPer la fenomenale estensione vocale, per la versatilit\u00e0 dimostrata nei vari stili di canto, per l'eccezionale capacit\u00e0 di tenuta dei fiati, per il trascendentale virtuosismo e per le sue doti di attore, Farinelli \u00e8 ancor oggi ricordato come il pi\u00f9 grande cantante nella storia dell'opera lirica.\nPer scoprire i segreti della sua voce, nel 2006 sono stati iniziati degli esami sul DNA ricavato dalle sue ossa.\nCentro Studi Farinelli.\nNel 1998 si \u00e8 costituito a Bologna il Centro Studi Farinelli con il proposito di ricordare la figura del grande artista. Tra le iniziative promosse dal Centro Studi si segnala il restauro della tomba alla Certosa di Bologna (2000) la mostra documentaria \"Il Farinelli a Bologna\" (2001 e 2005), l'inaugurazione del Parco cittadino intestato al Farinelli, nei pressi del luogo dove sorgeva la villa abitata dal celebre cantante (2002), l'organizzazione del Convegno internazionale di studi \"Il Farinelli e gli evirati cantori\" in occasione del 300\u00ba anniversario della nascita del Farinelli (2005), la pubblicazione ufficiale \"Il fantasma del Farinelli\" (2005), l'estumulazione del Farinelli alla Certosa di Bologna (2006). Il progetto di estumulazione \u00e8 stato promosso dall'antiquario fiorentino Alberto Bruschi. Responsabile e coordinatore generale del progetto \u00e8 stato Luigi Verdi, come Segretario del Centro Studi Farinelli. L'antropologa Maria Giovanna Belcastro dell'Universit\u00e0 di Bologna, Gino Fornaciari, paleopatologo dell'Universit\u00e0 di Pisa e l'ingegnere David Howard della York University sono gli scienziati responsabili dell'analisi dei resti. L'esumazione ha avuto luogo il 12 luglio 2006, la notizia ha avuto larghissimo eco sulla stampa mondiale.\nOpere dedicate a Farinelli.\nCinema.\nNel 1994 fu realizzato dal regista belga G\u00e9rard Corbiau un film (\"Farinelli - Voce regina\") sulla sua vita, anche se con troppe licenze: al fratello Riccardo \u00e8 data molta importanza, e il compositore tedesco Georg Friedrich H\u00e4ndel, interpretato da Jeroen Krabb\u00e9, tratteggiato come nemico di Farinelli e figura negativa, nella realt\u00e0 era semplicemente il direttore musicale della compagnia rivale di quella dell'Opera della Nobilt\u00e1 in cui si esibiva Farinelli. Il film fu premiato come miglior film straniero ai Golden Globe e ricevette una nomination agli Oscar. Stefano Dionisi che interpreta il protagonista recita le battute di dialogo, mentre nelle parti cantate, per riprodurre la particolare voce di un castrato, sono state registrate separatamente le voci di un soprano donna, Ewa Ma\u0142as-Godlewska, e di un controtenore uomo, Derek Lee Ragin, poi mixate con mezzi digitali. La registrazione della musica del film \u00e8 stata realizzata dal direttore d'orchestra Christophe Rousset con la compagnia Les Talents Lyriques.\nMusica.\nFarinelli \u00e8 protagonista dell'omonima opera del 1838 composta da John Barnett su libretto del fratello Charles Zachary. L'opera narra una versione fortemente romanzata del periodo trascorso dal cantante presso Filippo V di Spagna.\nIl compositore Daniel Auber music\u00f2 una biografia del cantante su libretto di Eug\u00e8ne Scribe; l'opera, intitolata \"La part du diable,\" ebbe il suo debutto a Parigi nel 1843.\nRadio.\nNel 2006 la Radio Svizzera di lingua italiana - Rete 2 ha realizzato l'originale radiofonico \"Farinello\" di Giorgio Appolonia per la regia di Claudio Laiso, protagonista Alessandro Wagner.\nTeatro.\nDal 1996 la sua vita \u00e8 portata in scena con lo spettacolo \"Quel delizioso orrore... Farinelli evirato cantore\" - scritto da Sandro Cappelletto - dalla Compagnia diretta da Rita Peiretti.\nNel 2015 il dramma \"Farinelli and the King\" debutta alla Sam Wanamaker Playhouse del Globe Theatre; l'opera teatrale, scritta da Claire van Kampen, \u00e8 incentrata sulla relazione tra il cantante e Filippo V di Spagna.\nTelevisione.\nUn giovane Farinelli all'inizio della propria carriera \u00e8 uno dei personaggi principali del quarto episodio \"Prendi il volo,\" della prima stagione de \"La cuoca di Castamar\"."}
{"id": "289663", "revid": "599013", "url": "https://it.wikipedia.org/wiki?curid=289663", "title": "Gcs", "text": ""}
{"id": "289664", "revid": "253269", "url": "https://it.wikipedia.org/wiki?curid=289664", "title": "Dorothy Lamour", "text": "Biografia.\nIl sogno di Dorothy Lamour non era quello di fare l'attrice, bens\u00ec di affermarsi nel mondo dello spettacolo come cantante. Dopo aver vinto il titolo di Miss New Orleans a un concorso di bellezza nel 1931, decise di trasferirsi a Chicago in cerca di fortuna come cantante. Per qualche tempo lavor\u00f2 come addetta all'ascensore in un grande magazzino, prima di essere ingaggiata come cantante nel gruppo di Herbie Kay, che diventer\u00e0 il suo primo marito nel 1935. Oltre ad esibirsi con il gruppo del marito, la Lamour lavor\u00f2 presso un'emittente radiofonica di Chicago, dove ebbe l'opportunit\u00e0 di accompagnare il cantante Rudy Vallee e il pianista Eddie Duchin.\nAssunto il cognome \"Lamour\" da quello del patrigno, nel 1933 si trasfer\u00ec a Hollywood, dove le fu offerto un breve ruolo non accreditato nel musical \"Viva le donne!\" (1933). Riapparve successivamente sul grande schermo solamente nel 1936, quando ottenne una piccola parte in \"College Holiday\", ma il ruolo che la consacr\u00f2 definitivamente fu quello di Ulah in \"La figlia della jungla\" (1936), prodotto dalla Paramount e diretto da Wilhelm Thiele. Il film stabil\u00ec svariati record di incassi, e il personaggio di Ulah, una sorta di Tarzan al femminile, lanci\u00f2 la Lamour nell'olimpo delle pi\u00f9 grandi star femminili di Hollywood, soprattutto grazie allo splendido fisico messo in mostra nella pellicola.\nI film successivi ricalcarono il suo ruolo di eroina dalla bellezza esotica e abbigliata in seducenti sarong. Fra i principali sono da ricordare \"Uragano\" (1937) di John Ford, \"Tifone sulla Malesia\" (1940), \"La fortezza s'arrende\" (1942), in cui recit\u00f2 con la giovane Betty Hutton, e \"Al di l\u00e0 dell'orizzonte\" (1942). L'attrice indoss\u00f2 il sarong, ormai suo costume distintivo, anche nella serie di commedie girate con Bob Hope e Bing Crosby, da \"La danzatrice di Singapore\" (1940) ad \"Astronauti per forza\" (1962).\nDurante la seconda guerra mondiale gir\u00f2 gli USA vendendo spille commemorative, ricavando pi\u00f9 di 300 milioni di dollari destinati alla causa bellica. Nel 1948 per un anno present\u00f2 il programma radiofonico della NBC \"Sealtest Variety Theater\".\nDopo il divorzio nel 1939 da Herbie Kay, nel 1943 l'attrice si rispos\u00f2 con William Ross Howard III, dal quale avr\u00e0 due figli: John Ridgely Howard (nato l'8 gennaio 1946) e Richard Thomson Howard (nato il 20 ottobre 1949).\nDopo la morte del secondo marito nel 1978, il figlio William Ross Howard IV le regal\u00f2 l'inseparabile cane CoCo.\nL'attrice mor\u00ec nel 1996, all'et\u00e0 di ottantuno anni. Riposa nel cimitero Forest Lawn (Hollywood Hills) di Los Angeles, nella sezione Enduring Faith, lotto 387, posto 2.\nRiconoscimenti.\nHa due stelle nella Hollywood Walk of Fame: una per la sua attivit\u00e0 cinematografica e l'altra per quella radiofonica.\nDoppiatrici italiane.\nNelle versioni in italiano dei suoi film, Dorothy Lamour \u00e8 stata doppiata da: "}
{"id": "289669", "revid": "709565", "url": "https://it.wikipedia.org/wiki?curid=289669", "title": "Eurochocolate", "text": "Eurochocolate (Chocolate nei primi 3 anni della manifestazione) \u00e8 una manifestazione annuale dedicata alla cultura del cioccolato, che si svolge a Perugia nel mese di ottobre.\nStoria.\nCreata dall'architetto Eugenio Guarducci nel 1994, la manifestazione \u00e8 un appuntamento dedicato alla tradizione cioccolatiera italiana e internazionale.\nAttraverso la sezione speciale \"Eurochocolate World\", la manifestazione riunisce i paesi produttori di cacao, che presentano nella Rocca Paolina i propri usi, costumi, tradizioni e prodotti tipici a base di cacao.\nLa manifestazione gode dell'alto patrocinio del Ministero dello sviluppo economico e del Ministero delle politiche agricole alimentari e forestali, del supporto e patrocinio della International Cocoa Organization (ICCO), la principale organizzazione mondiale con sede a Londra dei produttori di cacao, dei trasformatori del cioccolato e dei consumatori finali."}
{"id": "289680", "revid": "121822770", "url": "https://it.wikipedia.org/wiki?curid=289680", "title": "Peter Debye", "text": "Prima del Nobel.\nLa sua formazione scientifica cominci\u00f2 alla Technische Hochschule (politecnico) di Aquisgrana, studiando fisica teorica con Arnold Sommerfeld, che in seguito dichiar\u00f2 che Debye era stata la sua pi\u00f9 grande scoperta. Al politecnico Debye si diplom\u00f2 in ingegneria elettrica nel 1905 e lavor\u00f2 per due anni come assistente, prima di trasferirsi all'Universit\u00e0 di Monaco di Baviera, dove consegu\u00ec il dottorato in fisica nel 1908, e divenne libero docente nel 1910. Nello stesso anno deriv\u00f2 in maniera pi\u00f9 semplice la legge della radiazione del corpo nero gi\u00e0 ricavata da Max Planck.\nI successivi spostamenti come professore di fisica toccarono in successione Zurigo (1911), Utrecht (1912), Gottinga (1913), nuovamente Zurigo (1920), Lipsia (1927) e infine Berlino (1934), dove divent\u00f2 direttore del Kaiser-Wilhelm-Institut, che contribu\u00ec a trasformare nell'attuale Max-Planck-Institut nel 1938. Nel 1913 spos\u00f2 Mathilde Alberer, da cui ebbe due figli, uno dei quali divenne fisico e collabor\u00f2 col padre in alcune delle sue ricerche.\nIl premio Nobel e oltre.\nNel 1936, Debye venne insignito del Premio Nobel per la Chimica \"per il suo contributo allo studio della struttura molecolare\", dovuto soprattutto ai suoi lavori sulla diffrazione e sui dipoli elettrici.\nNel 1938, il governo nazista fece pressione su Debye perch\u00e9 lasciasse la cittadinanza olandese in favore di quella tedesca. Debye, approfittando di un invito della Cornell University, prefer\u00ec emigrare negli Stati Uniti, dove si stabil\u00ec vicino a New York.\nAlla Cornell University, dove fu direttore del dipartimento di chimica per dieci anni, si dedic\u00f2 alle tecniche di scattering di luce per determinare dimensioni e peso molecolare dei polimeri: questa linea di ricerca si estese poi allo studio di proteine e di altre macromolecole. Nel 1946 prese la cittadinanza americana e si ritir\u00f2 dall'insegnamento nel 1952, anche se continu\u00f2 a dedicarsi alla ricerca fino alla morte."}
{"id": "289682", "revid": "599013", "url": "https://it.wikipedia.org/wiki?curid=289682", "title": "Ipertiroidismo", "text": "L\u2019ipertiroidismo (sottocategoria delle \"tireotossicosi\") \u00e8 una condizione medica o disturbo del sistema endocrino derivante dall'eccesso di funzionalit\u00e0 della ghiandola tiroidea, caratterizzato cio\u00e8 da un aumento in circolo di ormoni tiroidei, triiodotironina (T3) e/o tiroxina (T4), sia per aumento di funzione della tiroide che per distruzione della tiroide stessa. La causa pi\u00f9 comune \u00e8 la malattia di Flaiani-Basedow-Graves. La condizione opposta \u00e8 l'ipotiroidismo dove vi \u00e8 una riduzione di produzione e secrezione di T3 e/o T4.\nL'ipertiroidismo \u00e8 una delle cause di tireotossicosi, una sindrome clinica ipermetabolica che si verifica quando vi sono elevati livelli sierici di T3 e/o T4. La tireotossicosi pu\u00f2 anche avvenire senza ipertiroidismo. Alcuni individui sviluppano tireotossicosi per via di una infiammazione della ghiandola tiroide (tiroidite), che pu\u00f2 causare un eccessivo rilascio degli ormoni tiroidei gi\u00e0 presenti nella ghiandola, senza che vi sia una produzione di ormoni accelerata come avviene nell'ipertiroidismo. La tireotossicosi pu\u00f2 verificarsi anche dopo l'ingestione di quantit\u00e0 eccessive di ormoni tiroidei esogeni in forma di terapia supplementare, come la levotiroxina. Questo \u00e8 un fenomeno noto come tireotossicosi esogena o tireotossicosi alimentare.\nL'imaging della tiroide e la misurazione dell'assorbimento del radiotracciante da parte di essa, insieme ai dati derivanti dalle analisi del sangue, permettono di formulare una diagnosi specifica e di pianificare al meglio il trattamento per il paziente.\nStoria.\nL'ipertiroidismo \u00e8 stato descritto per la prima volta nel 1786 da Caleb Hillier Parry. Tuttavia, come gli altri medici del suo tempo, come Giuseppe Flaiani o Carl von Basedow e Robert James Graves, egli non fece nessun collegamento tra i sintomi e una possibile malattia della tiroide. Il primo a determinare questa correlazione fu Paul Julius M\u00f6bius, nel 1886.\nAll'inizio del XX secolo, i raggi X sono stati utilizzati per trattare la tiroide, oppure si ricorreva a piccoli bastoncini di radio direttamente inseriti nella ghiandola. Saul Hertz e Arthur Roberts, nel 1942 applicarono per la prima volta la terapia con radioiodio nella malattia di Graves. Nel 1943, Edwin Bennett Astwood, descrisse l'uso della tiouracile nel trattamento dell'ipertiroidismo.\nSegni e sintomi.\nI sintomi pi\u00f9 evidenti nell'uomo sono:\nInoltre, nei pazienti si possono presentare una variet\u00e0 di sintomi come:\nNella vecchiaia, questi classici sintomi potrebbero non comparire e potrebbero presentarsi solo con l'affaticamento e la perdita di peso.\nCome altri disordini autoimmuni collegati alla tirotossicosi, un'associazione tra una disfunzione tiroidea e la miastenia gravis \u00e8 stata riconosciuta. La disfunzione tiroidea, in questa condizione, \u00e8 spesso autoimmune e circa il 5% dei pazienti con la miastenia gravis ha anche l'ipertiroidismo. La miastenia gravis raramente si evolve dopo il trattamento della tiroide e la relazione fra le due cose \u00e8 ancora sconosciuta. Alcune manifestazioni neurologiche molto rare che sono riportate essere dubbiosamente associate con la tirotossicosi sono pseudotumore cerebrale, sclerosi laterale amiotrofica e la sindrome di Guillain-Barr\u00e9.\nIpertiroidismo e agenti disaccoppianti.\nUno degli effetti primari negli ipertiroidei \u00e8 la stimolazione della calorigenesi, come aumento del \"metabolismo basale\".\nA livello del mitocondrio, arrivano NADH+ e FADH2, che devono essere riossidati per poter essere nuovamente utilizzati.\nLa riossidazione degli enzimi avviene con il trasporto di elettroni che prevede il passaggio di elettroni e protoni dal NADH+ fino all'ossigeno O2 che viene ridotto a O= con formazione di acqua, in seguito al rilascio di acqua si ha anche il rilascio di energia.\nNella matrice mitocondriale sono presenti anche protoni, portati dal NADH H+, i protoni utilizzano l'energia liberata dalla reazione di ossido riduzione per formare un gradiente protonico per pompare all'esterno protoni, contro il gradiente di concentrazione.\nSi effettua riduzione di ossigeno e sintesi di acqua nella membrana interna del mitocondrio. Vicino alla citocromo ossidasi \u00e8 presente un enzima, l'adenosina trifosfato sintasi (ATP sintasi), formato da due domini, F1 e F0; il secondo \u00e8 un canale protonico. I protoni ripassando attraverso questo canale liberano energia che viene utilizzata dal secondo dominio, che cos\u00ec \u00e8 in grado di sintetizzare una molecola ricca di energia come ATP. Quando si verifica iper produzione di ormoni tiroidei T3 e T4, essi si comportano da agenti disaccoppianti; infatti essi stimolano la produzione di una proteina disaccoppiante che si chiama termogenina, la quale forma un canale che fa rientrare i protoni nella matrice, cos\u00ec l'energia liberata non \u00e8 convertita in ATP, ma dissipata sotto forma di calore.\nDiagnosi.\nLa diagnosi avviene tramite il dosaggio di specifiche sostanze nel sangue (ormoni tiroidei). Un incremento ematico di rilievo delle frazioni libere degli ormoni tiroidei (FT3, o \"free\"-triiodiotironina ed FT4, o \"free\"-tetraiodiotironina), associato ad un abbassamento dell'ormone tireotropo (TSH, \"Thyroid Stimulating Hormone\"), \u00e8 infatti specifico di una condizione di ipertiroidismo conclamato. Infatti, l'abbassamento del TSH (\"soppressione\" in gergo endocrinologico) deriva dalla controregolazione negativa a livello adenoipofisario, dove avviene la produzione del TSH, da parte degli ormoni tiroidei (FT3 ed FT4) in eccesso. La diagnosi del tipo di ipertiroidismo dovrebbe poi avvenire in campo specialistico allo scopo di valutare se trattasi di forme di ipertiroidismo autoimmune (mediante dosaggio di anticorpi specifici, come anticorpi anti-recettore del TSH, AbTPO o AbTg), da farmaci (per esempio da amiodarone) oppure di forme di tireotossicosi, distruttiva (tiroidite subacuta) o iatrogena (assunzione di ormoni tiroidei). In alcuni casi altri accertamenti ematochimici (VES, Tireoglobulina) o strumentali (ecografia tiroidea con color-Doppler, scintigrafia tiroidea con iodocaptazione) possono essere utili al fine di inquadrare meglio la diagnosi.\nCura.\nLe modalit\u00e0 di cura principali e generalmente accettate per la cura dell'ipertiroidismo nell'uomo sono tre:\nChirurgia della tiroide.\nLa chirurgia (per rimuovere l'intera tiroide o una parte di essa) non \u00e8 usata estensivamente perch\u00e9 la maggior parte delle forme comuni dell'ipertiroidismo sono curate abbastanza efficacemente con i farmaci o con il metodo dello iodio radioattivo. Invece, pazienti che non possono tollerare i medicinali per una qualche ragione, o pazienti che rifiutano lo iodio radioattivo, optano per un intervento chirurgico. La procedura \u00e8 relativamente sicura, e prevede, almeno nella maggior parte degli ospedali italiani, una degenza di 2-3 giorni.\nRischi correlati all'intervento sono, oltre ai classici rischi dovuti all'anestesia, quelli specifici, ossia ipocalcemia (per resezione delle paratiroidi) e lesione dei nervi ricorrenti (con compromissione della voce).\nTerapia radiometabolica con lo iodio radioattivo.\nLo iodio radioattivo viene somministrato oralmente (sia come pillola, sia come liquido) in un'unica volta per ledere in modo irreversibile una ghiandola iperattiva. Lo iodio liquido (soluzione acquosa di ioduro) viene al giorno d'oggi utilizzato raramente, vista la sua notevole volatilit\u00e0: esiste quindi un importante problema di radioprotezione per gli operatori, nonch\u00e9 un problema di dose alle ghiandole salivari dei pazienti. Lo iodio somministrato per la terapia dell'ipertiroidismo \u00e8 l'isotopo 131; altri isotopi (come il 123) sono usati, legati a diverse molecole, per diagnostica (ad esempio, nella diagnostica della malattia di Parkinson viene utilizzato un legante recettoriale marcato con I-123). Lo iodio 131 pu\u00f2 essere comunque utilizzato (a dosaggi enormemente inferiori rispetto a quelli impiegati per la terapia) anche per procedimenti diagnostici, ad esempio nel follow-up del tumore tiroideo. Lo iodio radioattivo viene somministrato dopo alcuni accertamenti: innanzitutto una scintigrafia tiroidea, che permette di valutare lo stato di effettivo ipertiroidismo e l'assenza di aree \"fredde\" (che potrebbero indicare la presenza di un tumore), quindi un test di captazione che viene eseguito somministrando una dose-traccia (modestissima) di iodio-131 ed analizzando ad intervalli regolari di tempo (solitamente 6, 24, 48, 72 e 96 ore) l'attivit\u00e0 presente in tiroide (mediante strumento dedicato).\nTali esami permettono quindi di calcolare in modo personalizzato l'attivit\u00e0 tiroidea, in particolare in caso di noduli secernenti ormoni tiroidei per calcolare la quantit\u00e0 di iodio radioattivo da somministrare al soggetto; questa \u00e8 solo una delle possibili modalit\u00e0, dal momento che alcuni centri somministrano invece dosi fisse. Lo iodio radioattivo viene captato in maniera attiva dalle cellule della tiroide mediante un symporter Na/I e viene quivi immagazzinato. La morte cellulare dovuta all'effetto citotossico delle radiazioni ionizzanti avviene in tempi variabili, legati essenzialmente alla capacit\u00e0 della singola tiroide di captare ed immagazzinare lo iodio radioattivo stesso. Poich\u00e9 lo iodio \u00e8 captato quasi esclusivamente dalle cellule tiroidee, non si hanno grossi problemi di irradiamento ad altri organi: si ha una minima irradiazione a livello delle ghiandole salivari, ed una minima irradiazione a livello vescicale. La metodica \u00e8 stata sviluppata alla fine degli anni '40 ed \u00e8 ormai ampiamente consolidata, anche per quanto riguarda le eventuali sequele a lungo e lunghissimo termine: non si sono dimostrati effetti collaterali a lungo termine.\nSpesso il trattamento esita in ipotiroidismo: non \u00e8 considerabile comunque come effetto indesiderato, poich\u00e9 le patologie tiroidee (soprattutto la malattia di Basedow) tendono a recidivare, anche a distanza di tempo. Comunque, l'ipotiroidismo \u00e8 abitualmente curato con facilit\u00e0 con l'assunzione di levotiroxina, che \u00e8 una forma sintetica pura del T4.\nSe in trattamenti farmacologici viene usata una dose troppo massiccia, i pazienti possono sviluppare sintomi di ipotiroidismo. L'ipotiroidismo \u00e8 anche un risultato molto comune dei trattamenti di chirurgia o di radiazione, perch\u00e9 \u00e8 difficile determinare la porzione di ghiandola della tiroide che dovrebbe essere rimossa. In questi casi pu\u00f2 essere richiesta l'integrazione di levotiroxina.\nNegli animali.\nNella medicina veterinaria, l'ipertiroidismo \u00e8 una delle condizioni endocrine pi\u00f9 comuni che colpiscono i gatti domestici pi\u00f9 vecchi. La malattia \u00e8 diventata significativamente pi\u00f9 comune dalle prime notizie di ipertiroidismo felino nel 1970. Nei gatti, \u00e8 quasi sempre causato da un adenoma benigno alla tiroide.\nI sintomi pi\u00f9 comuni sono: rapida perdita di peso, tachicardia, vomito, dissenteria, aumento del consumo di acqua e aumento della produzione delle urine.\nLa chirurgia normalmente non \u00e8 un'opzione nell'ipertiroidismo felino. La cura con lo iodio radioattivo o il metimazolo possono essere usati per controllare i sintomi.\nDistiroidismo.\nVi \u00e8 poi una condizione nella quale convivono, apparentemente paradossalmente, in proporzione variabile, i sintomi sia dell'ipotiroidismo sia quelli dell'ipertiroidismo, condizione probabilmente causata dallo squilibrio in senso reciprocamente opposto dei diversi tipi di ormoni tiroidei. Qualora si sospetti una patologia tiroidea, questa apparente incoerenza nei vari sintomi contrapposti pu\u00f2 indurre in diagnosi errate, in tal caso si parla di distiroidismo."}
{"id": "289684", "revid": "24944", "url": "https://it.wikipedia.org/wiki?curid=289684", "title": "Wattometro", "text": ""}
{"id": "289686", "revid": "834", "url": "https://it.wikipedia.org/wiki?curid=289686", "title": "Kirby Awards", "text": "I Kirby Awards furono dei riconoscimenti assegnati nel campo dei fumetti statunitensi, che prendevano il nome dal leggendario autore statunitense Jack Kirby.\nI premi erano sponsorizzati dalla rivista Amazing Heroes e coordinati da Dave Olbrich. I votanti erano professionisti dell'industria del fumetto. Consegnati per la prima volta nel 1985, terminarono prematuramente nel 1987 a causa di una disputa tra Olbrich e la Fantagraphics (la casa editrice che pubblicava \"Amazing Heroes\"), che reclamavano entrambi la paternit\u00e0 dei premi. Al loro posto nacquero gli Eisner Awards (diretti da Olbrich) e gli Harvey Awards (diretti dalla Fantagraphics).\nLe categorie e i vincitori dei Kirby Awards furono:"}
{"id": "289687", "revid": "767487", "url": "https://it.wikipedia.org/wiki?curid=289687", "title": "Marinella (cantante 1952)", "text": "Il personaggio.\nMarinella \u00e8 un personaggio eclettico e semiserio che fa parte di un filone musicale ben definito degli anni ottanta: la canzone disimpegnata, comica, quasi goliardica (oggi si userebbe il termine \"demenziale\" o \"trash\"), che corrisponde in musica a quello che \u00e8 stata la Commedia all'italiana nel cinema.\nRivolgendosi prevalentemente al mercato dei dischi per bambini, che proprio in quegli anni vive un vero e proprio boom di vendite, e con una strizzata d'occhio anche agli adulti attraverso la messa in ridicolo e la parodia di temi politici e di costume dell'epoca, Marinella si riallaccia al filone semiserio di gruppi come i Pandemonium, che \u00e8 stato in parte anche una risposta all'impegno politico troppo marcato della musica degli anni settanta.\nDue le partecipazioni a Sanremo: nel 1979 con la canzone \"Autunno, cadono le pagine gialle\" (scritta da Roberto Ferri, un delirante sfogo di una impiegata della Sip, alienata dai numeri telefonici), e nel 1981 con \"Ma chi te lo fa fare\" (di Vito Pallavicini e Gian Pietro Felisatti), sul palco con quattro figuranti per un balletto con una scopa di saggina, che comunque le frutter\u00e0 un settimo posto davanti ad altri ben pi\u00f9 blasonati big. Una buona voce squillante condita con qualche tocco di dialetto qua e l\u00e0, rappresenter\u00e0 comunque una simpatica ventata di rinnovo nel Festival in fulminea ripresa dopo i disastrosi anni 70.\nNel 1981 pubblicher\u00e0 un LP con etichetta Dischi Ariston dal titolo del suo maggior successo \"Ma lascia stare, ma chi te lo fa fare\", appunto. Gi\u00e0 scorrendo i titoli appare chiaro l'intento comico (da \"Datemi del sugo\" a \"Mi \u00e8 scaduto il libretto della mutua\"), pur con qualche accenno dolceamaro e con una canzone di chiusura, \"Cosa avete da ridere\", nella quale interpreta la parte del clown triste.\nSempre nel 1981 incide la sigla (\"Il cammello\") della prima edizione di Bim bum bam il programma per bambini di Antenna Nord che presto confluir\u00e0 nella neonata Italia 1. Forse per un soffio perde il ruolo di cantante di sigle per bambini della futura Mediaset, ruolo che tuttora ricopre la cantante Cristina D'Avena.\nUn ultimo 45 giri nel 1985 \"Colazione d'amore\" per etichetta \"Carosello\", di stampo pi\u00f9 melodico-romantico, dopo il quale se ne perdono le tracce.\n\u00c8 la moglie del cantautore e musicista Roberto Ferri che per lei ha scritto alcune canzoni."}
{"id": "289694", "revid": "1165513", "url": "https://it.wikipedia.org/wiki?curid=289694", "title": "Vespri (disambigua)", "text": ""}
{"id": "289695", "revid": "1987129", "url": "https://it.wikipedia.org/wiki?curid=289695", "title": "Corni di Canzo", "text": "I Corni di Canzo (\"C\u00f2rni\", \"Curungh\u00e8j\" o \"Culungh\u00e8j\" in dialetto brianzolo), sono un gruppo montuoso sito nel Triangolo lariano.\nDescrizione.\nSi tratta di tre cime rocciose, disposte da est a ovest che prendono il nome dal comune di Canzo, infatti quella centrale e quella occidentale delimitano la testata settentrionale della val Ravella ed al contempo costituiscono il confine fra il comune di Canzo e quello di Valbrona. Solo la terza cima, quella pi\u00f9 bassa, \u00e8 nel territorio del comune di Valmadrera.\nIl Corno occidentale \u00e8 alto 1.373\u00a0m s.l.m., quello centrale 1.368 metri, mentre quello orientale raggiunge solo 1.232\u00a0m s.l.m.\nLe due vette pi\u00f9 alte sono ben visibili in Brianza ed hanno l'aspetto di due grandi \"corni\", come si vede nella fotografia.\nInoltre, tutte e tre le cime sono visibili contemporaneamente dal lungolago di Menaggio fino all'alto Lago di Como; tuttavia, man mano che si prosegue verso nord, \u00e8 necessario elevarsi di quota perch\u00e9 esse rimangano visibili.\nLe loro origini sono alla base di una leggenda locale che narra di una guerra fra arcangeli e diavoli, di cui Canzio ne era un generale.\nEscursioni.\nLe cime, trovandosi nel mezzo di una zona fortemente antropizzata, vengono frequentate da moltissimi escursionisti e sono state tra le prime in Lombardia ad essere \"popolari\".\nI percorsi sono molti ed abbastanza bene indicati. Le difficolt\u00e0 delle salite variano da molto facile, percorrendo la strada asfaltata che sale da Valbrona, sino ad arrivare alle ferrate site sul lato sud del Corno Occidentale e di quello Orientale.La vetta pi\u00f9 semplice da raggiungere \u00e8 quella orientale a cui si accede attraverso un sentiero escursionisti adatto a tutti.\nLe vette del Corno Centrale e Occidentale invece sono accessibili attraverso sentieri per escursionisti esperti per via di alcuni passaggi esposti a cui prestare attenzione."}
{"id": "289706", "revid": "712828", "url": "https://it.wikipedia.org/wiki?curid=289706", "title": "Pozione Antilupo", "text": ""}
{"id": "289707", "revid": "123611834", "url": "https://it.wikipedia.org/wiki?curid=289707", "title": "Fastro", "text": "Fastro \u00e8 una frazione divisa tra i comuni italiani di Arsi\u00e8, in provincia di Belluno, e Valbrenta, in provincia di Vicenza.\nGeografia fisica e antropica.\nSorge su una terrazza che sovrasta il versante est del Canale di Brenta, alla fine di un solco vallivo che si apre a ponente di Arsi\u00e8 e aggira il col della Spina. \u00c8 collegata al fondo del Canale dalla tortuosa strada nota come \"Scale di Primolano\", dal nome della localit\u00e0 sottostante.\nA nordovest \u00e8 dominata dal col dei Barc (1389 m) e a sud est dal col della Spina (785 m).\nIl paese \u00e8 costituito da diverse contrade. Le principali sono il Pusterno e il Solivo, toponimi che alludono alla loro diversa esposizione (l'uno, a nordest della chiesa, in posizione ombreggiata, l'altro, a nordovest, rivolto al sole). Fastro Bassanese, a ovest, \u00e8 l'unica a trovarsi in comune di Valbrenta.\nStoria.\nIl nome del paese (in latino ecclesiastico \"Fagastrum\") \u00e8 un fitonimo derivante da \"fagus\" \"faggio\".\nIn un documento del 1184 Gerardino da Casier affermava di tenere in feudo dall'abbazia di Santa Maria Assunta di Mogliano Veneto anche la \"villam de Fanstro\", forse identificabile con l'attuale Fastro.\nNel maggio del 1848, nell'ambito della prima guerra d'indipendenza, fu teatro di uno scontro tra un'avanguardia di soldati croati, che si era staccata dal grosso delle truppe austriache attestato a Feltre, e un gruppo di \"crociati\" bassanesi. Gli invasori vennero respinti, ma durante la battaglia venne incendiata la canonica con l'archivio parrocchiale. Questo evento spinse il generale Giovanni Durando ad ammassare i propri soldati a Bassano del Grappa, convinto che l'esercito imperiale avrebbe invaso il Veneto attraverso il Canale del Brenta; gli Austriaci, invece, si mossero lungo il Piave, sfondando a Cornuda.\nMonumenti e luoghi d'interesse.\nParrocchiale di Sant'Antonio.\nIn origine Fastro dipendeva dalla pieve di Arsi\u00e8 ma, come documentato dalla visita pastorale del vescovo di Padova Pietro Barozzi (1488), sin dai tempi pi\u00f9 antichi i suoi abitanti frequentavano abitualmente l'oratorio di San Vito e Roveri. Gli stessi edificarono nel 1730 la chiesa di Sant'Antonio e nel 1747 ebbero la facolt\u00e0 di farvi celebrare le messe festive (con l'esclusione delle solennit\u00e0 maggiori). Dal 1748 ebbero un proprio curato, ma nello stesso anno il luogo sacro fu distrutto da una frana. Fu ricostruita in posizione pi\u00f9 sicura recuperando il materiale della vecchia chiesa. Nel 1770 questo nuovo edificio ebbe nuovamente il privilegio delle celebrazioni festive e nel 1779 il vescovo Nicol\u00f2 Antonio Giustinian, avallando le richieste dei residenti, dichiar\u00f2 Fastro parrocchia.\nL'edificio \u00e8 stato pi\u00f9 volte rinnovato anche nel periodo successivo: la visita pastorale del 1816 la diceva \"nuovamente costruita\" e sub\u00ec danneggiamenti nel gi\u00e0 citato attacco croato del 1848; nel 1920, dopo i gravi danneggiamenti della grande guerra, fu nuovamente restaurata e ampliata.\nDelle opere qui conservate, si cita una tela con \"San Rocco che guarisce gli appestati\" di anonimo veneto (seconda met\u00e0 dell'Ottocento, controfacciata). Pi\u00f9 recenti le statue della \"Fede\" in pietra calcarea (1996, sulla facciata) e il \"Cristo benedicente\" in legno (1998).\nEmigrazione.\nFastro, come molti altri paesi del Veneto, e del Feltrino in particolare, ha sempre contribuito molto a popolare le file dell'emigrazione.\nLe motivazioni sono da ricercare principalmente nella scarsit\u00e0 delle risorse del territorio, non solo del paese ma anche del comune.\nL'evento pi\u00f9 significativo del fenomeno dell'emigrazione \u00e8 quello legato all'emigrazione verso il Brasile. Nel 1876 Don Munari part\u00ec con un gruppo di 11 famiglie del paese per andare verso il nuovo mondo. Oggi i discendenti di queste famiglie e di quelle che le seguirono sono decine di migliaia concentrate negli stati a sud del Brasile.\nL'emigrazione \u00e8 continuata anche negli anni seguenti verso le mete che di volta in volta erano disponibili (Australia, Nuova Zelanda, Brasile, Svizzera, Argentina, Stati Uniti d'America, Canada, Francia, Belgio, Torino, Milano...).\nCaratteristiche.\nUna delle caratteristiche di questo piccolo paese sono le case antiche che hanno una struttura particolare.\nSi tratta di costruzioni alte e strette fatte per sfruttare la luce ed il calore del sole non sarebbe riuscito a riscaldare le stanze pi\u00f9 lontane.\nOgni casa ha ampi poggioli in legno su cui venivano posti ad essiccare i prodotti della terra (mais, tabacco...).\nAltro elemento caratteristico sono le fontane che oltre che per attingere l'acqua venivano usate per lavare.\nOgni contrada presenta uno o pi\u00f9 capitelli che testimoniano la profonda fede religiosa degli abitanti.\nManifestazioni e feste.\nOgni anno nell'ultima settimana di luglio viene svolto un torneo di calcio a 7 comprendente diverse squadre da diversi luoghi anche fuori dal comune di Arsi\u00e8, invece nella prima settimana di agosto c'\u00e8 la festa clou del paese: il \"Torneo delle Contrade\" che consiste in diverse gare fra le contrade in diverse discipline tra cui: Calcio a 7, Briscola, freccette, Green Volley."}
{"id": "289709", "revid": "339392", "url": "https://it.wikipedia.org/wiki?curid=289709", "title": "San Venanzio Martire", "text": ""}
{"id": "289711", "revid": "88740", "url": "https://it.wikipedia.org/wiki?curid=289711", "title": "Tony Scott", "text": ""}
{"id": "289714", "revid": "124836970", "url": "https://it.wikipedia.org/wiki?curid=289714", "title": "Hockey su ghiaccio ai VII Giochi olimpici invernali", "text": "Il torneo di hockey su ghiaccio dei VII Giochi olimpici invernali del 1956, svoltosi per la prima volta in Italia, fu considerato valido anche come 23\u00ba campionato del mondo di hockey su ghiaccio e 34\u00ba campionato europeo organizzato dalla International Ice Hockey Federation. Le partite si svolsero presso lo Stadio Olimpico del Ghiaccio di Cortina D'Ampezzo.\nPrima delle olimpiadi vi fu uno spareggio fra le due rappresentative tedesche, vinto dalla per 7-3. Il torneo di svolse nel periodo fra il 26 gennaio e il 4 febbraio 1956. Vi presero parte dieci squadre, raggruppate nella fase preliminare in tre gruppi, uno composto da quattro nazionali e due da tre; le prime due di ciascun gruppo disputarono il girone finale valido per l'assegnazione delle medaglie, mentre le altre squadre giocarono un girone di consolazione. All'esordio internazionale l' riusc\u00ec immediatamente a imporsi, superando di due punti nella graduatoria gli , e di quattro il , reduce da due medaglie d'oro consecutive e per la prima volta giunto solo al terzo posto.\nA margine dell'evento olimpico, valido anche per il titolo mondiale, si disput\u00f2 a Berlino Est il Campionato mondiale Gruppo B, antenato del Campionato mondiale di Prima Divisione, al quale si presentarono tre squadre escluse dalla kermesse olimpica, e nella quale si impose la .\nTorneo olimpico.\nPartecipanti.\nParteciparono al terzo torneo olimpico dieci rappresentative nazionali provenienti da due continenti, con un numero variabile di giocatori.\nCampionato europeo.\nIl torneo fu valido anche per il 34\u00ba campionato europeo e venne utilizzata la graduatoria finale dell'evento olimpico per determinare le posizioni in classifica; a trionfare fu per la terza volta consecutiva la , medaglia d'oro olimpica."}
{"id": "289715", "revid": "547992", "url": "https://it.wikipedia.org/wiki?curid=289715", "title": "Billy Burnette", "text": "Fece parte del gruppo dei Fleetwood Mac tra la fine degli anni ottanta e i primi novanta, partecipando ai due album \"Behind the Mask\" (1990) e \"Time\" (1995).\n\u00c8 anche attore cinematografico."}
{"id": "289716", "revid": "919135", "url": "https://it.wikipedia.org/wiki?curid=289716", "title": "Infinitesimo", "text": "In matematica gli infinitesimi sono delle entit\u00e0 numeriche infinitamente piccole, introdotte da Gottfried Leibniz che ne fece il fondamento del calcolo infinitesimale.\nGli infinitesimi permettono di risolvere in modo generale problemi come quello della velocit\u00e0 istantanea in fisica e quello della tangente a una curva in geometria, entrambe viste come rapporto tra infinitesimi, \"alias\" derivata.\nAnche il problema del calcolo di aree con contorno curvilineo, ovvero dell'area sottesa al grafico di una funzione, si affronta con l'uso degli infinitesimi. L'area \u00e8 infatti vista come la somma di infinite aree infinitesime, un procedimento di somma che ebbe il nome di integrale.\nGli infinitesimi davano per\u00f2 luogo a problemi logici e nel XIX secolo Augustin-Louis Cauchy e Karl Weierstrass rifondarono l'analisi matematica eliminandone ogni riferimento; derivate e integrali venivano cos\u00ec ad essere definiti come limiti e non come rapporti o somme di entit\u00e0 infinitesime.\nNella seconda met\u00e0 del XX secolo gli infinitesimi sono stati recuperati, in una prospettiva rigorosa, da Abraham Robinson, nella formulazione di quella che lui chiam\u00f2 analisi non standard.\nGli infinitesimi di Leibniz.\nLeibniz fonda il suo calcolo sugli infinitesimi un po' come la sua filosofia \u00e8 fondata sulle monadi. Non d\u00e0 per\u00f2 una definizione rigorosa di questi nuovi numeri e, pur nell'uso disinvolto, egli sembra oscillare tra una concezione \"attuale\" (gli infinitesimi sono enti matematici effettivi) e una \"potenziale\" (gli infinitesimi esprimono semplicemente un avvicinamento infinito allo zero), distinzione che risale ad Aristotele, il quale aveva per primo distinto l\u2019infinito \u201cattuale\u201d (non esistente) dall\u2019infinito \u201cpotenziale\u201d. (Nel Novecento, anche i matematici seguaci dell\u2019intuizionismo, contrariamente a quanto sostenuto dalla teoria degli insiemi di Georg Cantor, negheranno l\u2019esistenza dell\u2019infinito \u201cattuale\u201d).\nDue propriet\u00e0 sono chiare a Leibniz e sono alla base del suo calcolo:\nSu queste propriet\u00e0 si basa il calcolo infinitesimale nella formulazione di Leibniz.\nGli infinitesimi nell'analisi non standard di Robinson.\nIn logica si dimostra (Teorema di compattezza) che se esiste un insieme infinito di proposizioni, nel quale ogni sottoinsieme finito contiene solo proposizioni vere in un insieme formula_1 (nel nostro caso formula_2), allora esiste un insieme non-standard formula_3 (in questo caso formula_4) di elementi per i quali queste infinite proposizioni sono contemporaneamente vere.\nPer esempio consideriamo il seguente insieme infinito di proposizioni relative all'insieme formula_5 dei numeri reali.\nIn formula_2 queste proposizioni sono individualmente tutte vere, e questo vale anche per ogni insieme finito di proposizioni, ma non esiste alcun numero reale formula_13 per il quale siano contemporaneamente tutte vere. \nIl teorema di compattezza ci assicura per\u00f2 che esiste un insieme non-standard formula_4 che contiene elementi formula_15 per i quali questo avviene, in altre parole per i quali \u00e8 vera la proposizione universale:\nI formula_15 di formula_4 altro non sono che gli infinitesimi di Leibniz, finalmente definiti in modo rigoroso. La somma di un numero reale e di un infinitesimo non \u00e8 riducibile e prende il nome di numero iperreale.\nIl simbolo di infinitesimo.\nCome spesso avviene in matematica, esistono diversi simboli per rappresentare gli infinitesimi:"}
{"id": "289719", "revid": "1318658", "url": "https://it.wikipedia.org/wiki?curid=289719", "title": "Hell Island", "text": "Hell Island si riferisce a:"}
{"id": "289720", "revid": "1318658", "url": "https://it.wikipedia.org/wiki?curid=289720", "title": "Anthony Scott", "text": ""}
{"id": "289723", "revid": "21105", "url": "https://it.wikipedia.org/wiki?curid=289723", "title": "Monadi", "text": ""}
{"id": "289724", "revid": "21105", "url": "https://it.wikipedia.org/wiki?curid=289724", "title": "Numero infinitesimo", "text": ""}
{"id": "289725", "revid": "324026", "url": "https://it.wikipedia.org/wiki?curid=289725", "title": "Josef Allen Hynek", "text": "\u00c8 stato professore di astronomia. Fu protagonista del Progetto Blue Book come consigliere scientifico dal 1952 al 1969.\nBiografia.\nHynek nacque a Chicago da genitori cecoslovacchi. Studi\u00f2 all'Universit\u00e0 di Chicago, dove nel 1931 ottenne il Bachelor of Sciences. Nel 1935 complet\u00f2 il suo Ph.D. in astrofisica allo Yerkes Osservatory. Entr\u00f2 quindi nel Dipartimento di Fisica e Astronomia dell'Universit\u00e0 statale dell'Ohio, nel 1936, e si specializz\u00f2 nello studio dell'evoluzione stellare e nell'identificazione delle binarie spettroscopiche. Nel 1942 spos\u00f2 Miriam (Mimi) Curtis.\nDurante la seconda guerra mondiale, Hynek lavor\u00f2 come scienziato civile nel laboratorio di scienza applicata \"Johns Hopkins Applied\", dedito allo sviluppo delle telecomunicazioni navali di prossimit\u00e0.\nDopo la guerra Hynek ritorn\u00f2 al Dipartimento di Fisica e Astronomia nello Stato dell'Ohio, divenendo professore a tempo pieno solo nel 1950. Nel 1956 abbandon\u00f2 la cattedra per associarsi al professore e astronomo Fred Whipple, che dall'Osservatorio Astrofisico Smithsoniano si era spostato all'Osservatorio di Harvard.\nAd Hynek fu affidato il compito di dirigere le osservazioni ed il flusso di dati da un satellite spaziale americano progettato per l'Anno geofisico internazionale. Dopo il completamento del suo lavoro nel programma satellitare, nel 1959 Hynek ritorn\u00f2 al ruolo d'insegnante alla Northwestern University.\nNel 1960 divenne direttore del Dipartimento di astronomia della Northwestern University e assunse anche la direzione del Dearborn Observatory, che dipendeva dalla stessa universit\u00e0. Nel 1961 Hynek fece installare un telescopio per l'osservazione di satelliti e asteroidi a Organ Pass, una localit\u00e0 a nord-est della citt\u00e0 di Las Cruces, in Nuovo Messico; la nuova struttura prese il nome di \"Organ Mountain Station of Dearborn Observatory\". Poco tempo dopo, sulla stessa area della nuova struttura Hynek fece costruire il Corralitos Observatory. Nel 1967, nell'ambito del Dearborn Observatory fu costituito il \"Lindheimer Astronomical Research Center\", di cui lo stesso Hynek assunse la direzione.\nIl Progetto Blue Book.\nIn risposta ai presunti avvistamenti di molti \"Oggetti Volanti Non Identificati\" (UFO), la US Air Force diede inizio nel 1948 al Progetto Sign, che nel 1949 divenne dapprima \"Progetto Grudge\" ed infine, nel 1952, Progetto Blue Book.\nHynek, come ha raccontato lui stesso, venne contattato dai responsabili del progetto Sign per fornire una consulenza scientifica nell'investigazione dei rapporti UFO, col compito di stabilire se le diverse testimonianze potevano essere riconducibili o meno all'osservazione di oggetti o fenomeni astronomici noti.\nHynek era scettico riguardo a molte testimonianze, e gi\u00e0 a partire dal 1948 afferm\u00f2 che \"\"l'intera questione sembrava grottescamente ridicola\", e fin\u00ec per descriverla come un grosso abbaglio collettivo che sarebbe presto passato di moda.\nLe sue osservazioni portarono alla conclusione che non vi era nulla di anomalo negli UFO, e nonostante l'analisi di rapporti che includevano alcuni avvistamenti fatti da testimoni credibili \u2013 quali astronomi, piloti, ufficiali di polizia, e personale militare\u00a0\u2013 Hynek arriv\u00f2 a definirli come \"nuove osservazioni empiriche\"\".\nIl fenomeno tuttavia non pass\u00f2 di moda e i rapporti di avvistamenti UFO continuarono ad arrivare a ritmi sostenuti lungo tutti gli anni cinquanta. Hynek intraprese nuovi studi pi\u00f9 approfonditi sui rapporti pervenuti e ritenne alcuni di essi realmente inspiegabili. Una volta disse:\nNel 1952 Hynek fu incaricato nell'ambito del Progetto Stork (uno studio statistico sugli avvistamenti di UFO) di condurre un sondaggio informale tra i suoi colleghi astronomi. Su 44 astronomi intervistati, cinque (cio\u00e8 pi\u00f9 dell'11%) erano stati testimoni di avvistamenti aerei inspiegabili secondo le loro conoscenze scientifiche. Tra questi astronomi figuravano Clyde Tombaugh, scopritore del pianeta Plutone, e Lincoln LaPaz, astronomo studioso di meteore.\nHynek ritenne che dal momento che gli astronomi erano presumibilmente pi\u00f9 sagaci nell'osservazione e nella valutazione dei cieli rispetto agli individui meno competenti in materia, le loro osservazioni dovevano avere in qualche modo maggiore fondatezza.\nIl cambiamento di opinione di Hynek sugli UFO cominci\u00f2 a trasparire nel 1953. Nel mese di aprile di quell'anno, la rivista \"The Journal of the Optical Society of America\" pubblic\u00f2 un articolo dello studioso, intitolato \"Unusual Aerial Phenomena\". A proposito dell'atteggiamento di certi scienziati verso i rapporti UFO e le relative testimonianze, Hynek scrisse:\nHynek continu\u00f2 a lavorare col Progetto Grudge anche dopo che questo venne incrementato e rinominato Progetto Blue Book. Il capitano dell'Air Force Edward J. Ruppelt (primo direttore del Blue Book) tenne Hynek in grande considerazione:\nRuppelt diresse il Blue Book solo per alcuni anni. In seguito alla sua esperienza di coordinatore del progetto, egli scrisse il libro The Report on Unidentified Flying Objects, a proposito del quale Hynek comment\u00f2 che era \"una lettura obbligatoria per tutti quelli che si interessavano seriamente di UFO\".\nHynek fu anche membro aggregato di un'altra commissione di studi sugli UFO, il Giur\u00ec Robertson.\nNel marzo 1966 due giorni di massicci avvistamenti UFO vennero registrati nel Michigan scatenando l'attenzione pubblica. Dopo aver studiato i rapporti pervenuti Hynek offr\u00ec un'ipotesi provvisoria per alcuni degli avvistamenti: parte dei circa 100 testimoni avevano semplicemente confuso gas di palude infiammato per qualcosa di molto pi\u00f9 spettacolare, pur senza voler con questo ricondurre tutti i resoconti UFO in generale a una simile spiegazione.\nLe ipotesi di Hynek vennero ampiamente sovrastimate, e le parole \"gas di palude\" vennero messe impropriamente in relazione a tutti gli avvistamenti UFO avvenuti in quel periodo in Michigan e ad altri ancora, suscitando polemiche e ilarit\u00e0.\nAttivit\u00e0 successive.\nDopo la conclusione del Progetto Blue Book, Hynek continu\u00f2 ad occuparsi di ufologia e nel 1972 pubblic\u00f2 il suo primo libro sull'argomento (\"The UFO Experience-A scientific Enquiry\").\nNel 1973 Hynek fond\u00f2 il CUFOS, un centro di studi ufologici. Nello stesso anno indag\u00f2 sul cosiddetto rapimento alieno di Pascagoula. Nel frattempo cominci\u00f2 a collaborare con l'astronomo Jacques Vall\u00e9e, di cui divenne il mentore. Nel 1975 pubblic\u00f2 insieme a Vall\u00e9e il libro \"The Edge of Reality\".\nUltimi anni.\nNegli ultimi anni della sua vita Hynek divenne un critico della Ipotesi extraterrestre popolare. Cominci\u00f2 ad esprimere i suoi dubbi sul fatto che gli UFO fossero astronavi come oggetti fisici provenienti da altri pianeti. Come lo stesso Hynek disse nell'ottobre 1976:\nHynek cominciava a riferirsi a un possibile legame tra certi avvistamenti UFO e fenomeni psichici; dato che molti resoconti UFO sembravano pi\u00f9 pertinenti a racconti di poltergeist e ad altri tipi di manifestazione psichica, piuttosto che \"oggetti solidi fatti di ferraglia, con bulloni e scocche saldate\". \"Questa \u00e8 una delle ragioni\", aggiunse \"del perch\u00e9 io non possa accettare l'ovvia spiegazione degli UFO come visitatori dallo spazio pi\u00f9 esterno\".\nNel giugno del 1978 si ritir\u00f2 dall'insegnamento universitario e nel 1981 lasci\u00f2 anche il Dearborn Observatory, dedicandosi a tempo pieno all'ufologia.\nNell'ultimo periodo della sua vita, Hynek svilupp\u00f2 la scala degli Incontri ravvicinati per poter meglio catalogare i vari resoconti UFO.\nMor\u00ec il 27 aprile 1986 di un tumore al cervello al Memorial Hospital di Scottsdale (Arizona), a 75 anni. Lo stesso astronomo nel suo libro, \"The Hynek UFO report\" del 1977 scrisse: \"All'inizio ero completamente scettico.\nMi divertivo moltissimo a dimostrare l'inconsistenza di quelle che mi sembravano pure assurdit\u00e0. Ero l'acerrimo nemico di quei gruppi di \"patiti dei dischi volanti \"che desideravano con tutto il cuore che gli UFO fossero di origine extraterrestre. La mia conoscenza di tali gruppi era quasi interamente basata su quanto me ne aveva detto il personale del progetto Blue Book: ovvero, che erano tutti \"pazzoidi visionari\". Opporsi a tale posizione non avrebbe avuto alcuna utilit\u00e0; sarebbe stato un chiaro caso di \"lotta al sistema\".\nOggi non dedicherei un minuto di pi\u00f9 alla questione degli UFO se non fossi convinto che il problema \u00e8 reale e che gli sforzi per investigarlo, comprenderlo e infine risolverlo potrebbero avere conseguenze di grande portata, rappresentare addirittura l'inizio di una rivoluzione nella visione che l'uomo ha di se stesso e del proprio posto nell'universo\". \nNegli ultimi anni, quindi, il dottor Hynek mut\u00f2 completamente la propria posizione sulla questione UFO visti in chiave extraterrestre.\nIntitolazioni.\nDopo la morte di Hynek, il \"Center for UFO Studies\" (CUFOS), da lui fondato, fu intitolato a suo nome.\nL'asteroide 1842 Hynek, scoperto da Lubo\u0161 Kohoutek il 14 gennaio 1972, \u00e8 a lui dedicato.\nApparizioni nei media.\nHynek fu invitato come consulente per la Columbia Pictures nel celebre film di Steven Spielberg \"Incontri ravvicinati del terzo tipo\", dove comparve con un cameo.\nHynek appare come protagonista della serie televisiva \"Project Blue Book\".\nOpere.\nHynek raccolse i suoi studi e le sue teorie in differenti pubblicazioni:"}
{"id": "289731", "revid": "124422884", "url": "https://it.wikipedia.org/wiki?curid=289731", "title": "Caso Bobbitt", "text": "Il caso Bobbitt fu un fatto di cronaca del 1993 che ebbe come protagonisti John Wayne Bobbitt (Buffalo, New York, 23 marzo 1967) e Lorena Bobbitt (poi tornata Lorena Leonor Gallo) (Bucay, Ecuador, 31 ottobre 1970). Lorena tagli\u00f2 parte del pene di John che in seguito venne recuperato dalla polizia e riattaccato dopo un intervento chirurgico. Seguirono due processi e gli organi di informazione ne parlarono a lungo.\nStoria.\nLa sera del 23 giugno 1993 Lorena Bobbitt tagli\u00f2 il pene di suo marito mentre dormiva nella loro casa di Manassas, in Virginia, poi prese l'auto e guidando gett\u00f2 la parte del corpo amputata di lui fuori dal finestrino. La polizia effettu\u00f2 una lunga ricerca, trov\u00f2 il pezzo di pene amputato e lo port\u00f2 in ospedale dove fu ricucito chirurgicamente.\nNelle prime dichiarazioni alla polizia la donna spieg\u00f2 che aveva tagliato il pene perch\u00e9 suo marito arrivava all'orgasmo senza aspettarla, ed era egoista. In seguito dichiar\u00f2 che il marito abusava di lei, la picchiava, rincasava tardi e ubriaco. Quella sera, come ormai succedeva da troppo tempo, lui abus\u00f2 di lei e poi si addorment\u00f2 come nulla fosse.\nFu accusata di lesioni volontarie e fu assolta nel 1997 giudicata temporaneamente incapace di intendere e di volere ma le fu imposto di ricoverarsi 45 giorni in un ospedale psichiatrico. Anche John dovette rispondere delle accuse di violenza che derivavano dalle dichiarazioni di Lorena ma da queste venne assolto gi\u00e0 nel settembre 1993.\nLa coppia divorzi\u00f2 nel 1995.\nJohn Wayne Bobbitt.\nIl protagonista maschile del fatto di cronaca, John Wayne Bobbitt, appena gli fu possibile approfitt\u00f2 della fama che l'evento gli aveva dato. Dopo l'intervento chirurgico per reimpiantare il suo pene, si dedic\u00f2 qualche tempo ai film porno che inizialmente vennero molto pubblicizzati. Un film fu intitolato \"John Wayne Bobbitt: Uncut\" con un doppio senso legato ai significati del termine \"uncut\" (letteralmente \"non tagliato\", ma anche \"non circonciso\" e \"non censurato\").\nPrima del fatto era gi\u00e0 stato accusato di violenze, ed era stato assolto. In seguito, dopo le sue esperienze come pornodivo, venne nuovamente accusato di violenze nei confronti di altre donne e per questo fu anche imprigionato.\nLorena Bobbitt.\nLorena Bobbitt in seguito prefer\u00ec ritornare al suo nome da nubile, Lorena Leonor Gallo. Spieg\u00f2 che il marito, dal quale nel frattempo aveva divorziato, l'aveva costretta ad abortire. Per vari anni tent\u00f2 di farsi dimenticare, venne accusata nel 1997 di aver aggredito la madre ma di questo venne assolta e la madre continu\u00f2 a vivere con lei. Si rifece una vita iniziando a lavorare e, nel 2007, fond\u00f2 un'associazione per contrastare la violenza domestica.\nIl caso nella cultura di massa.\nMusica.\nLorena e John Wayne Bobbitt sono citati in: \"Headline News\" di \"Weird Al\" Yankovic, parodia del brano \"Mmm Mmm Mmm Mmm\" dei Crash Test Dummies, \"Bobbitt\" degli SNFU nell'album \"FYULABA\", in \"Nail on your coffin\" degli Izegrim, in \"The Shit Dropper\" di Bassi Maestro, in \"La sindrome di Lorena\", traccia bonus di \"Verit\u00e0 supposte\", il secondo album di Caparezza, Elio e le Storie Tese in \"Nessuno allo stadio\" (nel frame \"Guardate Lorena Bobbit, pensate a suo marito. Quale interesse ripone lui nei mondiali, secondo voi?\"). in \"Ridammelo Lorena\" dei Gem Boy, in \"Johnson\", traccia tratta dall'album \"Adult Music\" di Immanuel Casto e in \"Nothing to do\" e \"Vegas\", dei Bad Meets Evil (Eminem e Royce da 5'9\")\nCinema.\nNel film \"Santa Maradona\" viene citato John Wayne Bobbitt durante un dialogo fra i due protagonisti Andrea e Bart, in \"Fight Club\" viene citato l'accaduto durante un dialogo tra gli attori protagonisti Brad Pitt ed Edward Norton, in \"Ladykillers\" viene citato l'accaduto da Gawain dopo che Garth viene menomato di un dito per via di una esplosione da lui provocata accidentalmente e alla fine di \"Assassini nati - Natural Born Killers\", viene mostrato un frammento della testimonianza della Bobbitt in tribunale.\nTelevisione.\nIl caso compare nell'episodio \"La nuova ragazza del quartiere\" della quarta stagione e nell'episodio \"La fidanzatina di Bart\" della sesta stagione de \"I Simpson\", nel primo episodio della prima stagione de \"I Griffin\", \"Soldi dal cielo\", e sempre ne \"I Griffin\", nell'episodio \"Bill, ti presento Lois\", con un flashback viene ricostruito l'accaduto tra Lorena Bobbitt e La Cosa. Nell'episodio \"Padri\" della 4\u00aa stagione di \"Tutto in famiglia\", in \"Scrubs - Medici ai primi ferri\", nell'episodio \"La mia fede nell'umanit\u00e0\", in uno degli episodi della sitcom \"Preferisco ridere\" della Premiata Ditta. Nell'episodio \"Il giusto scambio\" della 1\u00aa stagione di \"Sex and the City\" e sempre in Sex and the City, nell'ultimo episodio della terza stagione \"Le soluzioni possibili\". Viene citato da Grissom nella VI stagione di \"CSI - Scena del crimine\" nel 12\u00ba episodio - \"La piccina di pap\u00e0\" e ne \"La vita secondo Jim\" nella 5 stagione episodio 22 - \"Nei panni di una mamma\", nell'episodio 5 \"Non accarezzare un cane incazzato\" di \"Generation kill\", alla fine dell'episodio 3x25 de \"La tata,\" nel primo episodio della telenovela \"Perla nera\" con Andrea del Boca e nel nono episodio della prima stagione di Eureka, ovvero \"Un bacio necessario\".\nBobbitt \u00e8 stato ospite nell'ottobre del 1995 del Maurizio Costanzo Show e in una puntata dello show di wrestling \"Raw Is War\" nell'agosto 1998, accompagnando sul ring il wrestler Val Venis che in storyline aveva subito la stessa sorte di John."}
{"id": "289739", "revid": "242434", "url": "https://it.wikipedia.org/wiki?curid=289739", "title": "Lorena Bobbitt", "text": ""}
{"id": "289750", "revid": "77280986", "url": "https://it.wikipedia.org/wiki?curid=289750", "title": "\u00c5lsg\u00e5rde", "text": ""}
{"id": "289751", "revid": "3535", "url": "https://it.wikipedia.org/wiki?curid=289751", "title": "Lupo Mario", "text": ""}
{"id": "289753", "revid": "111373", "url": "https://it.wikipedia.org/wiki?curid=289753", "title": "Duggingen", "text": "Duggingen (toponimo tedesco) \u00e8 un comune svizzero di 1\u00a0540 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDuggingen \u00e8 servito dall'omonima stazione sulla ferrovia Basilea-Bienne.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "289755", "revid": "125679534", "url": "https://it.wikipedia.org/wiki?curid=289755", "title": "Cristiano Zanetti", "text": "Caratteristiche tecniche.\nEra un centrocampista centrale abile sia in fase difensiva che nella costruzione della manovra.\nCarriera.\nClub.\nL'esordio e i primi trasferimenti.\nCresciuto per sette anni nelle giovanili della , con la maglia viola fa il suo esordio in Serie A il 14 maggio 1995 in -Fiorentina, terminata 2-1.\nLa sua carriera \u00e8 costellata da tanti club: fino al 1996 gioca nei \"viola\" passando poi al per una sola stagione. Nel 1997/98 gioca titolare nella in Serie B e la stagione successiva, 1998-1999 approda all'. In maglia nerazzurra non trova posto ed in autunno viene dirottato in prestito a Cagliari, dove guadagna il posto da titolare nella formazione di Gian Piero Ventura.\nRitorno all'Inter.\nL' riscatta il suo prestito al termine del campionato ma Fabio Capello lo vuole alla sua corte nella Roma ed in agosto si trasferisce nella capitale dove, la stagione successiva, vince il suo primo trofeo, lo scudetto 2000/01.\nNel 2001, nel pieno della maturit\u00e0, torna all' dove resta per cinque stagioni. Le prime con Cuper \u00e8 titolare indiscusso, ma i numerosi infortuni e l'arrivo di Davids, Veron e Cambiasso durante la gestione Mancini gli precludono il posto da titolare dal 2004 in poi.\nJuventus.\nNel 2006 si trasferisce, a parametro zero, alla Juventus, accettando di giocare in Serie B coi bianconeri, con cui vince il campionato cadetto, tornando in Serie A. Inizialmente considerato come riserva nella stagione successiva, si conquista la fiducia dell'allenatore Claudio Ranieri e fa sua la maglia da titolare nel centrocampo bianconero. A causa della distrazione muscolare alla coscia destra rimediata nell'amichevole del 27 luglio 2008 a Dortmund, nella stagione 2008-2009 debutta il 10 dicembre in Juventus-Bate Borisov, ultima gara del girone eliminatorio della Champions League, ma un ennesimo infortunio, questa volta alla coscia sinistra, lo costringe a fermarsi per quasi tutta la parte rimanente della stagione. Segna il suo primo goal stagionale e primo in serie A con la maglia della Juventus il 26 aprile 2009 contro la (2-2). Si ripete il 17 maggio 2009 contro l'Atalanta (2-2) con un pregevole tiro al volo da 30 metri.\nRitorno alla Fiorentina.\nIl 10 agosto 2009 \u00e8 acquistato per 2 milioni di euro dalla Fiorentina, dove aveva iniziato la propria carriera da professionista. L'ennesimo infortunio gli impedisce di esordire nella prima partita di campionato con i viola.\nBrescia.\nDopo 46 presenze (tra campionato e coppe) in una stagione e mezza con la Fiorentina, il 31 gennaio 2011 passa a titolo definitivo al Brescia firmando un contratto fino a giugno 2012, dove disputa 8 partite, ma non riesce ad evitare la retrocessione in Serie B delle Rondinelle. Nella stagione 2011-2012, ai margini della squadra, viene escluso dalla lista dei giocatori convocabili per la stagione, e il 30 gennaio 2012 rescinde consensualmente il contratto con il Brescia, ritirandosi dal calcio giocato.\nNazionale.\nHa vestito le maglie dell'Under-18 e dell'Under-21 azzurra; con quest'ultima, guidata da Marco Tardelli, ha preso parte al vittorioso Europeo di categoria nel 2000.\nIl 7 novembre 2001 esordisce con la nazionale maggiore, nell'1-1 contro il . Viene convocato da Giovanni Trapattoni per il , in cui offre buone prestazioni, e per il , in cui gioca unicamente la gara d'esordio pareggiata con la , che \u00e8 anche la sua ultima apparizione in maglia azzurra.\nIn nazionale conta 17 presenze, tutte durante la gestione di Trapattoni, e una rete, segnata il 30 aprile 2003 nell'amichevole contro la .\nAllenatore.\nNell'estate 2013 diventa allenatore dei Giovanissimi del e nell'estate successiva passa ai Giovanissimi del .\nA fine giugno 2015 diventa il nuovo allenatore del Pietrasanta, formazione di Eccellenza Toscana. In campionato arriva secondo e perde i play-off con il Camaiore. Il 28 luglio 2016 viene nominato tecnico della formazione Berretti della Carrarese. Nel mese di febbraio 2017 rassegna le dimissioni dall'incarico. Dal 1\u00ba luglio 2017 \u00e8 l'allenatore della Massese in Serie D. Contestato dai tifosi dopo la sconfitta con il , rassegna le dimissioni nel gennaio 2018 quando la squadra \u00e8 in zona play-off. Deluso dagli scarsi risultati ottenuti da allenatore, annuncia di ritirarsi dall'attivit\u00e0.\nStatistiche.\nPresenze e reti nei club.\n\"Statistiche aggiornate al 30 gennaio 2012.\""}
{"id": "289758", "revid": "1776051", "url": "https://it.wikipedia.org/wiki?curid=289758", "title": "Himmelried", "text": "Himmelried (toponimo tedesco) \u00e8 un comune svizzero di 930 abitanti del Canton Soletta, nel distretto di Thierstein."}
{"id": "289759", "revid": "76963", "url": "https://it.wikipedia.org/wiki?curid=289759", "title": "Domenico Millelire", "text": "Figlio di Pietro e Maria Ornano, fu il secondo di quattro fratelli tutti dediti alla Marina. Divenne celebre per la valorosa difesa dell'arcipelago di La Maddalena dall'attacco, avvenuto il 23 febbraio 1793 da parte della flotta della Repubblica Francese, nella quale figurava, col grado di luogotenente, il giovane e futuro Imperatore di Francia Napoleone Bonaparte.\nLa battaglia del 1793.\nNell'ultimo decennio del Settecento la neo-repubblica francese, spinta da mire espansionistiche, preme sui confini del Regno di Sardegna. I soldati di Vittorio Amedeo III contrastano efficacemente l'armata francese ai piedi delle Alpi, ma i transalpini cambiano strategia: mettono a punto un piano per invadere la Sardegna per fiaccare cos\u00ec la resistenza del Regno. Una flotta di 22 navi, ben equipaggiate e armate, salpa da Bonifacio alle 4.00 del mattino del 22 febbraio e gi\u00e0 alle 9.00 una parte delle truppe da sbarco comandate dai luogotenenti Buonaparte e Quenza si impossessano dell'indifesa isola di Spargi. Sull'isola di La Maddalena intanto la popolazione civile viene evacuata nell'entroterra di Palau e ci si prepara alla difesa nonostante la manifesta inferiorit\u00e0 di uomini e mezzi. Sull'isola madre i miliziani sono circa 500 di cui la met\u00e0 volontari e mal equipaggiati mentre sulla costa gallurese ci sono circa 200 combattenti, principalmente pastori e artigiani galluresi. La flotta sarda \u00e8 composta di due mezze galere, la \"Beata Margherita\" e la \"Santa Barbara\", di quattro galeotte e di legni minori, l'isola di Santo Stefano \u00e8 armata di tre cannoni e presidiata da 25 uomini mentre in quella di La Maddalena sono presenti le batterie \"Sant'Andrea\" e \"Cavaliere\".\nLa fregata francese \"Fauvette\" nel frattempo si avvicina all'isola madre ricevendo il fuoco dei cannoni della batteria \"Balbiano\" e quello delle mezze galere e viene costretta a ripararsi nella rada di \"Mezzo schifo\" dove cala l'ancora.\nNel pomeriggio, i francesi sbarcano, senza essere visti, sull'isola di S. Stefano, dove il luogotenente Bonaparte fa piazzare un mortaio d'assalto e alcuni cannoni che nella notte bersagliano senza sosta i forti maddalenini, la flotta all'ancora e lo stesso abitato di La Maddalena. La situazione \u00e8 grave e il nocchiere Millelire sa che La Maddalena non pu\u00f2 resistere a lungo, prende il comando di una piccola lancia sulla quale \u00e8 imbarcato il pi\u00f9 grosso cannone della \"Balbiano\", e lo trasporta a Punta Tegge nella parte ovest dell'isola per metterlo in batteria.\nDa qui, con una pioggia di palle riesce a danneggiare la fregata \"Fauvette\" e costringerla a riparare in un luogo pi\u00f9 sicuro per gettare l'ancora nella cala di \"Villa Marina\" a S. Stefano.\nLa vicina isola di Caprera non pu\u00f2 pi\u00f9 essere presidiata, gli uomini vengono richiamati per difendere il difendibile, ma Millelire non si arrende e da Punta Tegge, dove si trova, concepisce un piano molto ardito: fa montare una batteria sul litorale della Sardegna per cannoneggiare le navi francesi ancorate nella cala di Villa Marina.\nSi imbarca sul suo lancione, scortato dalla galeotta \"Sultana\" e con l'aiuto di Tommaso Zonza, altro eroico Maddalenino, approda nei pressi di Palau e, con l'aiuto di alcuni abitanti del paese piazza il cannone da dove apre il fuoco sulla flotta all'ancora, la quale subisce danni pesantissimi ed \u00e8 costretta nuovamente alla fuga. Millelire ne anticipa ancora le mosse: fa spostare la batteria a Capo d'Orso, a sud di Palau e colpisce ancora i francesi in fuga provocando un ammutinamento nell'equipaggio il quale, in preda allo sconforto, chiede di navigare in gran fretta verso la Corsica.\nIl generale Pietro Paolo Colonna-Cesari, comandante della spedizione emana l'ordine di ritirata, ma Buonaparte non ci sta e continua il fuoco su La Maddalena che risponde, seppur a corto di munizioni. Il nocchiere Millelire ora reimbarca il suo cannone sul lancione e insegue il convoglio nemico in una disordinata fuga, s'imbarca poi su di una lancia cannoniera e insegue, non ancora pago, la flotta francese fin quasi in Corsica. La ritirata di Napoleone diventa cos\u00ec d'obbligo.\nFu promosso prima a sottotenente di vascello, poi a capitano delle Regie truppe e, dal 18 novembre 1815, a Comandante centrale del porto e Comandante della piazza marittima di La Maddalena.\nMillelire mor\u00ec nel 1827 e venne sepolto nella tomba di famiglia del cimitero vecchio de La Maddalena.\nOnorificenze.\nIl 6 aprile 1793 Domenico Millelire, eroico nocchiere della Real Marina Sarda, venne insignito della medaglia d'oro con la seguente motivazione:"}
{"id": "289761", "revid": "1305772", "url": "https://it.wikipedia.org/wiki?curid=289761", "title": "Giulia Giovannelli", "text": "Dal 1931 \u00e8 col marito Enrico Liburdi a San Benedetto, dove insegna nelle scuole elementari. \u00c8 insignita della medaglia d'oro della Pubblica Istruzione. \nCollabora a riviste letterarie e periodici locali come \"Nuova Aurora, Verde Riviera, La Vedetta, Kursaal\". Vince parecchi premi letterari come il Leopardi (1959), il Gradara (1969/71), il premio nazionale Marche (1970), il premio Le Mole (1971), il premio nazionale San Valentino (1973), il Casentino (1979 e 1982).\nCollegamenti esterni.\nhttps://web.archive.org/web/20060107080628/http://azalaifarm.cilea.it/java/meta-cgi/MAI2.script"}
{"id": "289763", "revid": "124836216", "url": "https://it.wikipedia.org/wiki?curid=289763", "title": "Hockey su ghiaccio agli VIII Giochi olimpici invernali", "text": "Il torneo di hockey su ghiaccio degli VIII Giochi olimpici invernali del 1960, svoltosi per la seconda volta negli Stati Uniti, fu considerato valido anche come 27\u00ba campionato del mondo di hockey su ghiaccio e 38\u00ba campionato europeo organizzato dalla International Ice Hockey Federation. Le partite si svolsero presso la Blyth Arena di Squaw Valley.\nPrima delle olimpiadi vi furono due spareggi, come nell'ultimo torneo olimpico, fra le due rappresentative tedesche, vinti dalla per 5-2 e 5-3. Il torneo di svolse nel periodo fra il 19 e il 28 febbraio 1960. Vi presero parte solamente nove squadre, raggruppate nella fase preliminare in tre gruppi, ciascuno composto da tre formazioni; le prime due di ciascun gruppo disputarono il girone finale valido per l'assegnazione delle medaglie, mentre le altre squadre giocarono un girone di consolazione. Ritorn\u00f2 dopo l'ultima presenza nel 1957 la nazionale del , mentre esord\u00ec la rappresentativa dell', prima nazionale oceanica a disputare un evento internazionale di hockey su ghiaccio.\nA sorpresa gli riuscirono a conquistare la loro prima medaglia d'oro olimpica in casa, ed il secondo titolo mondiale dopo quello del 1933, posizionandosi davanti al di due punti, mentre al terzo posto distanziata di cinque punti termin\u00f2 l'.\nPartecipanti.\nParteciparono al torneo olimpico nove rappresentative nazionali provenienti da quattro continenti, con un numero variabile di giocatori.\nGraduatoria finale.\nRiconoscimenti.\nRiconoscimenti individuali\nCampionato europeo.\nIl torneo fu valido anche per il 38\u00ba campionato europeo e venne utilizzata la graduatoria finale dell'evento olimpico per determinare le posizioni in classifica; a trionfare fu per la sesta volta consecutiva la , medaglia di bronzo olimpica."}
{"id": "289764", "revid": "287204", "url": "https://it.wikipedia.org/wiki?curid=289764", "title": "Campionato estone di calcio", "text": "Il campionato estone di calcio (Eesti jalgpall) \u00e8 organizzato su sei livelli. Il primo livello \u00e8 la Meistriliiga, che ammette formazioni professionistiche, semiprofessionistiche e dilettanti.\nDal secondo livello in gi\u00f9 tutte le squadre sono dilettanti o formazioni riserve di squadre della Meistriliiga.\nFino al terzo livello il campionato \u00e8 nazionale; dal quarto in gi\u00f9 \u00e8 organizzato su base regionale.\nStoria.\nIl primo campionato fu disputato nel 1921: fu attivo fino all'annessione dell'Estonia all'Unione Sovietica. In seguito il campionato divenne un torneo regionale sovietico; il solo Kalev Tallinn partecip\u00f2 al Campionato sovietico di calcio, potendo disputare in due occasioni la massima serie.\nCon la ritrovata indipendenza il campionato fu organizzato su cinque livelli, due a livello nazionali, gli altri su base regionale. Dal 2013 fu introdotto, come terzo livello nazionale, l'Esiliiga B.\nAttuale sistema.\nAi primi sei livelli troviamo:"}
{"id": "289767", "revid": "712828", "url": "https://it.wikipedia.org/wiki?curid=289767", "title": "Oppo Rancisis", "text": ""}
{"id": "289768", "revid": "110157", "url": "https://it.wikipedia.org/wiki?curid=289768", "title": "Hochwald", "text": "Hochwald (toponimo tedesco) \u00e8 un comune svizzero di 1\u00a0293 abitanti del Canton Soletta, nel distretto di Dorneck."}
{"id": "289772", "revid": "287204", "url": "https://it.wikipedia.org/wiki?curid=289772", "title": "Carol Heiss", "text": "Vincitrice di cinque titoli mondiali consecutivi e campionessa olimpica nel singolo donne alle Olimpiadi invernali del 1960, fu la prima donna ad eseguire un doppio axel.\nBiografia.\nCresciuta nel Queens, Carol Heiss inizi\u00f2 a pattinare sul ghiaccio a sei anni. Allenata da Pierre Brunet, vinse il suo primo titolo nazionale giovanile nel 1951 a undici anni. Nel 1953, a soli tredici anni, fu seconda ai campionati statunitensi assoluti dietro a Tenley Albright, risultato che si ripet\u00e9 per quattro anni consecutivi fino al 1956.\nNel 1956 Carol Heiss si qualific\u00f2 per le Olimpiadi di Cortina, dove fu ancora una volta seconda dietro alla Albright. Poco settimane dopo per\u00f2 le posizioni si invertirono ai Campionati mondiali di pattinaggio di figura di Garmisch-Partenkirchen, dove la sedicenne Heiss riusc\u00ec finalmente a battere la pi\u00f9 esperta Albright, aggiudicandosi il primo dei suoi cinque titoli mondiali consecutivi.\nDopo i Giochi Olimpici la Heiss ricevette offerte per passare al professionismo ed esibirsi in spettacoli sul ghiaccio, ma non le accett\u00f2 per non perdere lo \"status\" da dilettante, nella speranza di esaudire il desiderio della madre Marie, morta di cancro nell'ottobre del 1956, che le aveva chiesto di vincere la medaglia d'oro ai Giochi olimpici. Dal 1957 al 1960 Carol Heiss domin\u00f2 le competizioni di pattinaggio artistico femminile in patria e all'estero, vincendo ogni anno sia i campionati nazionali sia i campionati mondiali.\nNel 1960 i Giochi olimpici invernali fecero tappa negli Stati Uniti, a Squaw Valley in California, e Carol Heiss ne fu una delle protagoniste. Il 18 febbraio, nella cerimonia di apertura, fu chiamata a prestare il giuramento olimpico a nome di tutti gli atleti partecipanti ai Giochi. Pochi giorni dopo, il 23 febbraio, vinse la prima medaglia d'oro per gli Stati Uniti in quell'Olimpiade classificandosi prima, all'unanimit\u00e0 di tutti e nove i giudici, nel singolo femminile. Il 9 marzo venne organizzata in suo onore una parata nel centro di New York.\nAl termine della stagione abbandon\u00f2 le competizioni, ad appena vent'anni, per tentare la carriera di attrice cinematografica a Hollywood. Debutt\u00f2 nel 1961 nel ruolo di Biancaneve in \"Biancaneve e i tre compari\" a fianco del famoso trio comico dei Three Stooges (i tre Marmittoni), ma la pellicola fu in realt\u00e0 l'unico film della sua brevissima carriera. Si spos\u00f2 con il collega Hayes Alan Jenkins, campione olimpico nel singolo maschile nel 1956, da cui ha avuto tre figli. Carol Heiss Jenkins continu\u00f2 a pattinare in spettacoli sul ghiaccio per un breve periodo, e si ritir\u00f2 definitivamente nel 1962. Alla fine degli anni 1970 torn\u00f2 al pattinaggio come allenatrice nella zona di Akron, in Ohio, dove abita. Tra i suoi allievi si segnalano Timothy Goebel, Tonia Kwiatkowski e Miki And\u014d.\nLa Heiss si distinse per essere una pattinatrice molto atletica. Nel 1953 fu la prima donna ad eseguire con successo un doppio axel. Un elemento caratteristico delle sue \"routine\" era una sequenza di axel singoli eseguiti alternando il senso di rotazione. Solitamente i pattinatori eseguono sia i salti sia le trottole nello stesso senso di rotazione (generalmente in senso antiorario per i pattinatori destri, in senso orario per i mancini), mentre la Heiss, curiosamente, eseguiva abitualmente i salti con rotazione oraria e le trottole con rotazione antioraria.\nNel 1976 fu inserita nella \"World Figure Skating Hall of Fame\", la hall of fame internazionale del pattinaggio di figura."}
{"id": "289773", "revid": "1855113", "url": "https://it.wikipedia.org/wiki?curid=289773", "title": "Veikkausliiga", "text": "La Veikkausliiga \u00e8 la massima serie del campionato finlandese di calcio e comprende 12 squadre. Si svolge normalmente dalla primavera all'autunno, a causa delle temperature invernali proibitive. Rappresenta l'unica serie professionistica del campionato finlandese.\nStoria e formula.\nDeve il suo nome allo sponsor ufficiale, Veikkaus, la principale agenzia di scommesse finlandese. La Veikkausliiga \u00e8 stata istituita nel 1990, andando a sostituire la Mestaruussarja, fondata nel 1930, mentre dal 1908 al 1929, il campionato si decideva con una competizione in stile coppa. La Veikkausliiga ha visto nei primi anni un'alternanza di squadre al primo posto, tra cui alcune vittoriose per la prima volta in assoluto. L'HJK, vincitore del maggior numero di campionati, \u00e8 riuscito a imporsi per sei stagioni consecutive (dal 2009 al 2014), impresa fino ad allora mai compiuta da alcuna squadra del campionato finlandese.\nDalla stagione 2011 alla stagione 2018 il campionato si articolava in una stagione regolare, durante la quale ciascuna squadra affrontava le altre per tre volte, per un totale di 33 giornate. La prima classificata si qualifica al secondo turno preliminare di UEFA Champions League; la seconda e la terza si qualificano al primo turno preliminare di UEFA Europa League, con la quarta classificata che pu\u00f2 qualificarsi se la vincitrice della Suomen Cup ha concluso il campionato tra le prime tre. L'ultima squadra classificata retrocede direttamente in Ykk\u00f6nen, mentre (dal 2015) la penultima classificata gioca uno spareggio contro la seconda classificata della Ykk\u00f6nen, per decretare quale altra squadra verr\u00e0 ammessa in massima serie.\nDalla stagione 2019 la formula del campionato \u00e8 cambiata, passando a una doppia fase. Nella prima fase le dodici squadre si affrontano in un girone all'italiana, con partite di andata e ritorno, per un totale di 22 giornate. Successivamente, le squadre vengono divise in due gruppi in base alla classifica: le prime sei formano un nuovo girone e competono per il titolo e la qualificazione alle competizioni europee; le ultime sei, invece, lottano per non retrocedere in Ykk\u00f6nen e per un altro posto valido per guadagnare la qualificazione alle competizioni europee. In entrambi i gironi le squadre si affrontano in un girone all'italiana, con partite di andata e ritorno, per un totale di 10 giornate. Nel girone per il titolo: la squadra prima classificata \u00e8 campione di Finlandia e si qualifica per il primo turno della UEFA Champions League; la squadra seconda classificata si qualifica per il primo turno della UEFA Europa League; la squadra terza classificata accede alla finale per la qualificazione al primo turno della UEFA Europa League; le squadre classificate al quarto, quinto e sesto posto, pi\u00f9 la prima classificata nel girone per la salvezza accedono agli spareggi per l'accesso alla finale contro la terza classificata. Nel girone per la salvezza l'ultima classificata viene retrocessa direttamente in Ykk\u00f6nen, mentre la penultima classificata affronta la seconda classificata in Ykk\u00f6nen in uno spareggio promozione/retrocessione.\nLe squadre.\nSono 39 le squadre che hanno preso parte alle 33 stagioni della Veikkausliiga dal 1990 al 2022. In grassetto le squadre partecipanti alla Veikkausliiga 2022.\nStatistiche.\nCampionati vinti.\nLa seguente tabella \u00e8 comprensiva di tutte le edizioni del campionato finlandese di calcio dal 1908 in poi.\n\"Note:\"\n1 \"Kuusysi\" e \"Lahden Reipas\" si uniscono nel 1997 formando l'FC Lahti. Entrambi i club continuarono ad essere attivi nel calcio giovanile.\n2 Nel 1999 come risultato di una fusione fallita, la nuova societ\u00e0 \"Tampere United\" prese il posto dell'Ilves, che continu\u00f2 nelle serie inferiori."}
{"id": "289774", "revid": "1516566", "url": "https://it.wikipedia.org/wiki?curid=289774", "title": "Stampa Alternativa", "text": "Stampa Alternativa \u00e8 una casa editrice romana fondata nel 1970 da Marcello Baraghini. La casa editrice si ispir\u00f2 alle \"Alternative Press\" americane e inglesi ed \u00e8 storicamente nota per la collana \"Millelire\", che rilanci\u00f2 in Italia le edizioni supereconomiche, con venti milioni di copie vendute negli anni 1990 e poi convertiti anche in ebook.\nStoria della casa editrice.\nAi suoi esordi, Stampa Alternativa si propone come un'agenzia di controinformazione e un centro di servizi su tematiche fino ad allora ignorate sia dalle forze istituzionali, sia dai movimenti che si autodefinivano rivoluzionari: sessualit\u00e0, droghe, energie rinnovabili, viaggi e, pi\u00f9 in generale, qualit\u00e0 della vita. Gli opuscoli vengono messi in vendita al prezzo politico di 300-500 lire. Fin dai primi anni settanta, la casa editrice si distingue per diverse iniziative provocatorie, come la distribuzione della \"Press Card\", una tessera da fotogiornalista rilasciata per una cifra irrisoria a chiunque ne faccia richiesta. La tessera attesta a chi la possiede lo status di \"fotogiornalista corrispondente di Stampa Alternativa, agenzia regolarmente registrata presso il tribunale di Roma\". \nAncora oggi, inoltre, la casa editrice offre la possibilit\u00e0, a chiunque voglia dar vita a una pubblicazione, di usufruire dell'etichetta \"supplemento a Stampa Alternativa\", per aggirare le norme che richiedono la presenza di un giornalista regolarmente iscritto all'Ordine dei giornalisti per risponderne penalmente.\nNel 1975 viene pubblicato il volume \"Contro la famiglia. Manuale di autodifesa per minorenni\", che vende oltre 60.000 copie; l'uscita del libro semina panico e indignazione. Il senatore del Movimento Sociale Italiano, Mario Tedeschi, direttore del \"Borghese\", inaugura la campagna elettorale televisiva additando il libro al pubblico ludibrio. I comitati civici raccolgono firme in quasi tutte le parrocchie italiane per ottenerne il sequestro. Per questo libro il direttore di Stampa Alternativa Marcello Baraghini subisce un lungo processo e viene condannato a 18 mesi senza i benefici. Tutte le copie reperibili vengono sequestrate ma il libro sar\u00e0 riproposto vent'anni dopo, nel 1995, in occasione dei 25 anni della casa editrice.\nNel 1987 si allarga la compagine sociale e nasce la \"Nuovi Equilibri Srl\" (Angelo Leone affianca Marcello Baraghini nella gestione della casa editrice).\nSconcerto e Sonic book.\nNei primi anni ottanta fa la sua comparsa una collana chiamata \"Sconcerto\"; si tratta di volumi quadrati ideati da Giacomo Spazio e creati su misura per poter contenere al loro interno un vinile. Vengono pubblicati, in particolare, brani di musicisti appartenenti alla cosiddetta New wave, ancora poco conosciuti in Italia, come The Cure e Smiths. All'interno del volume sono presenti biografie, testi e traduzioni in italiano. La collana viene affiancata da una serie dedicata alla musica italiana, accompagnata alla rivista \"Vinile\" e interamente dedicata all'underground nostrano. La rivista \u00e8 ideata da Giacomo Spazio e condotta da Gigi Marinoni, Giacomo Spazio, Laura Mars e Carlo Albertoli. Giacomo Spazio poi ideer\u00e0 anche la casa discografica indipendente Vox Pop. Con la scomparsa del vinile, la collana viene sostituita dai \"Sonic Book\", con intenti analoghi ma accompagnati da un CD. Sul versante musicale, la collana \"Grande Sconcerto\" ha proposto, e continua a farlo ancora nel 2020, saggi d\u2019autore sulla canzone italiana sociale, politica e d\u2019autore.\nLa collana Millelire.\n\"Millelire\" \u00e8 una collana di libri proposta a partire dal 1989.\nI Millelire, \"libri che hanno rivoluzionato il mercato editoriale\", come si legge sulla Piccola Enciclopedia Garzanti del 1993, si presentano come opuscoli con una veste scarna e priva di orpelli, al prezzo di 1000 lire (circa 0,52 euro), anche per affermare la necessit\u00e0 di una promozione della lettura proletaria.\nIl successo editoriale \u00e8 enorme: nel solo decennio novanta vengono vendute 20 milioni di copie, di cui 2-3 milioni soltanto di \"Lettera sulla felicit\u00e0\" di Epicuro a Meneceo, presentato con un breve commento critico e con il testo a fronte in greco. Altro libro di grande successo \u00e8 \"Papalagi. Discorso del capo Tuiavii di Tiavea delle Samoa\", un trattato etnologico pungente e sagace sulla civilt\u00e0 e i falsi miti degli Occidentali; secondo alcune interpretazioni il testo sarebbe in realt\u00e0 un falso realizzato da Erich Scheurmann, che lo avrebbe diffuso in Europa spacciandolo per una sua traduzione di un vero discorso del capo samoano.\nNel 1994 la collana \u00e8 stata insignita del premio Compasso d'oro per la comunicazione e la grafica. Nel 2002 questi libri, che per oltre un decennio hanno rivoluzionato il mercato editoriale, hanno cessato la produzione, continuando tuttavia ad essere venduti nelle strade e nelle piazze. I primi Millelire, quelli della fine degli anni 1980, vengono ora riproposti come e-book liberamente scaricabili.\nNel 1994 Stampa Alternativa pubblic\u00f2 (nella collana \"Millelirepi\u00f9\") la prima parte de L'arte della gioia, di Goliarda Sapienza, opera rifiutata da altri editori perch\u00e9 giudicata troppo sperimentale e immorale . Due anni dopo la morte dell\u2019autrice (1996), Stampa Alternativa pubblica l\u2019opera completa in due edizioni, nel 2002 e nel 2006 in grande formato, prima di cedere i diritti a Einaudi, dopo la pubblicazione del libro anche in Francia.\nI container Millelire.\nL'esigenza di pubblicare insieme diversi libri Millelire suggerisce l'idea di creare appositi contenitori. La prima di queste serie ha come titolo \"Giallo, nero e mistero\": dieci volumetti di genere noir firmati da autori quali Loriano Macchiavelli, Marcello Fois, Andrea Pinketts. Il contenitore viene chiamato Marlboro, dal pacchetto della nota marca di sigarette a cui si ispira. La proposta riscuote grande successo e apre la strada ad altre raccolte, il cui contenitore si presenta come parodia di scatole di prodotti di consumo; fra questi, va ricordata la raccolta \"Internet\", curata da Roberto Cicciomessere e Agor\u00e0 Telematica, con un container che richiama il tetrapak del latte e i \"Settebelli\", un ammiccamento provocatorio ad un famoso nome dell'industria di profilattici, per proporre sette classici della storia dei Millelire. Con la medesima modalit\u00e0 viene data alle stampe nel 1995 l'antologia \"Cyber punk\", che raccoglie racconti inediti di autori italiani e alcuni saggi dedicati alla narrativa cyberpunk. I libri sono contenuti in un cofanetto che rimanda alla confezione di famose barrette di cioccolato. Altro elemento innovativo: all'interno \u00e8 presente un floppy disk con un ipertesto di Fabio Gadducci e Mirko Tavosanis e l'allora primo browser per navigare su internet, Netscape 1.0.\nCopie di questi cofanetti vengono richieste da importanti musei di tutto il mondo e sono oggetto di ricerche e tesi di laurea. In Giappone diventano autentici oggetti di culto, e Stampa Alternativa \u00e8 protagonista di uno speciale sul maggior quotidiano locale. Il direttore editoriale Marcello Baraghini viene invitato in qualit\u00e0 di docente di marketing per un giorno presso l'Universit\u00e0 di Tokyo.\nFiabesca e altre collane.\nNel 1982 nasce la storica collana \"Fiabesca\", oggi con oltre centotrenta titoli in catalogo. Vengono pubblicati autori quali Hermann Hesse (\"Favola d\u2019amore\", il titolo pi\u00f9 importante, ha venduto ad oggi un milione di copie). Nascono i primi libri classici illustrati, accompagnati da tavole a colori racchiuse in cofanetti, come \"Alice nel paese delle meraviglie\" di Lewis Caroll, i \"Preraffaelliti\" di Dante Gabriel Rossetti. Nel 1991 nasce \"Jazz People\", che negli anni Duemila assume un formato pi\u00f9 grande e si trasforma in \"New Jazz People\", comprendente titoli quali \"I segreti del Jazz\" e \"Storia del Jazz\". Nel 1989 viene pubblicato \"Farsi un libro\", una guida all\u2019autoproduzione editoriale, seguito dalla rivista \"Calligrafia\", che continuer\u00e0 a uscire periodicamente sino al 1995. La ricerca nel campo prosegue dal 1996 con la collana \"Scritture\", dedicata alla grafica e alla calligrafia, con titoli quali \"Segni&amp;Simboli\" e \"Guardare pensare e progettare\". In quegli anni si pubblicano anche titoli dedicati alla street-art, a partire dal primo della serie, \"Writing from underground.\"\nLibera Cultura.\nNella primavera del 2005 viene promossa l'iniziativa \"Libera Cultura\", volta a promuovere la circolazione libera delle idee e della produzione editoriale indipendente con licenze che ne possano consentire la massima diffusione e condivisione. Vengono riproposti in formato elettronico diversi titoli cartacei editi da Stampa Alternativa sotto licenza Creative Commons, liberamente scaricabili in formato pdf dal sito della casa editrice. Nell'estate 2020 sul sito \u00e8 stato rinnovato con la pubblicazione (sempre in pdf sotto licenza Creative Commons) di molti titoli \"Millelire\", soprattutto quelli storici e introvabili.\nI \"Bianciardini\".\nNel 2007, Marcello Baraghini, in collaborazione con Ettore Bianciardi, propone una nuova iniziativa editoriale, i \"Bianciardini\", piccoli opuscoli di sedici pagine ciascuno, ispirati dai racconti di Luciano Bianciardi, importante scrittore, saggista e giornalista italiano, scomparso nel 1971. I \"Bianciardini\", venduti alla cifra simbolica di un centesimo di euro, proseguono, come afferma lo stesso editore, \"portandola a compimento, la rivoluzione editoriale, culturale e di costume iniziata alla fine degli anni ottanta dai Millelire\". Queste attivit\u00e0 confluiscono nel progetto editoriale Strade Bianche.\nFestival della Letteratura Resistente.\nMarcello Baraghini \u00e8 ideatore e animatore del \"Festival Internazionale della Letteratura Resistente\", che si svolge ogni anno a settembre nel borgo medioevale di Pitigliano, in provincia di Grosseto. \nL'edizione del 2008, intitolata \"Matti chiari\", si \u00e8 svolta dal 3 al 6 settembre ed \u00e8 stata dedicata a Franco Basaglia, a cui si deve l'introduzione in Italia della legge 180/78, che port\u00f2 all'abolizione dei manicomi.\nA settembre 2017 giunge alla sua sedicesima edizione. A causa del Covid-19, la diciannovesima edizione gi\u00e0 programmata per settembre 2020 \u00e8 stata spostata direttamente al 2021."}
{"id": "289775", "revid": "834", "url": "https://it.wikipedia.org/wiki?curid=289775", "title": "Carol Heiss Jenkins", "text": ""}
{"id": "289777", "revid": "1610933", "url": "https://it.wikipedia.org/wiki?curid=289777", "title": "Renna", "text": ""}
{"id": "289780", "revid": "111373", "url": "https://it.wikipedia.org/wiki?curid=289780", "title": "Dornach", "text": "Dornach (toponimo tedesco) \u00e8 un comune svizzero di 6\u00a0538 abitanti del Canton Soletta, nel distretto di Dorneck del quale \u00e8 capoluogo.\nMonumenti e luoghi d'interesse.\nDornach \u00e8 conosciuto soprattutto per l'edificio dedicato a Goethe, il Goetheanum, centro mondiale dell'antroposofia; fatto erigere dal fondatore della Societ\u00e0, Rudolf Steiner, il Goetheanum \u00e8 oggi meta di pellegrinaggio di molti seguaci dell'antroposofia.\nEconomia.\nVi trova sede un sito produttivo della fonderia Swissmetal Boillat SA.\nInfrastrutture e trasporti.\nArlesheim \u00e8 servita dalla stazione di Dornach-Arlesheim sulla ferrovia Basilea-Bienne."}
{"id": "289781", "revid": "1956581", "url": "https://it.wikipedia.org/wiki?curid=289781", "title": "Migiana", "text": "Migiana \u00e8 una frazione del comune di Corciano (PG).\n\u00c8 situata circa 1\u00a0km a nord di Corciano, sulle pendici (301 ) di Monte Malbe, sopra il corso del torrente Caina, ed \u00e8 popolato da 222 abitanti (dati Istat, censimento 2001). Il paese non va confuso con Migiana di Monte Tezio, frazione di Perugia.\nStoria.\nFin dall'Alto Medioevo si ha notizia del fortilizio di Migiana, che nel XII secolo divenne villa e fu poi dotato di una cinta muraria a partire dall'inizio del XV secolo.\nEconomia.\nLa zona \u00e8 sede di una intensa produzione vitivinicola doc \"Colli del Trasimeno\". Da non trascurare la presenza di aziende agrituristiche."}
{"id": "289782", "revid": "6923", "url": "https://it.wikipedia.org/wiki?curid=289782", "title": "Reparata di Cesarea di Palestina", "text": "Fu molto popolare durante il Medioevo, particolarmente venerata in varie localit\u00e0 italiane (Toscana, Abruzzo e Sardegna) e francesi (Corsica e Provenza).\nAgiografia.\nLe fonti antiche non ne parlano: neanche il padre della storiografia ecclesiastica, Eusebio, che fu proprio vescovo di Cesarea tra il 313 e il 340 e che ha tramandato memoria di tanti martiri della sua citt\u00e0, ne fa mai menzione.\nIl primo a ricordarla fu Beda il Venerabile nel suo \"Martirologio\" (VIII secolo). Fu ascritta nel Martirologio Romano (1586-1589) al giorno 8 ottobre, quello in cui avrebbe subito il martirio.\nSecondo la \"Passio\", sarebbe stata una fanciulla di nobile stirpe: durante le persecuzioni dell'imperatore romano Decio (tra il 249 e il 251), essendosi rifiutata di sacrificare agli dei, all'et\u00e0 di dodici anni sarebbe stata sottoposta a varie torture e poi decapitata.\nIl culto.\nIl suo culto ebbe rapida diffusione in Europa durante il Medioevo. Secondo una leggenda (molto diffusa in Provenza e comune a quella di altri santi), dopo averla uccisa i suoi aguzzini avrebbero messo il suo corpo su una barca fatta poi andare alla deriva: la barca, guidata dagli angeli, sarebbe arrivata a Nizza, in Francia, e il corpo sarebbe stato sepolto in quella che poi divenne la cattedrale di \"Sainte-R\u00e9parate\"; un'altra versione, ricalcata sul modello precedente, vuole invece che la barca sia arrivata sulle coste campane e il corpo della santa sia stato traslato a Teano, dove sarebbe conservato nel monastero del IX secolo a lei intitolato.\n\u00c8 anche titolare dell'antica cattedrale di Santa Reparata in Firenze (sul cui sito sorge l'attuale Santa Maria del Fiore): secondo la leggenda riportata da Giovanni Villani, l'edificio fu dedicato alla santa dal vescovo Zanobi quando i fiorentini, dopo averne invocato l'intercessione, riuscirono a respingere l'assedio degli Ostrogoti di Radagaiso dell'8 ottobre del 406, giorno in cui la Chiesa ricorda la santa (in realt\u00e0 l'assedio si tenne il 23 agosto dello stesso anno: pi\u00f9 probabilmente, il culto della santa fu introdotto nella citt\u00e0 toscana grazie agli scambi commerciali con gli altri paesi del Mediterraneo).\n\u00c8 patrona di Nizza, della sua diocesi, delle citt\u00e0 di Atri e di Casoli; compatrona dell'Arcidiocesi di Firenze, di Teano, della diocesi di Teramo-Atri e patrona e protettrice del comune di Pesco Sannita.\nIn suo onore, nella cittadina di Terra del Sole, si disputa ogni anno la prima domenica di settembre il Palio di Santa Reparata, in quanto la chiesa principale del paese \u00e8 a lei intitolata.\nMemoria liturgica l'8 ottobre nel comune di Pesco Sannita \u00e8 festeggiata il 19 agosto.\nNel culto della santa di Cesarea ogni 5 anni nel comune di Pesco Sannita si realizza un dramma sacro sulla vita della martire, con persone del luogo, \u00e8 tradizione che un buon \"pescolano\" almeno una volta nella vita debba vedere il dramma, e per l'occasione ritornano tutti gli emigranti.\nSanta Reparata e Atri.\nIl patronato di santa Reparata per la citt\u00e0 di Atri, in Abruzzo, risale al 1352. Quell'anno, infatti, il \"Parlamento Municipale\" di Atri, per sancire l'alleanza con Firenze, redasse gli \"Statuti Municipali\", prendendo a modello quelli fiorentini, ed elesse a protettrice la martire Reparata che, ovviamente, era protettrice anche di Firenze.\nCi\u00f2 fa ben capire come il patronato della santa sia stato un atto pi\u00f9 politico che religioso; basti solo pensare che fu il governo comunale della citt\u00e0 a proclamare il patronato, senza alcuna ingerenza del clero, sebbene proprio in quell'anno fosse vescovo della diocesi il fiorentino Marco Ardinghelli, che forse almeno in parte contribu\u00ec al diffondersi del culto di santa Reparata ad Atri.\nSolo sulla data della festa non si prese a modello Firenze: mentre l\u00ec \u00e8 festeggiata secondo la data canonica dell'8 ottobre, ad Atri gli stessi Statuti ne fissarono le celebrazioni al luned\u00ec dopo la domenica \"in Albis\", ovvero otto giorni dopo Pasqua, per ricordare la pacificazione con la vicina Citt\u00e0 Sant'Angelo, avvenuta proprio il luned\u00ec dopo l'Ottava di Pasqua del 1351. Non a caso, la festa era chiamata \"di santa Reparata e della pace di Atri\".\nSempre gli Statuti prescrivono l'inizio dei festeggiamenti al sabato e obbligano, in questi tre giorni festivi, l'esenzione da qualsiasi attivit\u00e0 lavorativa, pena una multa prescritta dal Capitolo della cattedrale in base alle possibilit\u00e0 del trasgressore. Ancora oggi, la festa si celebra il luned\u00ec dopo la domenica in Albis e inizia il sabato precedente.\nChe la festa fosse pi\u00f9 civile che religiosa, lo evinciamo ancora dagli Statuti, che in un inserto del 1362 indicano come celebrare la ricorrenza patronale: l'unico momento religioso rilevante \u00e8 la messa solenne del luned\u00ec, animata dagli uffizi divini della santa, che si teneva in piazza in caso di tempo sereno, altrimenti nel duomo. Per il resto si parla di una gran fiera, di numerose \"palii\" a cui potevano partecipare indistintamente uomini e donne, di \"tripudii\" (distribuzioni gratuite di cibo), di \"istrioni\" (ovvero gli uomini che preludevano, cantando e danzando, alle rappresentazioni sacre sulla vita della santa), di \"ludii\" (grossi fal\u00f2 accesi a spese del Comune) e soprattutto del \"bando\", che veniva 'menato' (cio\u00e8 annunciato) da squilli di trombe e tamburi il sabato per informare tutti dell'inizio della festa. Solo successivamente i caratteri pi\u00f9 spiccatamente civili si sono ridotti alla sola partecipazione obbligatoria del sindaco (e, nei secoli XV-XVIII, del duca) alla processione e alla fiera, mentre le celebrazioni religiose hanno adesso pi\u00f9 risalto.\nAncora il Comune, in accordo con il clero, fece costruire, nel 1355, proprio accanto alla cattedrale, la chiesa in onore della santa, sul cui altare campeggiava un grande stemma della citt\u00e0. Ancora oggi, sebbene la chiesa sia stata completamente ricostruita nel 1741, lo stemma comunale di Atri sovrasta la nicchia con la statua della santa.\nIl culto della santa si diffuse comunque rapidamente tra la popolazione, che la vide come una sorta di \"eroina\", pronta a difendere la citt\u00e0. Ci\u00f2 ha portato alla nascita di numerose leggende e racconti al riguardo, che ritraggono santa Reparata come una donna energica e forte. Sebbene oggi la devozione degli atriani sia un po' diminuita (sostituita da quella di santa Rita, la cui festa \u00e8 molto pi\u00f9 grandiosa rispetto a quella della patrona), questi racconti vengono ancora ripetuti e tramandati.\nLa prima leggenda (da cui \u00e8 stato tratto il dramma \"La Vergine di Cesarea\", del 1842, un tempo rappresentato in piazza) narra di un'invasione saracena. Gli invasori avrebbero posto l'accampamento alle porte della citt\u00e0, preparando l'attacco; vanificati i tentativi di mediazione del podest\u00e0, la citt\u00e0 si prepara a vivere la sua fine. Ma ecco che, proprio mentre i saraceni stanno per sfondare la porta urbica, sulla quale coraggiosamente si sono appostati in difesa alcuni atriani, in cielo appaiono, luminose, le figure della Madonna e di santa Reparata con spade di fuoco in mano. La visione spavent\u00f2 talmente i nemici che questi fecero dietro front. Cos\u00ec Atri fu salva. Il racconto \u00e8 certamente inventato, poich\u00e9 \u00e8 ambientato nel X secolo, quando la santa non era ancora venerata in citt\u00e0 e questa non aveva le magistrature comunali.\nLa seconda leggenda, pi\u00f9 recente e ambientata in un'epoca imprecisata, spiegherebbe il perch\u00e9 la santa reca in mano un modellino della citt\u00e0 (che in realt\u00e0 \u00e8 un'iconografia tipica dei santi protettori). Un terribile terremoto sconvolse tutto il territorio circostante, ma Atri rimase illesa perch\u00e9 immediatamente santa Reparata apparve e prese tra le mani la citt\u00e0, staccandola dalla collina e tenendola tra le braccia durante le scosse. Come \"prova\" gli atriani indicano le antichissime grotte presenti sui due versanti del colle dove sorge l'abitato: sono cinque su entrambi i lati, come le dita della mano.\nLa narrazione, molto pi\u00f9 popolare della prima, ha influenzato anche le raffigurazioni della santa presenti in Atri: infatti, a parte alcune eccezioni, Reparata non regge la citt\u00e0 delicatamente, ma quasi con forza, con entrambe le mani (in un quadro presente nella chiesa della contrada Cona addirittura si vede del terriccio sotto la citt\u00e0, come se fosse stata \"sradicata\" dal colle).\nNella citt\u00e0 di Atri sono inoltre presenti due cassette lignee contenenti delle reliquie della santa: esse vengono da Roma, il che vuol dire che non si trattano effettivamente delle ossa della martire (il corpo sarebbe a Teano), ma di uno dei tanti corpi santi riesumati dalle catacombe della capitale. \nLa prima cassetta fu donata alla cattedrale (ma attualmente \u00e8 al Museo capitolare di Atri e mostrata in occasione della festa patronale) nel 1607 da Claudio Acquaviva, generale dei gesuiti, che l'anno prima aveva preso le ossa dalle catacombe di San Sebastiano. Dal documento che accompagna le reliquie, si evince che il prezioso dono era alquanto pi\u00f9 voluminoso di quelle poche ossa che possiamo vedere oggi. Poco pi\u00f9 grande invece, quindi con reliquie pi\u00f9 consistenti, la cassetta presente nella chiesa di San Nicola. Il documento che accompagna le reliquie c'informa che esse furono prelevate dalle catacombe di San Lorenzo nel 1700 da suor Maria Florida Roberti, la quale le consegna a Matteo de Sterlich, cappuccino nel convento di Cermignano. Come per\u00f2 siano finite ad Atri, vicina a quel borgo, resta un mistero."}
{"id": "289786", "revid": "402432", "url": "https://it.wikipedia.org/wiki?curid=289786", "title": "KWord", "text": ""}
{"id": "289793", "revid": "34392", "url": "https://it.wikipedia.org/wiki?curid=289793", "title": "Honoris causa", "text": ""}
{"id": "289796", "revid": "1305772", "url": "https://it.wikipedia.org/wiki?curid=289796", "title": "Sant'Alfonso", "text": ""}
{"id": "289798", "revid": "287204", "url": "https://it.wikipedia.org/wiki?curid=289798", "title": "League of Ireland", "text": "La League of Ireland (irlandese: \"Sraith na h\u00c9ireann\", denominata anche SSE Airtricity League per motivi di sponsorizzazione) \u00e8 una lega calcistica che racchiude i due massimi livelli del campionato irlandese di calcio, gli unici a natura professionistica, seppur fortemente calmierata da un salary cap a causa delle scarse risorse economiche. Fondata nel 1921 come campionato di otto squadre, \u00e8 attualmente costituita da 20 squadre suddivise in due gironi: la Premier Division (che rappresenta il primo livello del campionato di calcio irlandese) e la First Division (rappresentante invece il secondo livello).\nLa lega, gestita a partire dal 2006 dalla FAI, dal 2010 occupa il ventinovesimo posto nel ranking UEFA.\nStoria.\nCon la proclamazione dello Stato Libero d'Irlanda nel 1921 fu organizzata la prima edizione del campionato di calcio irlandese, denominata \"Free State League\" e costituita da otto squadre provenienti da Dublino, sulle quali ebbe infine la meglio il Saint James's Gate. Nelle prime dieci edizioni del campionato, nonostante l'aumento del numero di squadre partecipanti a 10 e l'ammissione alla lega di squadre provenienti dalle altre citt\u00e0, il dominio del campionato rimase ascritto a Dublino con Shelbourne, Bohemians e Shamrock Rovers a spartirsi i titoli: furono in seguito il Dundalk (prima squadra all'infuori di Dublino a vincere un campionato) e lo Sligo Rovers ad interrompere, nel corso degli anni trenta, l'egemonia dei club della capitale.\nGli anni quaranta videro invece la citt\u00e0 di Cork come dominatrice assoluta del campionato, con cinque vittorie in sei edizioni del Cork United, che per\u00f2 abbandon\u00f2 la lega dopo la vittoria dell'ultimo titolo: di l\u00ec in poi Dublino riacquis\u00ec la propria centralit\u00e0 grazie ai primi titoli del Drumcondra e del St. Patrick's Athletic. A partire dalla seconda met\u00e0 degli anni sessanta si pot\u00e9 assistere ad un periodo di predominio delle squadre provinciali, con il Waterford United (vincitore di sei titoli in sette stagioni tra il 1966 e il 1973), il Dundalk e l'Athlone Town a dominare la scena calcistica irlandese. Fu solo lo Shamrock Rovers, a met\u00e0 degli anni ottanta, a riassegnare il ruolo di citt\u00e0 dominante a Dublino con quattro titoli consecutivi vinti tra il 1984 e il 1987.\nNel mentre (1985), fu operata la prima modifica importante alla \"League of Ireland\", la cui organizzazione era rimasta invariata sin dalla sua fondazione. A causa di un eccessivo numero di squadre iscritte (22), se ne decise lo scorporo in due divisioni: la Premier Division, rappresentante la prima divisione, e la First Division, rappresentante la seconda. Nonostante il cambiamento le squadre vincitrici del campionato continuarono ad essere indicate come vincitrici della League of Ireland e non della First Division. Dopo una decade che vide come squadra di punta il St. Patrick's Athletic, ripresosi dopo alcuni decenni di anonimato, il primo decennio del XXI secolo (che rivide il predominio dei club di Dublino sul campionato, con le vittorie del Bohemian, dello Shelbourne e dello Shamrock Rovers) fu caratterizzato da continui cambi di regolamento e da problemi finanziari sia da parte della lega (il cui controllo pass\u00f2 nel 2007 alla FAI), sia dei club: tra i casi pi\u00f9 noti vi sono quello dello Shelbourne (escluso dalla Premier Division nonostante la vittoria del campionato nel 2006), del Drogheda United (che rischi\u00f2 la liquidazione subito dopo la vittoria del campionato nel 2007) e del Cork City (fallito nel 2010 in seguito ad una disastrata condizione finanziaria perdurante dal 2008).\nFormato.\nNel corso della sua storia la League of Ireland ha modificato pi\u00f9 volte il numero delle squadre partecipanti oscillando da un minimo di 8 negli anni trenta ad un massimo di 16 negli anni ottanta. Questi allargamenti o restrizioni dei quadri della lega avvenivano nel caso in cui una o pi\u00f9 squadre ottenevano la licenza per partecipare alla League of Ireland o vi rinunciavano a causa di problemi economici. Il sistema calcistico della League of Ireland sub\u00ec un profondo cambiamento nel 1985 quando, a causa di un numero eccessivo di squadre iscrittesi alla lega (22), si decise la creazione di due divisioni separate. L'ultima modifica riguardante il formato della League of Ireland risale invece al 1993 quando, in conformit\u00e0 con le nuove regole introdotte dalla FIFA, fu adottato il sistema di assegnazione dei tre punti per vittoria.\nPremier Division.\n\u00c8 il massimo livello della divisione e del campionato irlandese, da cui eredita anche il titolo di campione. Si compone (secondo un format vigente dal 2009) di dieci squadre che si affrontano in un doppio girone all'italiana (due volte andata e ritorno) con l'ultima classificata che retrocede in First Division e la terzultima e la penultima che devono disputare uno spareggio di promozione e retrocessione.\nFirst Division.\n\u00c8 il secondo livello della divisione. Secondo un format introdotto nel 2009, si compone di un girone all'italiana di dodici squadre che si affrontano nella stessa maniera della Premier Division (doppio girone all'italiana con la formula andata/ritorno). La prima classificata \u00e8 promossa direttamente in Premier Division mentre la seconda e la terza devono disputare uno spareggio di promozione e retrocessione. L'ultima classificata deve invece disputare un play-off di promozione e retrocessione con la prima classificata dello A Championship, terza serie del campionato irlandese non organizzata dalla League of Ireland istituita nel 2008.\nA Championship.\n\u00c8 stato per brevissimo tempo il terzo campionato irlandese. Collegamento tra le due divisioni professionistiche e le leghe locali affiliate separatamente dalle quattro associazioni calcistiche provinciali irlandesi (Leinster Football Association, Munster Football Association, Connacht Football Association ed Ulster Football Association), la prima edizione si \u00e8 tenuta nel 2008, ma gi\u00e0 nel 2011 \u00e8 naufragato a causa dell\u2019insostenibilit\u00e0 economica in un paese piccolo come l\u2019Irlanda dove peraltro lo sport nazionale \u00e8 il rugby.\nSquadre.\nClub esteri.\nLa League of Ireland include tra le squadre partecipanti anche un club con sede all'estero, il Derry City. La squadra, inizialmente iscritta all'IFA, abbandon\u00f2 la federazione nel 1972 per motivi di sicurezza (era in pieno svolgimento il conflitto nordirlandese) e si iscrisse alla League of Ireland nel 1985 dopo aver ricevuto il permesso dall'IFA e dalla UEFA. Nel 2010, a causa di un crack finanziario dovuto alla squalifica della squadra in seguito ad uno scandalo di contratti illegali, il club \u00e8 stato ricostituito in Irlanda.\nDiritti televisivi.\nI diritti televisivi della League of Ireland (trasmessa per la prima volta in diretta televisiva nel 1998) sono detenuti da tre emittenti televisive nazionali. La RT\u00c9, televisione pubblica irlandese, detiene i diritti sulla trasmissione degli \"highlights\" (trasmessi nel programma \"Monday Night Soccer\") fino al 2013, anno della scadenza del contratto. Le altre due emittenti (TG4 e Setanta Sports) sono invece autorizzate a trasmettere le partite in diretta. Dal 2001 al 2007 i diritti televisivi, limitatamente agli \"highlights\", erano detenuti anche da TV3.\nGrazie alla vendita dei diritti televisivi (che avviene sotto negoziazione della FAI), i club partecipanti alla Premier Division percepiscono da un massimo di 280.000 euro fino a un minimo di 40.000 euro, mentre le squadre della First Division guadagnano dai 66.000 ai 7.000 euro."}
{"id": "289803", "revid": "110157", "url": "https://it.wikipedia.org/wiki?curid=289803", "title": "Gempen", "text": "Gempen (toponimo tedesco) \u00e8 un comune svizzero di 889 abitanti del Canton Soletta, nel distretto di Dorneck."}
{"id": "289806", "revid": "588403", "url": "https://it.wikipedia.org/wiki?curid=289806", "title": "Campionato kazako di calcio", "text": "Il campionato kazako di calcio (\u049a\u0430\u0437\u0430\u049b\u0441\u0442\u0430\u043d\u0434\u0430\u0493\u044b \u0444\u0443\u0442\u0431\u043e\u043b) ha come primo livello la Qazaqstan Prem'er Ligasy.\nQuesta \u00e8 formata da un girone all'italiana di dodici squadre. Tutte le squadre si affrontano tre volte, per un totale di trentatr\u00e9 partite. Al termine della stagione, la prima classificata \u00e8 proclamata campione, mentre le ultime due scendono in Birin\u015fi L\u00efga, il secondo livello nazionale. La terzultima classificata, invece, disputa uno spareggio in gara secca, su campo neutro, contro la terza classificata della serie inferiore.\nLe squadra pi\u00f9 titolate del massimo campionato sono l'Ertis, l' e l'.\nLa vincitrice del campionato si qualifica per il primo turno dei preliminari di Champions League, mentre la seconda e la terza classificata dello stesso girone partecipano al primo turno dei preliminari della UEFA Europa League. Alla medesima manifestazione partecipa anche la vincitrice della coppa nazionale."}
{"id": "289807", "revid": "819238", "url": "https://it.wikipedia.org/wiki?curid=289807", "title": "Deviatoio", "text": "Il deviatoio, comunemente noto come scambio, \u00e8 un dispositivo ferroviario che congiunge due o pi\u00f9 binari permettendo al materiale rotabile di passare dall'uno all'altro, deviandone o meno la corsa&lt;ref name=\"IstruzioneFS1922A/art. 1 comma 1\"&gt;&lt;/ref&gt;.\nLe sue componenti si possono distinguere in \"cambiamento\", che \u00e8 la parte che consente al materiale rotabile di cambiare la via percorsa, e \"incrociamento\", che \u00e8 la parte che consente ai bordini delle ruote di attraversare la rotaia che non verr\u00e0 percorsa&lt;ref name=\"Azimonti1936A/1005\"&gt;&lt;/ref&gt;&lt;ref name=\"Corini1930A/165\"&gt;&lt;/ref&gt;.\nI deviatoi possono essere classificati per geometria (in particolare in funzione del raggio del ramo deviato e della tangente), per tipologia, o per tipo di azionamento.\nPresente nell'infrastruttura ferroviaria fin dalla sua origine, il tipo di deviatoio di uso generale \u00e8 quello detto ad aghi mobili, introdotto poco prima del 1882 dall'ingegnere tedesco naturalizzato statunitense, ingegnere capo della societ\u00e0 Philadelphia and Reading Railroad, William (nato Wilhelm) Lorenz (Osnabr\u00fcck 1826-Reading (Pennsylvania) o Filadelfia (Pennsylvania) 1884)\nCaratteristiche.\nNella terminologia ferroviaria corrente il tracciato originario prende il nome di \"corretto tracciato\", mentre il ramo che da questo si distacca prende il nome di \"ramo deviato\" o, pi\u00f9 semplicemente, di \"deviata\". Per\u00f2 va notato che nei Regolamenti di esercizio ferroviario la posizione \"normale\" e la posizione \"rovescia\" sono indicate dal disegno del piano schematico costruttivo dell'impianto, perci\u00f2 se in questo piano risulta per qualche deviatoio l'indicazione \"normale\" per il ramo deviato, e \"rovescia\" per il corretto tracciato, le leve di comando del deviatoio rispetteranno queste caratteristiche.\nUn deviatoio \u00e8 caratterizzato da due estremit\u00e0: una punta, ossia il lato del corretto tracciato provenendo dal quale \u00e8 possibile impegnare o meno il ramo deviato, ed un tallone (o calcio) che \u00e8 il lato opposto.\nDal punto di vista geometrico un deviatoio \u00e8 caratterizzato da:\nIn un deviatoio si distinguono inoltre:\nPer permettere al bordino di attraversare una delle due rotaie, in corrispondenza del cuore le stesse sono interrotte: questo si definisce spazio nocivo; in questo punto il bordino della ruota ferroviaria non trova vincolo e, per evitare lo svio del rotabile, in corrispondenza della rotaia opposta \u00e8 posizionata una contro-rotaia, avente la funzione di trattenere il bordino dell'altra ruota, evitando che questo si possa allontanare pi\u00f9 del previsto, assicurando la guida all'asse.\nComponenti.\nCuore.\nParte pi\u00f9 delicata del deviatoio, il cuore \u00e8 formato dall'intersezione delle due rotaie del corretto tracciato e del ramo deviato. Esso viene materializzato non nell'esatto punto matematico di intersezione delle due rotaie convergenti, ma in posizione pi\u00f9 arretrata in quanto sussistono dei vincoli meccanici all'eccessivo assottigliamento delle rotaie (qualche decina di millimetri, variabili in funzione del modello di deviatoio).\nQuesta interruzione di continuit\u00e0 delle due rotaie (\"spazio nocivo\") \u00e8 comunque necessaria, come gi\u00e0 detto, per permettere il passaggio del bordino. Di conseguenza, in corrispondenza di tale spazio, viene a mancare l'appoggio per una delle due ruote di ogni sala. La dimensione dello spazio nocivo aumenta al diminuire dell'angolo \u03b1, di deviazione dei tracciati.\nSi genera quindi un limite fisico alla massima ampiezza dello spazio nocivo, che deve essere tale da assicurare il sostegno verticale alla ruota che vi transiti (che in quel momento ha perso la guida laterale proprio per l'esistenza dello spazio nocivo).\nIl cuore pu\u00f2 essere ottenuto unendo con bulloni ad alta resistenza le due estremit\u00e0 delle rotaie, opportunamente lavorate, o come monoblocco di acciaio fuso al manganese. A seconda del tipo di cuore cambia il tipo di collegamento ai binari che si attestano allo scambio. Con il cuore realizzato con rotaie il deviatoio viene collegato ai binari tramite giunzioni, mentre con quello monoblocco viene saldato. In entrambi i casi si tiene conto della dilatazione termica dei binari.\nNel caso di deviatoi destinati ad essere percorsi ad alta velocit\u00e0 il cuore \u00e8 \"a punta mobile\": esso, cos\u00ec come gli aghi, si sposta in modo da annullare lo spazio nocivo, che sarebbe altrimenti molto ampio e incompatibile con le esigenze di comfort e sicurezza, dato che le tangenti di questi deviatoi sono molto piccole. Con il cuore del tipo a punta mobile, eliminandosi lo spazio nocivo, non \u00e8 pi\u00f9 necessario l'impiego delle controrotaie.\nTelaio degli aghi.\nIl telaio degli aghi \u00e8 la parte mobile del deviatoio; grazie al suo movimento avviene l'instradamento del veicolo sull'uno o sull'altro ramo di deviazione, garantendo la continuit\u00e0 meccanica delle rotaie. Le due rotaie che formano il telaio degli aghi sono quella esterna alla curva e quella del ramo di corretto tracciato rivolta verso la curva stessa. I due aghi vengono realizzati per assottigliamento delle due rotaie, in modo che queste possano giustapporsi perfettamente al profilo interno delle rotaie. La parte finale di ciascun ago va quindi a scomparire sotto il fungo della rotaia a cui esso si accoppia, che prende il nome di \"contrago\".\nI due aghi possono essere diversamente configurati:\nIn entrambi i casi, nelle due configurazioni (normale e rovescia), si ha sempre uno dei due aghi accosto e l'altro discosto.\nIl movimento pu\u00f2 avvenire o attraverso una rotazione attorno ad un perno verticale (aghi a cerniera) o per deformazione elastica dell'ago stesso (aghi elastici). Per facilitare il movimento degli aghi, questi appoggiano su appositi cuscinetti, denominati \"di scorrimento\", che grazie alla loro superficie levigata e lubrificata, riducono gli attriti.\nControrotaie.\nNel momento in cui la ruota del veicolo percorre lo spazio nocivo, questa perde il vincolo di guida. Per garantire che il veicolo venga comunque guidato si posizionano, a fianco alle due rotaie esterne, due controrotaie che hanno la funzione di trattenere il bordino sul suo lato interno. Viene assicurato cos\u00ec il passaggio delle ruote dal lato corretto della punta del cuore, senza che queste vengano a toccarla fisicamente.\nLa distanza tra rotaie e controrotaie \u00e8 di 40\u201341\u00a0mm, con due inviti alle estremit\u00e0 che si portano ad una larghezza di 56\u201365\u00a0mm.\nAzionamento.\nIl telaio degli aghi viene mosso tramite un leveraggio, che pu\u00f2 essere a sua volta manovrato manualmente o tramite un motore contenuto in una cassa di manovra. Nei deviatoi pi\u00f9 lunghi, destinati alle alte velocit\u00e0, i punti di manovra possono essere pi\u00f9 di uno.\nTipi di deviatoi.\nI deviatoi possono presentarsi in diverse configurazioni: semplice, doppio, inglese e possono essere con cuore a punta fissa o mobile (questi ultimi per alta velocit\u00e0).\nDeviatoio semplice.\nIl deviatoio semplice \u00e8 il tipo pi\u00f9 comune. \u00c8 costituito solo dal ramo di corretto tracciato e dal ramo deviato, con il relativo dispositivo d'azionamento.\nDeviatoio doppio.\nUn deviatoio doppio consiste di due deviatoi (uno destro e uno sinistro) che si susseguono a distanza ridotta, parzialmente compenetrati per risparmiare spazio: il cuore del primo deviatoio viene a trovarsi in corrispondenza del tallone del secondo deviatoio. Di fatto si vengono a realizzare tre cuori anzich\u00e9 due, di conseguenza la sua complessit\u00e0 costruttiva \u00e8 maggiore rispetto a due deviatoi semplici posti in sequenza; anche la manutenzione si fa giocoforza pi\u00f9 onerosa. Un deviatoio doppio si pu\u00f2 chiamare \"destro\" o \"sinistro\" a seconda di quale sia la direzione del primo ramo deviato. La loro diffusione \u00e8 limitata agli scali secondari o a particolari situazioni di scarsit\u00e0 di spazio; in particolare essi furono eliminati in tutte le linee attrezzate con l'alimentazione elettrica a corrente alternata trifase: gi\u00e0 uno scambio semplice si presentava particolarmente complesso da realizzare dal punto di vista delle linee di contatto (che dovevano rimanere isolate l'una dall'altra), per cui si percorse la strada di non avere, in quelle linee, deviatoi di questo tipo.\nDeviatoio triplo.\nSimile al doppio, \u00e8 composto anch'esso da due deviatoi (destro e sinistro) compenetrati, ma in questo caso totalmente: gli aghi vengono a trovarsi alla stessa altezza e di conseguenza i due cuori. Nella pratica, i due cuori coincidono con i due aghi esterni, riferendosi alle curve. I deviatoi tripli, per via del ridotto ingombro, trovano applicazione nei depositi e sulle navi traghetto. In tutti gli altri casi sono stati abbandonati, soprattutto a causa della loro scarsa robustezza.\nDeviatoio inglese.\nIl deviatoio inglese, chiamato anche scambio-intersezione, \u00e8 un dispositivo che permette sia l'intersezione tra due binari, sia il passaggio da un binario all'altro. Pu\u00f2 classificarsi come semplice o doppio, a seconda che la comunicazione sia permessa provenendo da una sola direzione o da entrambe. Nel primo caso \u00e8 presente solo una coppia di aghi, nel secondo caso due.\nIl cuore ha la forma di un quadrilatero, con due angoli acuti (nella direzione parallela all'asse di simmetria tra i due binari) e due angoli ottusi (nella direzione perpendicolare a quest'ultimo). Per limitare l'estensione dello spazio nocivo in prossimit\u00e0 dei cuori la tangente deve essere almeno di 0,12.\nL'applicazione del deviatoio inglese \u00e8 utile per ridurre l'ingombro del dispositivo; per ottenere la stessa funzione altrimenti sarebbero necessari due deviatoi semplici in successione, che richiederebbero una lunghezza maggiore. I loro uso \u00e8 abbondante nei piazzali di stazione, dove non sono ampi gli spazi a disposizione.\nDeviatoio in curva.\nIn casi particolari, i deviatoi possono collocarsi in corrispondenza di una curva: \u00e8 curvo quindi sia il ramo deviato sia quello di corretto tracciato. Per come \u00e8 costruito un deviatoio, tutti i suoi punti si trovano sullo stesso piano; di conseguenza, la sopraelevazione della curva sar\u00e0 applicata anche agli altri punti, ramo deviato compreso. Le limitazioni di velocit\u00e0 alla quale \u00e8 soggetto il ramo deviato sono diverse a seconda della mutua direzione dei due rami:\nNella figura a fianco si ha un esempio del primo tipo di deviatoio in curva.\nDeviatoio simmetrico.\nUn deviatoio simmetrico presenta entrambi i rami curvi, l'uno devia a sinistra e l'altro a destra. Si ottengono per modifica in officina di deviatoi retti, e ci\u00f2 porta alla conseguenza che la velocit\u00e0 alla quale possono essere percorsi aumenta: il raggio del ramo deviato infatti raddoppia, e di conseguenza la velocit\u00e0 massima subisce un favorevole aumento (che non \u00e8 lineare con l'aumento del raggio, ma dipende dalla sua radice quadrata).\nTipo di azionamento.\nDeviatoi con azionamento manuale.\nSono azionati dall'uomo per mezzo della sua forza muscolare. Di solito si avvalgono di congegni meccanici elementari quali contrappesi e leve che ne facilitano la manovra. In gergo ferroviario, un congegno di questo tipo si definisce \"macaco\" (nel nord Italia) o \"caciotta \"(nel Lazio): esso agevola gli sforzi fisici dei deviatori e mantiene pressato in posizione l'ago dello scambio, per evitare che esso si discosti al passaggio del convoglio.\nGli scambi o deviatoi manuali sono solitamente percorribili da treni a velocit\u00e0 non superiori ai 30 km/h.\nCollegato alla leva di azionamento \u00e8 presente un indicatore di direzione: i pi\u00f9 rudimentali erano costituiti, in Italia, da un disco con una freccia impressa (o altre indicazioni simili in altri paesi), il quale ruotava al passaggio da una configurazione all'altra, indicando al personale di macchina la direzione per la quale era orientato il deviatoio. \nDeviatoi con ritorno automatico.\nNel seguito si vede come alcuni scambi abbiano la possibilit\u00e0 di essere tallonati. Questo fatto pu\u00f2 venire sfruttato favorevolmente in situazioni nelle quali si abbia la necessit\u00e0 di non avere un manovratore addetto ad uno scambio (piazzali di manovra o punti di incrocio in linee secondarie a scarso traffico). Uno scambio a ritorno automatico \u00e8 caratterizzato dall'assumere sempre la stessa configurazione (non importa quale) e dal ritornarvi automaticamente (per mezzo di molle elastiche) nel caso in cui venga tallonato. \nIn un punto di incrocio impresenziato con 2 binari, ogni treno in ingresso verr\u00e0 sempre deviato alla propria sinistra, in modo tale da instradare sui due binari i treni che vengano dalle due direzioni. All'atto dell'uscita i due treni talloneranno i due deviatoi, riprendendo la loro normale marcia in linea, e successivamente i deviatoi ritorneranno nella posizione iniziale per poter eseguire (in maniera automatica) una nuova manovra di incrocio.\nDeviatoi con azionamento a filo.\nQuesto tipo di deviatoio \u00e8 azionato tramite un filo comandato a distanza da leve, azionate manualmente da deviatori. Generalmente venivano usati nelle stazioni ferroviarie, poich\u00e9 la lunghezza del filo doveva essere limitata, e le leve erano dislocate nei pressi dell'ufficio movimento. \nDeviatoi con azionamento elettromeccanico.\nI deviatoi con azionamento elettromeccanico furono introdotti per la prima volta in Francia tra il 1888 e il 1893, dapprima con azionamento a solenoide (come quello dei tram) e poi con un vero e proprio motore elettrico. In Italia non comparvero prima del 1924, anno in cui venne realizzato a Sestri Levante il primo apparato centrale elettrico. Il movimento avviene ad opera di una cassa di manovra elettrica in grado di trascinare gli aghi del deviatoio nelle due configurazioni possibili. Detta cassa \u00e8 dotata di tiranti che in un deviatoio semplice (costituito da due aghi) sono quattro, dei quali due di manovra e due di controllo. Viceversa, nei deviatoi inglesi (costituiti da quattro aghi) si hanno due tiranti di manovra (in grado di trascinare i quattro aghi grazie ad un particolare bilanciere di unione) e quattro tiranti di controllo, per controllare la corretta posizione di ogni singolo ago indipendentemente.\nLa cassa di manovra \u00e8 fissata al deviatoio mediante due zatteroni (perpendicolari al binario e ad esso connessi con viti) e da due zatterini trasversali, sui quali \u00e8 imbullonata la cassa. La tiranteria \u00e8 composta da una serie di aste cilindriche in acciaio e da una serie di collegamenti a snodo che, attraverso le cosiddette zampe, vengono fissate agli aghi, tra la prima e la seconda traversa a partire dalla punta del deviatoio. Dette zampe sono fissate con due viti cadauna e tra esse e gli aghi sono presenti gli spessori, ovvero lamierini di 1\u00a0mm di spessore che consentono la regolazione della manovra e dei controlli per garantire il rispetto delle norme di sicurezza.\nVa precisato che le norme di sicurezza in uso nelle FS prevedono che l'ago accosto (quello che \u00e8 a contatto con la rotaia) abbia un \"agio\" massimo rispetto al contrago di 2\u00a0mm e che la cassa perda il controllo di posizione dai 3\u00a0mm in poi. L'ago discosto deve invece essere lontano dal contrago di 150\u00a0mm. Queste norme evitano lo svio dei rotabili al transito.\nLe casse di manovra sono costituite da un motore a corrente continua a eccitazione serie alimentato a 144 Vcc in grado, attraverso riduttori meccanici e trasformatori di moto (da rotativo ad alternativo), di azionare i tiranti di manovra. Il motore \u00e8 dotato di due distinti avvolgimenti, che lo fanno ruotare nei due versi: i due avvolgimenti sono alimentati da due distinti circuiti, che corrispondono alle due manovre che il deviatoio pu\u00f2 compiere. Una volta raggiunta la posizione voluta (deviatoio normale o rovescio) interviene il dispositivo di fermascambiatura, contenuto nella cassa e in grado di bloccare i tiranti (e quindi gli aghi) nella posizione voluta. Nel contempo viene rilevata attraverso contatti elettrici, anch'essi contenuti nella cassa, la corretta posizione dei tiranti di controllo consentendo, attraverso un circuito alimentato a 48 Vcc, di verificare sia la posizione del deviatoio (normale o rovescio) che la corretta distanza tra aghi e contraghi. Il controllo viene affidato sia ai tiranti di controllo che a quelli di manovra, per garantire la sicurezza qualora uno di questi si guastasse. Questo permette l'apertura del segnale, a protezione dell'itinerario che il treno andr\u00e0 ad impegnare e nel quale incontrer\u00e0 il deviatoio stesso.\nNel caso il deviatoio venga percorso \"di punta\" interviene anche un elettromagnete che blocca meccanicamente la cassa di manovra.\nLe casse in uso in FS sono molteplici e si caratterizzano per il tipo di armamento su cui andranno montate (casse L88, L90 per gli armamenti leggeri e P80, SE92, SO, MET per l'armamento 60) e per la velocit\u00e0 della linea (es. velocit\u00e0 max per P80=180\u00a0km/h, MET 250\u00a0km/h).\nManovra elettrica in traversa.\nEsistono anche casse di manovra in traversa (MET - Manovra Elettrica Traversa); tutte le parti meccaniche ed elettriche necessarie alla manovra del deviatoio sono contenute in una traversa cava in materiale metallico, evitando i lunghi tiranti di cui invece devono essere dotate le casse di manovra installate fuori dal deviatoio. In questo caso i tiranti sono costituiti da 4 semplici parallelepipedi verticali che fuoriescono dalla cassa e, attraverso le zampe, azionano e controllano gli aghi. \nQuesto tipo di azionamento \u00e8 nato per facilitare le operazioni di manutenzione del binario (per esempio la rincalzatura): con la cassa di manovra tradizionale \u00e8 necessario smontare parzialmente la cassa stessa o procedere manualmente. Con la MET invece, il sistema di azionamento \u00e8 perfettamente assimilabile ad una traversa tradizionale, e possono essere adoperati i normali macchinari di manutenzione, che consentono un aumento della produttivit\u00e0 e una maggiore semplicit\u00e0 nelle operazioni manutentive.\nDeviatoi con azionamento oleodinamico.\nI deviatoi ad azionamento oleodinamico sono caratterizzati da una serie di bracci espandibili, chiamati \"attuatori\", il cui moto \u00e8 regolato dalla variazione di pressione di una sostanza oleosa. Sono di solito applicati su linee ad alta velocit\u00e0, o linee ad elevato traffico, o comunque linee dove per varie esigenze (per esempio Posti di Movimento particolarmente trafficati) sia necessario che i treni percorrano le deviate a velocit\u00e0 particolarmente elevate. Per la loro estrema versatilit\u00e0 e qualit\u00e0, nonch\u00e9 per l'elevato raggio di curvatura del \"ramo deviato\" sono, a seconda dei modelli, in grado di sostenere treni in corsa a velocit\u00e0 di 100\u00a0km/h, 160\u00a0km/h o 220\u00a0km/h in piena sicurezza.\nIn questo tipo di deviatoi gli aghi vengono mossi tramite le azioni esercitate dagli attuatori su pi\u00f9 punti, il cui numero varia in funzione del modello; per esempio, i punti di manovra sono 4 nel deviatoio FS di tipo S.0.1. Gli attuatori hanno sia la funzione di azionare il deviatoio sia quella di garantire la sua fermascambiatura.\nSicurezza.\nUna caratteristica che accomuna tutte le tipologie di scambi \u00e8 quella relativa alla sicurezza nella circolazione dei treni: a tale scopo ogni deviatoio, di qualunque genere, che sia posto su un binario di circolazione deve essere munito di appositi dispositivi di bloccaggio (meccanici o elettrici) nella posizione voluta, denominati \"dispositivi di fermascambiatura\", che ne impediscano il cambiamento mentre \u00e8 in arrivo o in transito un qualunque convoglio ferroviario.\nPer entrambi i sistemi, la fermascambiatura pu\u00f2 essere tallonabile o intallonabile: nel primo caso, al passaggio di un convoglio con il deviatoio in configurazione errata, non si ha il danneggiamento dell'apparato di sicurezza, cosa che avviene nella stessa situazione con il secondo caso&lt;ref name=\"Mayer2003/D\"&gt;&lt;/ref&gt;.\nFermascambiatura a chiave.\nLa fermascambiatura a chiave si attua per mezzo di una serratura applicata al contrago e collegata all'ago; se quest'ultimo \u00e8 accostato la chiave pu\u00f2 essere girata ed estratta dalla serratura, garantendo cos\u00ec il bloccaggio del deviatoio. Il possesso della chiave da parte del dirigente movimento (DM) \u00e8 la garanzia che il deviatoio \u00e8 configurato in una certa posizione e che esso \u00e8 fermascambiato: non potr\u00e0 essere mosso se non inserendo nuovamente la chiave nella serratura. In uno stesso piazzale ogni chiave deve essere numerata in modo differente, per garantire l'univocit\u00e0 della posizione dei deviatoi. Pu\u00f2 accadere che un deviatoio (o un segnale di protezione) necessiti, per la sua movimentazione (o per il suo cambiamento di aspetto nel caso del segnale), l'inserimento di una chiave appartenente ad un altro deviatoio: si parla in questo caso di \"fermascambiatura a chiavi coniugate\": questo \u00e8 un ulteriore vincolo di sicurezza, una cui applicazione tipica pu\u00f2 essere quella di due deviatoio appartenenti ad una comunicazione&lt;ref name=\"Mayer2003/B\"&gt;&lt;/ref&gt;.\nPer semplificare al DM il controllo della posizione degli scambi mediante il ritiro delle rispettive chiavi, venne in un primo momento introdotto il cosiddetto \"prospetto ritiro chiavi\"; esso \u00e8 un piano schematico della stazione nel quale sono riportate le chiavi da ritirare (cio\u00e8 che il DM deve possedere) per formare ogni singolo itinerario. La sicurezza dell'operazione \u00e8 affidata solamente all'operazione di controllo svolta dal DM, e pu\u00f2 essere suscettibile di errori (umanamente comprensibili ma contrari alla sicurezza).\nPer raggiungere un livello di sicurezza superiore fu introdotta nell'ufficio movimento una serratura centrale, un apparato in grado di controllare meccanicamente la congruenza fra l'itinerario creato e le chiavi in possesso al DM, e prevenire cos\u00ec errori umani dovuti all'errata valutazione del ritiro delle chiavi&lt;ref name=\"Mayer2003/C\"&gt;&lt;/ref&gt;.\nNel caso i deviatoi siano molto distanti dall'ufficio movimento, \u00e8 possibile disporre di un dispositivo denominato \"trasmetti-chiave\" presente nei pressi del deviatoio: le chiavi, anzich\u00e9 essere portate sino all'ufficio movimento vengono inserite nel dispositivo e l'informazione relativa alla fermascambiatura viene trasmessa elettricamente all'apparato centrale di sicurezza, come se la chiave fosse stata inserita nell'apparato stesso. Si evita in questa maniera al DM il tragitto tra il deviatoio e l'UM, riducendo la durata temporale per la formazione di un itinerario.\nFermascambiatura elettrica.\nLa sicurezza della fermascambiatura \u00e8 realizzata per mezzo di un collegamento elettrico di posizione, con elettromagneti di bloccaggio, la cui effettiva disposizione permette il \"consenso\" all'azionamento a via libera dei segnali collegati solo se lo scambio \u00e8 assicurato fermamente nella posizione voluta. Per garantire che il contatto ago-contrago avvenga con una determinata pressione (detta \"puntata\"), anche nella manovra a mano (in cui la puntata veniva assicurata dal contrappeso posto sulla leva) si \u00e8 presto realizzata la cosiddetta \"tiranteria a ganci\". Il tirante di ciascun ago \u00e8 provvisto di un gancio che pu\u00f2 ruotare e infilarsi sotto la rotaia (di contrago), in maniera da agganciarla e tenere saldamente premuto l'ago contro il rispettivo contrago.\nQuesto accorgimento impedisce che, sotto le azioni di un rotabile in transito o per l'elasticit\u00e0 stessa degli aghi (nel caso in cui un deviatoio sia costituito da aghi elastici), vi siano spostamenti degli aghi tali da compromettere il passaggio in sicurezza e lungo il percorso voluto del treno.\nTallonamento.\nQuando uno scambio \u00e8 preso di calcio (percorso da un rotabile proveniente dal ramo del corretto tracciato o dal ramo deviato), il deviatoio deve essere correttamente configurato per permettere al convoglio di attraversarlo senza problemi.&lt;br&gt;Se il convoglio imbocca lo scambio dal ramo per il quale non \u00e8 al momento configurato, si parla di \"tallonamento\". Il primo asse del convoglio che vi transita forzer\u00e0 il telaio degli aghi a spostarsi in modo da permettere il corretto passaggio. In particolare: l'ago accosto verr\u00e0 discostato dal bordino della ruota che sta andando ad incunearsi tra ago e contrago, mentre l'ago discosto verr\u00e0 spinto ad accostarsi dal bordino dell'altra ruota. Il tallonamento pu\u00f2 accadere in modo previsto senza conseguenze negative (esempio: situazioni di incrocio automatico tra due rotabili), oppure in modo imprevisto (con o senza conseguenze negative quali danneggiamenti o svio).&lt;br&gt;Si definiscono:\nI deviatoi tallonabili sono destinati ad essere percorsi a velocit\u00e0 inferiore o uguale a 30\u00a0km/h, mentre per velocit\u00e0 superiori \u00e8 richiesto che questi siano intallonabili, per garantire una sicurezza maggiore.\nInfatti, alte velocit\u00e0 provocano delle vibrazioni nella struttura dello scambio che possono portare allo scostamento oltre tolleranza dell'ago accosto: per un rotabile che percorra di punta il deviatoio si materializza il rischio che le ruote percorrano le due rotaie esterne, con l'inevitabile conseguenza dello svio per \"abbracciamento degli aghi\". \nI deviatoi impiegati in ambito tranviario invece sono di norma tutti tallonabili. Durante una manovra di tallonamento \u00e8 necessario che il convoglio percorra interamente il deviatoio prima di poter procedere al suo azionamento; inoltre il rotabile non deve effettuare inversione di marcia prima di aver oltrepassato per intero lo scambio stesso.\nIn caso di gelo.\nQuando sia previsto che un deviatoio operi in condizioni di gelo e neve, esso viene dotato di un apparato riscaldante, denominato \"scaldiglia\". Detto apparato ha il compito di mantenere sugli organi mobili una temperatura tale per cui non si formi ghiaccio, che potrebbe impedire il corretto movimento del telaio degli aghi, con conseguenze deleterie sulla circolazione e sulla sicurezza.\nLimite di ingombro.\nIn presenza di ogni deviatoio, da lato del calcio, \u00e8 presente un segnale che ha il compito di segnalare il punto oltre il quale un rotabile in stazionamento su uno dei due rami va a occupare la sagoma limite dell'altro ramo. Nelle operazioni di manovra o di circolazione, un treno proveniente dal calcio deve fermarsi entro questo segnale per evitare di invadere la sagoma limite dell'altro ramo. Il segnale pu\u00f2 assumere le fattezze di un picchetto, oppure di una traversa&lt;ref name=\"Mayer2003/T\"&gt;&lt;/ref&gt;.\nDeviatoi in ambito tranviario.\nNelle infrastrutture tranviarie i deviatoi hanno peculiarit\u00e0 proprie di questo modo di trasporto. La manovra avviene per azione diretta del manovratore dal veicolo in approccio allo scambio, e non tramite apparati ad opera di chi gestisce la circolazione (come avviene invece in ambito ferroviario). Gli aghi sono anche chiamati \"lingue\", ed i deviatoi sono tutti tallonabili.\nAzionamento.\nCome per i deviatoi di tipo ferroviario, i deviatoi tranviari si distinguono per il tipo di azionamento.\nAzionamento manuale.\nVengono azionati manualmente dal manovratore, che deve pertanto scendere dal tram. Per il movimento egli si avvale di una leva, chiamata \"ferro da scambio\". La manovra manuale pu\u00f2 essere impiegata anche sugli scambi manovrati elettricamente, qualora la manovra elettrica non sia avvenuta in maniera corretta.\nAzionamento a impulso di corrente.\nSono manovrati elettricamente, su comando del manovratore. Il deviatoio \u00e8 dotato di un motore elettrico, inserito in un circuito del quale fa parte anche la linea di contatto. Nelle antecedenze dello scambio \u00e8 presente un breve tratto di linea collegato elettricamente al motore; dando trazione in quel tratto, la corrente circolante provoca il movimento dello scambio da una configurazione all'altra, mentre togliendo la trazione lo scambio resta nella posizione in cui si trova. La corrente deve essere sufficientemente elevata per azionare il motore elettrico, ma non eccessivamente per non bruciarlo; nei tram pi\u00f9 datati questa operazione si basa sulla perizia del manovratore, mentre nei tram pi\u00f9 recenti un apposito apparato regola automaticamente la corrente sul valore adeguato (70 A).\nAzionamento a radio-frequenze.\nPer rendere pi\u00f9 sicuro ed affidabile il sistema di azionamento elettrico dei deviatoi tranviari, si \u00e8 sviluppato un sistema semi-automatico ad onde radio. Il comando di deviazione, dato dal manovratore, viene trasmesso dal veicolo ad un'antenna posizionata tra i binari e collegata col motore di azionamento del deviatoio. Sia per i deviatoi ad impulso di corrente che per quelli a radio-frequenze, un indicatore luminoso posto in antecedenza allo scambio stesso comunica al manovratore l'attuale configurazione e l'eventuale avvenuta manovra.\nDeviatoi particolari.\nDeviatoi a molla.\nSono l'equivalente degli scambi a ritorno elastico, vengono usati nei capolinea di ribattuta per le reti che impieghino mezzi bidirezionali. Impiegando questa tipologia di deviatoio non \u00e8 necessario l'intervento del manovratore, in quanto lo scambio viene preso di punta e quindi tallonato, o viceversa.\nDeviatoi a pettine.\nNei depositi sono impiegati dei deviatoi particolari, definiti \"a pettine\"; essi presentano solo un ago, quello esterno alla curva, risparmiando quindi lo spazio interno. Per questa caratteristica essi devono essere percorsi a velocit\u00e0 ridotte. Questo permette una disposizione in serie di molti deviatoi e quindi un accesso compatto a molti binari paralleli, configurazione tipica dei depositi.\nClassificazione dei deviatoi per geometria.\nIn linea generale i deviatoi vengono classificati in base al loro angolo di deviazione e al raggio del ramo deviato. Questi sono i parametri che ne influenzano le dimensioni e le caratteristiche funzionali, ossia la velocit\u00e0 alla quale possono essere percorsi.\nItalia.\nNelle ferrovie italiane, un deviatoio viene identificato univocamente attraverso tre parametri: il tipo di armamento, il raggio di curvatura \"R\" del ramo deviato e la tangente dell'angolo \u03b1 formato dagli assi dei due rami, come illustrato in figura. A parit\u00e0 di raggi di curvatura possono infatti esistere tangenti diverse, al variare della lunghezza del tratto in curva. Quest'ultimo pu\u00f2 concludersi, a seconda delle tipologie di deviatoio, indifferentemente prima o dopo il cuore, per cui possono esistere deviatoi a cuore curvo o cuore retto. \nCiascun deviatoio viene identificato con una nomenclatura del tipo:\nS 60 UNI / 400 / 0,094\nS indica uno scambio semplice; 60 UNI identifica il tipo di rotaia, che ha un peso lineare di 60\u00a0kg al metro. Attualmente vengono utilizzate quasi solo rotaie 60 UNI, qualche linea secondaria ha ancora rotaie 50 UNI. Il valore 400 corrisponde al raggio di curvatura del ramo deviato, mentre 0.094 \u00e8 la tangente dell'angolo \u03b1. I deviatoi pi\u00f9 comuni in uso nella rete FS sono riportati nella tabella a lato.\nLe velocit\u00e0 massime ammesse sul ramo deviato sono commisurate al suo raggio di curvatura, e sono dimensionate in modo da prevedere un'accelerazione laterale sul veicolo di circa 0,6\u00a0m/s\u00b2. Fanno eccezione le deviate da 400 metri di raggio, dove l'accelerazione laterale raggiunge quasi il valore di 0,7\u00a0m/s\u00b2. La ragione di questa eccezione \u00e8 essenzialmente storico/progettuale: progettare un deviatoio con un'accelerazione minore avrebbe richiesto raggi maggiori, e questo avrebbe creato delle difficolt\u00e0 nell'inserimento di queste deviate in uno scenario esistente. La sicurezza viene comunque salvaguardata: per lo svio di un veicolo sarebbero necessarie accelerazioni laterali ben maggiori (circa 5 volte tanto), mentre i limiti esistenti sono fissati essenzialmente per il comfort dei passeggeri.\nGran Bretagna.\nNel Regno Unito i deviatoi vengono classificati con una lettera ed un numero: la lettera si riferisce al raggio del ramo deviato, mentre il numero indica la tangente, espressa in lunghezza del deviatoio rispetto ad una deviazione unitaria (per esempio: 7 indica una tangente di 1/7, ossia una divergenza di 1 metro che si sviluppa su 7 metri di lunghezza).\nStati Uniti.\nNegli Stati Uniti d'America i deviatoi sono identificati con un numero, che rappresenta semplicemente l'angolo di deviazione. Sulla base di ci\u00f2, si determina univocamente il raggio del ramo deviato e quindi la velocit\u00e0 massima alla quale possono essere percorsi.\nGermania.\nIn Germania la classificazione \u00e8 pressoch\u00e9 identica a quella italiana. Un esempio pu\u00f2 essere \"EW 60-190-1:9\", dove vengono indicati, nell'ordine:\nRussia.\nIn Russia la classificazione \u00e8 ancora secondo la tangente, e si indica con il semplice rapporto di deviazione (per esempio 1/6). Anche in questo caso la tangente impone raggio di deviata e velocit\u00e0 di uscita."}
{"id": "289816", "revid": "1652635", "url": "https://it.wikipedia.org/wiki?curid=289816", "title": "Glande", "text": "Il glande, o balano, \u00e8 la struttura sensitiva apicale, di forma bulbare-semiconica, che si trova all'estremit\u00e0 distale del pene. Costituisce la sezione terminale espansa dei corpi spugnosi e si innesta sulla parte terminale dei corpi cavernosi. Su di esso si apre il meato urinario, parte terminale del sistema urinario, tramite una fessura longitudinale.\nAnatomia.\nIl glande sormonta il corpo del pene, dal quale \u00e8 separato dal solco balano-prepuziale. Il restringimento tra il glande e il corpo del pene \u00e8 chiamato collo. La circonferenza della base del glande forma una proiezione a sezione circolare che prende il nome di corona del glande (o comunemente corona), che sporge in espansione dal corpo del pene di circa a riposo, e tra durante l'erezione. La superficie del glande \u00e8 generalmente liscia, sebbene una percentuale di uomini possa presentare sulla superficie della corona delle papule perlacee peniene.\nIl tessuto del glande \u00e8 costituito da una mucosa fortemente vascolarizzata e riccamente innervata, che lo rende la parte del pene maggiormente sensibile.\nAlla nascita e spesso anche durante l'infanzia, il glande non \u00e8 visibile in quanto \"fuso\" completamente col prepuzio, la pelle che lo ricopre per intero. Con l'avanzare dell'et\u00e0 e normalmente entro l'inizio della pubert\u00e0, gradualmente i due si separano permettendo la fuoriuscita del glande dal prepuzio. Nell'et\u00e0 adulta, nella maggioranza dei casi, il glande \u00e8 coperto quando il pene \u00e8 flaccido. Quando invece il pene diventa eretto, il prepuzio scivola in automatico indietro, lasciando quindi il glande parzialmente esposto.\nTuttavia, poich\u00e9 il prepuzio maschile ha lunghezza molto variabile, ci\u00f2 non \u00e8 sempre cos\u00ec: conseguentemente all'aumento delle dimensioni del pene durante la pubert\u00e0, il glande potrebbe rimanere sempre in parte (o anche del tutto) scoperto, soprattutto se si ha un prepuzio mediamente corto. Nei casi contrari, in presenza ad esempio di un prepuzio eccessivamente lungo e poco elastico, quando il pene \u00e8 eretto, il glande dovr\u00e0 essere esposto manualmente.\nIn ogni caso, \u00e8 importante che il prepuzio possa essere ritratto senza difficolt\u00e0 al di sotto della corona del glande, sia per permettere l'attivit\u00e0 sessuale, sia per motivi d'igiene.\nSensibilit\u00e0.\nIl glande \u00e8 una parte del pene molto sensibile. Per questa ragione alcuni maschi potrebbero essere riluttanti alla sua completa esposizione. Normalmente, soprattutto durante l'adolescenza, il glande risulta essere ipersensibile a qualunque tocco. Questa sensibilit\u00e0 per\u00f2 di solito va scemando col passare del tempo, grazie al fatto che il glande si abitua man mano agli stimoli esterni. Va infine ricordato che l'esposizione continua del glande, pur essendo fastidiosa all'inizio (in particolare il disagio si ha con lo sfregamento contro la biancheria intima), non \u00e8 assolutamente dannosa per tale parte del pene. A titolo di esempio, si pu\u00f2 infatti ricordare la circoncisione che asporta il prepuzio: col tempo, sopra il glande si former\u00e0 uno strato di cheratina a protezione dell'organo.\nIgiene.\nNegli individui non circoncisi, pu\u00f2 verificarsi l'accumulo di smegma, tra il glande e il prepuzio. \u00c8 molto importante mantenere una buona igiene intima e quindi lavare con una buona frequenza anche il glande. \u00c8 infatti utile in tal senso, per esempio quando si \u00e8 nella doccia, ritrarre completamente il prepuzio, lavare la mucosa interna di quest'ultimo e il glande con un sapone neutro e acqua. Consigliabile, anche, asciugare il glande dopo la minzione per ridurre eventuali tracce di urine e agenti infettivi."}
{"id": "289819", "revid": "400694", "url": "https://it.wikipedia.org/wiki?curid=289819", "title": "Ma lascia stare, ma chi te lo fa fare", "text": "Ma lascia stare, ma chi te lo fa fare \u00e8 il primo album in studio della cantante italiana Marinella, pubblicato nel 1981.\nDescrizione.\n\u00c8 l'unico album di Marinella, e comprende la sua produzione musicale fino ad allora, incluse le due canzoni portate al Festival di Sanremo nel 1979 e nel 1981."}
{"id": "289820", "revid": "547992", "url": "https://it.wikipedia.org/wiki?curid=289820", "title": "Arlesheim", "text": "Arlesheim (toponimo tedesco) \u00e8 un comune svizzero di 9\u00a0287 abitanti del Canton Basilea Campagna, nel distretto di Arlesheim del quale \u00e8 il capoluogo.\nGeografia fisica.\nArlesheim si trova a 334\u00a0m\u00a0s.l.m. nella bassa valle della Birsa (Birseck), tra il fiume e il monte Gempen. .\nStoria.\nAlcune grotte nella zona risultano abitate gi\u00e0 dal V millennio a.C., ma il primo effettivo riscontro si ha in un documento apocrifo del 708. Nel 1239 fu venduta (citata come \"Arlisheim\") dal monastero di Sant'Ottilia di Hohenbourg, in Alsazia, al vescovo di Basilea; dopo alterne vicende, nel 1435 fu integrato nella signoria episcopale del Birseck. Dal 1678 al 1792 fu sede della cattedrale e del capitolo della diocesi di Basilea.\nDurante la Rivoluzione francese Arlesheim fu annesso all'effimera Repubblica Rauraciana (1792-1793); in seguito fece parte dei dipartimento del Mont-Terrible (1793-1800) e dell'Alto Reno (1800-1814). Nel 1815 la localit\u00e0 venne assegnata al nuovo Canton Basilea e nel 1833 al nuovo Canton Basilea Campagna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nArlesheim \u00e8 la sede della clinica antroposofica \"Ita Wegman\", fondata nel 1921, e della societ\u00e0 farmaceutica Weleda, .\nInfrastrutture e trasporti.\nArlesheim \u00e8 servita dalla stazione di Dornach-Arlesheim sulla ferrovia Basilea-Bienne."}
{"id": "289822", "revid": "11684", "url": "https://it.wikipedia.org/wiki?curid=289822", "title": "Resisistenza di isolamento", "text": ""}
{"id": "289823", "revid": "1924342", "url": "https://it.wikipedia.org/wiki?curid=289823", "title": "The Killers", "text": "The Killers sono un gruppo rock alternativo statunitense, originario di Las Vegas, considerati una delle pi\u00f9 grandi rock band del 21\u00ba secolo, nonch\u00e9 quella di maggior successo mai emersa dal Nevada, vendendo pi\u00f9 di 28 milioni di dischi in tutto il mondo, di cui 10,8 milioni solo negli Stati Uniti. Si sono esibiti in oltre 50 paesi e in sei continenti, in luoghi come il Madison Square Garden, lo stadio di Wembley e il Glastonbury Festival (2007 e 2019).\nStoria del gruppo.\nFormazione, Hot Fuss (2001 - 2005).\nLa band venne formata da Brandon Flowers nel 2001, a suo dire ispirato da un concerto \"live\" tenuto dagli Oasis nell'aprile dello stesso anno, dopo che egli aveva abbandonato il suo gruppo precedente, i \"Blush Response\", che si erano trasferiti a Los Angeles. Fu proprio Flowers a contattare il chitarrista David Keuning mediante un annuncio da quest'ultimo posto sul periodico locale \"Las Vegas Weekly\". Dopo una prima serie di concerti, vennero infine scelti Ronnie Vannucci Jr. e Mark Stoermer per riempire i posti rispettivamente di batterista e bassista. Il nome della band deriva da un video dei New Order, intitolato \"Crystal\", in cui \u00e8 presente una band fittizia, appunto denominata The Killers.\nLa band, per via di una serie di concerti nel Regno Unito, venne subito notata dal noto magazine rock \"New Musical Express\". Il vero successo, tuttavia, arriv\u00f2 con l'uscita dell'album di esordio, dal titolo \"Hot Fuss\", nel 2004, trascinato da singoli di alto profilo quali \"Mr. Brightside\", \"Somebody Told Me\", \"All These Things That I've Done\" e \"Smile Like You Mean It\". Sempre nel 2004 ha riscontrato un notevole successo anche \"Everything will be alright\".\nLa principale fonte di ispirazione musicale dei Killers, come del resto della maggior parte della scena indie di inizio millennio, \u00e8 data dalle sonorit\u00e0 tipiche degli anni ottanta, in particolare la new wave. I quattro membri della band, tra l'altro, si dichiarano a loro volta fan di U2, David Bowie, Depeche Mode e New Order (pi\u00f9 volte Brandon Flowers ha condiviso il palco con loro), Dire Straits e Queen.\nI Killers, nel 2005, hanno partecipato a diversi megaconcerti, tra cui in particolare il Festival di Glastonbury e il Live 8 londinese. Hanno anche suonato come gruppo di supporto agli U2 durante gran parte del tour europeo della band irlandese.\nSam's Town e Sawdust (2006 - 2007).\nIl secondo album dei Killers \"Sam's Town\" \u00e8 uscito il 3 ottobre 2006, anticipato di qualche giorno dal nuovo singolo \"When You Were Young\". I Killers hanno vinto nella categoria \"best rock\" agli MTV Europe Music Awards del 2006 svoltisi a Copenaghen. Il secondo singolo tratto dall'album si chiama \"Bones\" ed il video \u00e8 stato girato dal regista Tim Burton. L'8 novembre dello stesso anno i Killers si sono esibiti in un concerto live al Rolling Stone di Milano. I Killers hanno inciso un nuovo singolo, intitolata \"A Great Big Sled\", per il Natale 2006. Il ricavato dalle vendite di questa canzone \u00e8 stato devoluto all'associazione contro l'Aids RED. Nel febbraio del 2007 \u00e8 uscito il terzo singolo incluso in Sam's Town. Il suo nome \u00e8 \"Read My Mind\" ed \u00e8 il video \u00e8 stato girato per le strade di Tokyo in cui i quattro si travestono, girano su alquanto strane biciclette e il front-man Brandon Flowers imita anche Elvis Presley. Il video \u00e8 stato girato da Diane Martel, gi\u00e0 regista dei video \"Do You Want To\" dei Franz Ferdinand, \"She Moves in Her Own Way\" dei The Kooks e \"Listen\" di Beyonc\u00e9. L'album \"Sam's Town\" ha superato i 3,5 milioni di copie vendute.\nNel 2007 partecipano ad una puntata di \"Live from Abbey Road\", un programma musicale inglese, dove registrano tre canzoni in versione acustica: \"When You Were Young\", \"Sam's Town\" e l'inedita \"Romeo and Juliet\", cover della famosa canzone dei Dire Straits.\nA novembre del 2007 \u00e8 uscito un disco di b-side e rarities dal nome \"Sawdust\". L'album contiene, tra l'altro, un brano inciso con l'ex frontman dei Velvet Underground, Lou Reed, Tranquilize. I Killers hanno anche inciso un successivo singolo: \"Don't Shoot Me Santa\". Questo \u00e8 stato il loro singolo natalizio, il cui ricavato delle vendite \u00e8 stato devoluto a una campagna benefica in favore della lotta all'AIDS in Africa. Il video di questo brano \u00e8 stato girato dall'attore Matthew Gray Gubler, pi\u00f9 noto come il Dr. Spencer Reid nel telefilm Criminal Minds.\nNella premiazione degli NME Awards, tenutasi all'O2 Arena di Londra, i Killers si sono portati a casa il premio come Best International Band battendo una concorrenza ostica formata da Arcade Fire, Foo Fighters, Kings of Leon e My Chemical Romance.\nDay Age (2008 - 2009).\nIl terzo album dei Killers, \"Day &amp; Age\" \u00e8 uscito il 25 novembre 2008 (il 24 novembre in Gran Bretagna), anticipato dal singolo \"Human\", il cui debutto a livello mondiale \u00e8 avvenuto il 22 settembre 2008.\nIl 6 novembre 2008 i Killers si sono esibiti live agli MTV Europe Music Awards a Liverpool con il nuovo singolo \"Human\". Il testo di \"Human\" lancia una sorta di messaggio sui valori delle generazioni contemporanee, divenute blande e prive di fondamenta forti su cui basare la propria esistenza; da qui nasce, appunto, il ritornello della canzone. C'\u00e8 una sorta di ritorno al passato nel testo, che presenta, infatti, un excursus dei tempi che furono, considerandoli indubbiamente migliori di quelli odierni; da notare che tali considerazioni prendono spunto da una famosa frase dello scrittore \"Hunter S.Thompson\", autore del libro \"Paura e disgusto a Las Vegas\", nel quale viene proposto uno spaccato delle nuove generazioni del suo tempo, commentando come l'America stia crescendo una generazione di ballerini, naturalmente in senso negativo. Sul libro \u00e8 anche basata la pellicola \"Paura e delirio a Las Vegas\" del 1998, diretta da Terry Gilliam.\nLa band ha iniziato una tourn\u00e9e che ha toccato molte citt\u00e0 europee, tra cui Milano (Forum di Assago) il 17 marzo 2009 e l'Arena di Verona l'8 giugno 2009, dopo due anni e mezzo dal loro ultimo concerto live in Italia. Negli MTV Europe Music Awards del 2009 a Berlino la band era in gara nella categoria Best Alternative. A novembre i Killers pubblicano il loro primo DVD live, \"Live from the Royal Albert Hall\", all'interno il live tenuto a Londra il 5 e 6 luglio, nel tempio nella musica inglese il Royal Albert Hall. Il 16 ottobre \u00e8 stata annunciata nel sito ufficiale della scrittrice Stephenie Meyer la tracklist della colonna sonora di \"\". Il film \u00e8 il secondo capitolo della saga \"Twilight\", e la canzone, dal titolo \"A White Demon Love Song\", \u00e8 stata scritta dalla band appositamente per questa occasione. Nel 2010 la band annuncia una pausa di due anni per riposarsi (smentendo le voci di scioglimento), dopo i concerti in Asia e Australia, che poi vengono cancellati dopo la prematura mancanza, a causa di un tumore, della madre di Brandon, una figura fondamentale che lo ha sostenuto fin dagli inizi. Il 30 aprile viene annunciato dal sito ufficiale il primo album da solista di Brandon Flowers, dal titolo \"Flamingo\", che nel Regno Unito balza subito al n. 1 della Official Albums Chart.\nBattle Born (2010 - 2012).\nIl 16 novembre viene annunciato sul sito ufficiale il titolo del singolo natalizio del 2010: \"Boots\".\nIl 17 maggio 2011 i Killers hanno ripreso la loro attivit\u00e0 come gruppo riunendosi per iniziare a lavorare al loro nuovo album. Proprio su questo album, in un'intervista al mensile Q Magazine il frontman ha rivelato alcuni dettagli sul nuovo disco tra le quali il probabile titolo, \"Battle Born\", e l'allontanamento dalle sonorit\u00e0 di Day &amp; Age, per tornare a quelle pi\u00f9 rock di \"Hot Fuss\".\nIl 18 settembre del 2012 esce il nuovo album intitolato come gi\u00e0 in precedenza stabilito \"Battle Born\" preceduto il 17 luglio dal primo singolo tratto dall'album, \"Runaways\". Il 23 ottobre \u00e8 uscito il secondo singolo, \"Miss Atomic Bomb\", mentre il 4 dicembre esce il singolo natalizio del 2012, \"I Feel It in My Bones\", anche questo, come i precedenti sei singoli natalizi, in favore della raccolta fondi da destinare alla lotta contro l'AIDS. Il 16 dicembre pubblicano il terzo estratto, \"Here with Me\", il cui videoclip \u00e8 stato diretto da Tim Burton e vede la partecipazione di Winona Ryder.\nDirect Hits, Wonderful Wonderful, Imploding The Mirage (2013 - presente).\nIl 16 settembre 2013 esce \"Shot at the Night\", singolo che anticipa il nuovo album \"Direct Hits\" che celebra il decennale di attivit\u00e0 della band. Il 2 dicembre 2013 esce il tradizionale singolo natalizio, \"Christmas in L.A.\".\nTra 2014 e 2016, il gruppo ha portato avanti vari tour ed eseguito comunque numerosi concerti. A settembre 2017 viene invece pubblicato l'album \"Wonderful Wonderful\", promosso attraverso i singoli \"The Man\" e \"Run For Cover\". Successivamente la band intraprende un tour per la promozione del disco, a cui tuttavia non prendono parte Stoermer e Keuning: in un comunicato, il gruppo chiarisce che i due musicisti avrebbero comunque continuato a far parte della band. \"Wonderful Wonderful\" \u00e8 diventato il primo album del gruppo a raggiungere la numero 1 della Billboard Hot 100 e il quinto a raggiungere la numero 1 in UK: questo rende i The Killers il primo gruppo non britannico a raggiungere questo risultato.\nNel 2019, il gruppo annuncia la pubblicazione dell'album \"Imploding the Mirage\" nel 2020 ed un relativo tour che verr\u00e0 tuttavia rimandato a causa della pandemia da COVID-19. Il primo singolo \"Caution\" viene pubblicato ad aprile 2020; a maggio, in un'intervista concessa a Rolling Stone, il gruppo annuncia che Keuning ha deciso di prendere una pausa dalla band e che non sta partecipando alla creazione del citato album, motivo per il quale ci sono delle difficolt\u00e0 nella creazione del progetto. Ciononostante, l'album viene pubblicato il 21 agosto 2020.\nIl 21 novembre 2020, il portale di riferimento Chart Data certifica il brano \"Mr. Brightside\" come prima canzone degli anni duemila a superare la quota complessiva di un miliardo di streaming su tutte le piattaforme d'ascolto.\nStile ed influenze.\nI Killers hanno dichiarato che la loro ispirazione sono i Coldplay, a questo proposito Brandon Flowers ha dichiarato: \u00abstiamo cercando in qualche modo di diventare come i Coldplay: \u00e8 risaputo che loro sono i nostri totem, la band che pi\u00f9 di tutte influenza il nostro modo di suonare\u00bb\".\""}
{"id": "289827", "revid": "1652635", "url": "https://it.wikipedia.org/wiki?curid=289827", "title": "Matinella", "text": "Matinella \u00e8 una frazione del comune di Albanella, in provincia di Salerno, da cui dista circa 6\u00a0km. Al 2014 contava 1887 abitanti\nGeografia fisica.\nTerritorio.\nMatinella \u00e8 la maggiore frazione comunale di Albanella, sita al centro del territorio comunale, alla confluenza tra le strade che da Eboli (via Persano) ed Altavilla Silentina portano a Capaccio e Paestum, e la Strada Provinciale n\u00b011 che da Ponte Barizzo (Frazione di Capaccio) porta ad Albanella.\nClima.\nLa stazione meteorologica pi\u00f9 vicina \u00e8 quella di Capaccio-Paestum.\nStoria.\nLa frazione si \u00e8 principalmente sviluppata nell'immediato dopoguerra e,notevolmente ingrandita negli anni successivi,grazie al suo territorio prevalentemente pianeggiante\nMonumenti e luoghi d'interesse.\nArchitetture religiose.\nstruttura di recente costruzione,ubificata in via Giovanni XVIII\nex-parrocchia di San Gennaro,costruita negli anni 50 e ubificata in Piazza S. Anna\nSociet\u00e0.\nEvoluzione demografica.\nNegli ultimi decenni la frazione ha vissuto un notevole incremento demografico che vi ha portato quasi un terzo della popolazione comunale (1.887 su 6.358)."}
{"id": "289830", "revid": "111373", "url": "https://it.wikipedia.org/wiki?curid=289830", "title": "Muttenz", "text": "Muttenz (toponimo tedesco) \u00e8 un comune svizzero di 17\u00a0723 abitanti del Canton Basilea Campagna, nel distretto di Arlesheim; ha lo status di citt\u00e0.\nStoria.\nDal suo territorio nel 1875 \u00e8 stata scorporata la localit\u00e0 di Birsfelden, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMuttenz \u00e8 servita dall'omonima stazione sulle ferrovie Basilea-Pratteln e B\u00f6zbergbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "289834", "revid": "590", "url": "https://it.wikipedia.org/wiki?curid=289834", "title": "Orto botanico di Berlino", "text": "L'Orto Botanico di Berlino, con una superficie di oltre 43 ettari e con oltre 22.000 specie di piante differenti, pu\u00f2 essere considerato uno degli orti botanici pi\u00f9 importanti del mondo e certamente il pi\u00f9 grande d'Europa.\nFu creato tra il 1897 e il 1910, sotto la direzione di Adolf Engler, con l'obiettivo di studiare le piante delle colonie tedesche. A questo scopo furono costruite le enormi serre che fino agli anni cinquanta venivano riscaldate usando il carbone (circa 1500 tonnellate all'anno). L'Orto fu realizzato quando la vecchia sistemazione presso il giardino agricolo Kleistpark costruito nel 1679 non risult\u00f2 pi\u00f9 sufficiente ad accogliere le piante raccolte.\nL'Orto dispone della pi\u00f9 grande serra del mondo, il \"Gro\u00dfe Tropenhaus\", alta 25, larga 30 e lunga 60 metri. Ha una temperatura tropicale e un'umidit\u00e0 molto elevata; vi cresce il bamb\u00f9 gigante. Nelle altre serre si trovano esemplari rari di orchidee, piante carnivore, cactus e le ninfee della specie \"Victoria amazonica\".\nLe serre hanno una superficie complessiva di 6000 m\u00b2, le aree esterne di suddivisione geografia sono pari a 13 ha. \u00c8 presente un Arboretum di 14 ha, vi sono poi aree sistematiche. \nL'Orto botanico fa parte della Freie Universit\u00e4t Berlin. A fianco dell'Orto vi \u00e8 il Museo Botanico che comprende una raccolta di piante, l'importante \"Herbarium Berolinense\" e una biblioteca specialistica.\nL'enorme serra, a causa dei vetri rotti e della struttura arrugginita, necessita di una ristrutturazione; pertanto nel dicembre 2005 il senato della citt\u00e0, secondo notizie ricavate dalla stampa, ha stanziato 16 milioni di euro per la manutenzione delle strutture."}
{"id": "289836", "revid": "1632387", "url": "https://it.wikipedia.org/wiki?curid=289836", "title": "The New Pornographers", "text": "The New Pornographers \u00e8 un gruppo indie rock canadese di Vancouver, Columbia Britannica, formato nel 1997.\nI New Pornographers sono spesso etichettati come supergruppo indie, per via delle rilevanti associazioni dei numerosi membri della band con altri progetti musicali non di poco conto.\nIl genere musicale dei New Pornographers si ispira chiaramente al power pop e, pi\u00f9 in generale, a una certa musica tipica degli anni ottanta, sebbene i loro pezzi siano mediamente considerati di una maggiore complessit\u00e0 armonica e melodica rispetto a quelli dei loro generi di riferimento.\nLa band ha pubblicato otto album in tutto: \"Mass Romantic\", nel 2000, \"Electric Version\" del 2003, \"Twin Cinema\" nel 2005, \"LIVE!\" nel 2006 e \"Challengers\", nel 2007, \"Together\" nel 2010, \"Brill Bruisers\" nel 2014 e \"Whiteout Conditions\" nel 2017."}
{"id": "289854", "revid": "486946", "url": "https://it.wikipedia.org/wiki?curid=289854", "title": "FLRW", "text": ""}
{"id": "289855", "revid": "2079236", "url": "https://it.wikipedia.org/wiki?curid=289855", "title": "Metrica di Friedmann-Lema\u00eetre-Robertson-Walker", "text": "La metrica di Friedmann-Lema\u00eetre-Robertson-Walker (FLRW) \u00e8 una soluzione esatta dell'equazione di campo di Einstein della relativit\u00e0 generale; descrive un universo omogeneo, isotropo, in espansione (o in contrazione) che \u00e8 connesso, ma non necessariamente semplicemente connesso. La forma generale della metrica segue dalle propriet\u00e0 geometriche di omogeneit\u00e0 e isotropia; le equazioni di campo di Einstein sono necessarie solo per ricavare il fattore di scala dell'universo in funzione del tempo. \nLa metrica prende il nome dai quattro scienziati Aleksandr Fridman, Georges Lema\u00eetre, Howard Percy Robertson e Arthur Geoffrey Walker; a seconda di preferenze storiche o geografiche, la metrica viene chiamata di Friedmann, di Friedmann\u2013Robertson\u2013Walker (FRW), di Robertson\u2013Walker (RW), o di Friedmann\u2013Lema\u00eetre (FL). Questo modello \u00e8 talvolta chiamato il modello standard della cosmologia moderna, sebbene questo sia anche un nome alternativo del modello Lambda-CDM. Il modello FLRW fu sviluppato indipendentemente dagli autori sopraccitati tra gli anni '20 e '30 del XX secolo.\nMetrica generale.\nLa metrica FLRW parte dall'assunzione di omogeneit\u00e0 e isotropia dello spazio. Si presuppone inoltre che la componente spaziale della metrica possa essere dipendente dal tempo. La metrica generica che soddisfa queste condizioni \u00e8\ndove formula_2 si estende su uno spazio tridimensionale di curvatura uniforme, ovvero spazio ellittico, spazio euclideo o spazio iperbolico . Normalmente \u00e8 scritto come una funzione di tre coordinate spaziali, ma ci sono diverse convenzioni per farlo, dettagliate di seguito. formula_3 non dipende da \"t\" - tutta la dipendenza dal tempo \u00e8 nella funzione \"a\"(\"t\"), nota come \"fattore di scala\".\nCoordinate polari a circonferenza ridotta.\nNelle coordinate polari a circonferenza ridotta la metrica spaziale ha la forma\n\"k\" \u00e8 una costante che rappresenta la curvatura dello spazio. Esistono due convenzioni di unit\u00e0 comuni:\nUno svantaggio delle coordinate di circonferenza ridotte \u00e8 che coprono solo met\u00e0 delle 3 sfere in caso di curvatura positiva: le circonferenze oltre quel punto iniziano a diminuire, portando alla degenerazione. (Questo non \u00e8 un problema se lo spazio \u00e8 ellittico, cio\u00e8 una 3-sfera con punti opposti identificati.)\nCoordinate ipersferiche.\nNelle \"coordinate ipersferiche\" o \"normalizzate in curvatura\" la coordinata \"r\" \u00e8 proporzionale alla distanza radiale; si ha\ndove formula_7 \u00e8 come prima e\nCome prima, ci sono due convenzioni di unit\u00e0 comuni:\nSebbene di solito sia definito a tratti come sopra, \"S\" \u00e8 una funzione analitica sia di \"k\" che di \"r\" . Pu\u00f2 anche essere scritto come una serie di potenze\no come\ndove sinc \u00e8 la funzione sinc non normalizzata e formula_12 \u00e8 una delle radici quadrate immaginarie, zero o reali di \"k\" . Queste definizioni sono valide per tutti i file \"k\" .\nCoordinate cartesiane.\nQuando \"k\" = 0 si pu\u00f2 scrivere semplicemente\nQuesto pu\u00f2 essere esteso a \"k\" \u2260 0 definendo\ndove \"r\" \u00e8 una delle coordinate radiali definite sopra, ma questo \u00e8 raro.\nCurvatura.\nCoordinate cartesiane.\nNello spazio FLRW piatto formula_17 utilizzando coordinate cartesiane, le componenti non nulle del tensore di Ricci sono\ne lo scalare di Ricci \u00e8\nCoordinate sferiche.\nNello spazio FLRW pi\u00f9 generale che utilizza coordinate sferiche (chiamate \"coordinate polari a circonferenza ridotta\" sopra), le componenti non nulle del tensore di Ricci sono\ne lo scalare di Ricci \u00e8\nSoluzioni.\nLe equazioni di campo di Einstein non vengono utilizzate per derivare la forma generale della metrica, che invece segue esclusivamente dalle propriet\u00e0 geometriche di omogeneit\u00e0 e isotropia. Tuttavia, per determinare l'evoluzione temporale di formula_25 bisogna applicare le equazioni di campo di Einstein insieme a un modo per calcolare la densit\u00e0, formula_26 come un'equazione di stato cosmologica.\nQuando si assume che il tensore energia impulso sia omogeneo e isotropo, questa metrica ha una soluzione analitica alle equazioni di campo di Einstein \nformula_27 \ndando le equazioni di Friedmann. Le equazioni risultanti sono:\nQueste equazioni sono la base del modello cosmologico standard del Big Bang che comprende l'attuale modello Lambda-CDM. Poich\u00e9 il modello FLRW presuppone l'omogeneit\u00e0, alcuni resoconti popolari affermano erroneamente che il modello del Big Bang non pu\u00f2 spiegare la \"grumosit\u00e0\" dell'universo osservata. In un modello rigorosamente FLRW, non ci sono ammassi di galassie, stelle o persone, poich\u00e9 si tratta di oggetti molto pi\u00f9 densi di una parte tipica dell'universo. Tuttavia, il modello FLRW viene utilizzato come prima approssimazione per l'evoluzione dell'universo reale perch\u00e9 \u00e8 semplice da calcolare, e modelli che calcolano la grumosit\u00e0 nell'universo vengono aggiunti ai modelli FLRW come estensioni. La maggior parte dei cosmologi concorda sul fatto che l'universo osservabile sia ben approssimato da un \"modello quasi FLRW\", cio\u00e8 un modello che segue la metrica FLRW a parte le fluttuazioni di densit\u00e0 primordiali. Al 2003, le implicazioni teoriche delle varie estensioni al modello FLRW sembrano essere ben comprese e l'obiettivo \u00e8 renderle coerenti con le osservazioni di COBE e WMAP.\nInterpretazione.\nLa coppia di equazioni data sopra \u00e8 equivalente alla seguente coppia di equazioni\ncon formula_32, l'indice di curvatura spaziale, che funge da costante di integrazione per la prima equazione.\nLa prima equazione pu\u00f2 essere derivata anche da considerazioni termodinamiche ed \u00e8 equivalente al primo principio della termodinamica, assumendo che l'espansione dell'universo sia un processo adiabatico (che \u00e8 implicitamente assunto nella derivazione della metrica di Friedmann-Lema\u00eetre-Robertson-Walker).\nLa seconda equazione afferma che sia la densit\u00e0 di energia che la pressione causano la diminuzione del tasso di espansione dell'universo formula_33, cio\u00e8, entrambi causano una decelerazione nell'espansione dell'universo. Questa \u00e8 una conseguenza della gravit\u00e0, con la pressione che gioca un ruolo simile a quello della densit\u00e0 di energia (o massa), secondo i principi della relativit\u00e0 generale . La costante cosmologica, invece, provoca un'accelerazione nell'espansione dell'universo.\nCostante cosmologica.\nIl termine di costante cosmologica pu\u00f2 essere omesso se si apportano le seguenti sostituzioni\nPertanto, la costante cosmologica pu\u00f2 essere interpretata come derivante da una forma di energia che ha una pressione negativa, uguale in grandezza alla sua densit\u00e0 di energia (positiva):\nTale forma di energia, che generalizza la nozione di costante cosmologica, \u00e8 nota come energia oscura. Infatti, per ottenere un termine che provochi un'accelerazione dell'espansione dell'universo, \u00e8 sufficiente avere un campo scalare che soddisfi\nUn tale campo \u00e8 talvolta chiamato quintessenza.\nInterpretazione newtoniana.\nQuesta interpretazione \u00e8 dovuta a McCrea e Milne, sebbene a volte sia erroneamente attribuita a Friedmann. Le equazioni di Friedmann sono equivalenti a questa coppia di equazioni:"}
{"id": "289856", "revid": "287204", "url": "https://it.wikipedia.org/wiki?curid=289856", "title": "Theda Bara", "text": "Biografia.\nDopo aver esordito in parti secondarie, venne lanciata dal produttore William Fox nel melodramma \"La vampira\" (1915), con lo pseudonimo di Theda Bara, anagramma di \"Arab Death\" (\"morte araba\" in inglese). I produttori le modellarono addosso l'immagine di donna perversa e tentatrice, pubblicizzandola con foto che la ritraevano con intriganti abiti egizi, attorniata da ragnatele e serpenti.\nBench\u00e9 non fosse la prima ad interpretare il ruolo della donna fatale, l'attrice ebbe il merito di aver reso il personaggio noto alle masse. Per il pubblico americano divent\u00f2 la \"vamp\", appellativo derivato da \"vampire\" (ossia vampiro), per indicare il tipo di donna dissoluta e tentatrice che si diverte a rendere gli uomini suoi schiavi, e se ne sbarazza una volta che si \u00e8 conquistata la loro devozione. \"The Vampire\" \u00e8 anche il titolo di una novella di Rudyard Kipling dalla quale venne tratto appunto il primo film di cui Theda Bara fu protagonista.\nDurante la sua carriera apparve in 45 pellicole, tra corti e lungometraggi, di cui la maggior parte oggi andati perduti; sono sopravvissuti \"The Stain\" (1914), \"La vampira\" (1915), \"East Lynne\" (1916), \"The Unchastened Woman\" (1925) ed i cortometraggi \"Madame Mystery\" (1926) e \"A 45 minuti da Hollywood\" (1926).\nNegli anni dieci divent\u00f2 celebre per le sue interpretazioni, dal gusto eccessivo ma di grande effetto, di eroine come Salom\u00e8, Cleopatra, Carmen e altre \"femme fatale\"; fu inoltre una delle attrici ad aver interpretato nei film in bianco e nero la zingara Esmeralda, personaggio di \"Notre-Dame de Paris\", capolavoro di Victor Hugo.\nNel decennio seguente il personaggio della vamp pass\u00f2 di moda per far spazio a quello della \"maschietta\" simbolo dell'et\u00e0 del jazz. Cos\u00ec nel 1926 Theda Bara si ritir\u00f2 a vita privata insieme al marito, il regista Charles Brabin, sposato nel 1921. Il matrimonio dur\u00f2 fino al 1955, anno in cui l'attrice mor\u00ec all'et\u00e0 di sessantanove anni per cancro allo stomaco.\nPremi e riconoscimenti.\nPer il suo contributo all'industria cinematografica, le venne assegnata una stella sulla Hollywood Walk of Fame al 6307 di Hollywood Blvd."}
{"id": "289858", "revid": "183694", "url": "https://it.wikipedia.org/wiki?curid=289858", "title": "Robert B\u00e1r\u00e1ny", "text": "Invent\u00f2 anche un metodo per decomprimere il labirinto ed un dispositivo molto usato per isolare acusticamente un orecchio dall'altro. Inoltre ide\u00f2 un sistema per esaminare le relazioni intercorrenti fra apparato vestibolare, cervello e midollo spinale.\nPer i suoi fondamentali contributi alla conoscenza della fisiologia e della patologia dell'apparato vestibolare, ebbe il premio Nobel 1914.\nBiografia.\nLa famiglia, di religione ebraica, era originaria della citt\u00e0 ungherese di V\u00e1rpalota ed era emigrata da alcuni anni a Vienna quando nacque Robert. Nel 1900 si laure\u00f2 in medicina a Vienna e nel 1905 fu assistente alla clinica otologica di quella citt\u00e0.\nPartecipando alla prima guerra mondiale come ufficiale medico dell'esercito austro-ungarico, nel 1915 venne fatto prigioniero dai russi e liberato l'anno dopo, durante uno scambio di feriti.\nPass\u00f2 subito in Svezia dove divent\u00f2 direttore del Dipartimento di otorinolaringoiatria di Uppsala e cittadino svedese.\nConsiderato un'autorit\u00e0 mondiale nel campo delle malattie dell'orecchio, fu autore di molte pubblicazioni, fra le quali \"Fisiologia e patologia dei canali semicircolari nell'uomo\"(1907) \u00e8 la pi\u00f9 significativa."}
{"id": "289859", "revid": "287204", "url": "https://it.wikipedia.org/wiki?curid=289859", "title": "Robert Barany", "text": ""}
{"id": "289860", "revid": "104458", "url": "https://it.wikipedia.org/wiki?curid=289860", "title": "Racemato", "text": ""}
{"id": "289862", "revid": "1318658", "url": "https://it.wikipedia.org/wiki?curid=289862", "title": "M0", "text": ""}
{"id": "289864", "revid": "184755", "url": "https://it.wikipedia.org/wiki?curid=289864", "title": "Base monetaria", "text": "La base monetaria o moneta ad alto potenziale \u00e8 costituita dalla \"moneta legale\" - ossia dalle banconote e dalle monete metalliche che per legge devono essere accettate in pagamento che costituiscono il \"contante\" - e dalle attivit\u00e0 finanziarie convertibili in moneta legale rapidamente e senza costi, esistenti in un determinato momento nel sistema economico. Pu\u00f2 essere anche definita diversamente, da un punto di vista macroeconomico, come l'aggregazione del circolante, monete e banconote, e delle riserve, sia libere che obbligatorie, costituite dalle banche presso la banca centrale; dal punto di vista di quest'ultima le riserve sono delle passivit\u00e0: il sistema bancario infatti effettua presso la Banca Centrale sia depositi liberi, che insieme al contante sono per essa passivit\u00e0 a vista, che depositi indisponibili ai fini di riserva obbligatoria, inoltre la Banca Centrale a fronte di idonee garanzie apre del credito alle banche e la parte non utilizzata aumenta le sue passivit\u00e0. \nRappresenta la definizione pi\u00f9 ristretta di moneta e, quindi, il pi\u00f9 ristretto degli aggregati monetari, noto come M0.\nCreazione della base monetaria.\n\u00c8 lo Stato che stabilisce quali sono le attivit\u00e0 che costituiscono la propria base monetaria e i soggetti autorizzati ad emetterle. Pu\u00f2 anche scegliere di adottare come moneta legale la valuta emessa da un altro stato in aggiunta o in sostituzione alla propria (si parla, in questi casi, di \"dollarizzazione\", anche quando la valuta adottata non \u00e8 il dollaro USA).\nI soggetti che creano base monetaria ne traggono un reddito che prende il nome di \"signoraggio\".\nSoggetti emittenti.\nBanca centrale.\nNei moderni sistemi economici la base monetaria \u00e8 solitamente creata dalla banca centrale. Questa aumenta la base monetaria ogni volta che acquista attivit\u00e0 pagandole con moneta legale di sua emissione, ossia con una propria passivit\u00e0, e viceversa diminuisce la base monetaria quando vende le attivit\u00e0, ricevendo in pagamento moneta legale.\nNel caso di \"unione monetaria\", in cui due o pi\u00f9 paesi condividono la stessa moneta, l'emissione di moneta legale compete alla banca centrale dell'unione, che pu\u00f2 essere posseduta dagli stati aderenti o, come nel caso della Banca centrale europea, dalle rispettive banche centrali.\n\"Currency board\".\nIn alcuni paesi la moneta legale \u00e8 emessa dal cosiddetto \"currency board\". Si tratta di una particolare autorit\u00e0 monetaria, che pu\u00f2 operare in sostituzione della banca centrale o parallelamente ad essa, la quale emette moneta legale convertibile in una determinata valuta estera ad un tasso di cambio fisso. Per assicurare tale convertibilit\u00e0 deve tenere riserve di moneta o titoli a breve termine emessi nella valuta cui il cambio viene ancorato, in misura tale da coprire l'intero ammontare della moneta in circolazione (spesso, per\u00f2, detiene riserve in eccesso).\nAltri soggetti emittenti.\nIn passato - e in qualche ordinamento (Hong Kong, Scozia e Irlanda del Nord) ancor oggi - anche le banche potevano essere autorizzate ad emettere moneta legale, a fronte di un ugual valore di riserve di valuta estera depositate presso la banca centrale. In alcuni paesi monete metalliche o, pi\u00f9 raramente, banconote costituenti moneta legale possono essere emesse da amministrazioni dello stato (cos\u00ec era in passato anche in Italia, quando il tesoro emetteva la moneta metallica e le banconote da 500 lire).\nCanali d'immissione.\nLa base monetaria, emessa dalla banca centrale, viene immessa nell'economia attraverso diversi canali:\nDi questi canali l'unico a disposizione del \"currency board\" \u00e8 la variazione delle riserve ufficiali, salvo detenga riserve valutarie in eccesso rispetto alla moneta in circolazione, nel qual caso pu\u00f2 utilizzare questo eccesso per operazioni di mercato aperto.\nRiserve ufficiali.\nLe \"riserve ufficiali\" sono costituite da oro, valute estere, diritti speciali di prelievo e crediti internazionali in valuta detenuti dalla banca centrale. Se un operatore si rivolge (direttamente o indirettamente, per mezzo di altre istituzioni finanziarie, quali le banche) alla banca centrale per cambiare la valuta estera in suo possesso in valuta nazionale, la banca centrale aumenta le sue riserve ufficiali in misura pari alla valuta estera che riceve e, nel contempo, aumenta la base monetaria in misura pari alla valuta nazionale che d\u00e0 in cambio; il contrario avviene se un operatore cambia valuta nazionale in valuta estera. Un saldo positivo della bilancia dei pagamenti determina l'afflusso di valuta estera nell'economia e, in regime di cambi non perfettamente flessibili, l'aumento delle riserve ufficiali e della base monetaria; al contrario, un saldo negativo determina un deflusso di valuta estera e, in regime di cambi fissi, la diminuzione delle riserve ufficiali e della base monetaria.\nFinanziamento del tesoro.\nQuando la banca centrale finanzia il tesoro, vuoi attraverso l'acquisto di titoli del debito pubblico sul \"mercato primario\", ossia direttamente dallo stesso emittente (il tesoro, appunto), vuoi attraverso anticipazioni o altre modalit\u00e0, aumenta la base monetaria in misura pari all'ammontare del finanziamento (cosiddetta \"monetizzazione\" del disavanzo); il tesoro, a sua volta, distribuisce la moneta cos\u00ec ricevuta al resto dell'economia attraverso la spesa pubblica (retribuzioni, acquisti di beni e servizi ecc.). Si tenga presente che nell'area dell'euro il finanziamento del tesoro da parte della Banca Centrale Europea o delle banche centrali dei paesi membri \u00e8 vietato dall'art. 101 del Trattato di Maastricht: questo canale non \u00e8 dunque stato operativo fino al 2014, quando la BCE ha deciso di procedere all'acquisto di titoli di Stato dei paesi membri (ampliando quindi la base monetaria) fino al riallinearsi dell'inflazione agli obiettivi programmati (intorno al 2%).\nOperazioni di mercato aperto.\nLe \"operazioni di mercato aperto\" sono acquisti o vendite di titoli del debito pubblico effettuati dalla banca centrale sul \"mercato secondario\", ossia con soggetti, diversi dall'emittente, che li avevano in precedenza acquistati. L'acquisto di titoli aumenta la base monetaria in misura pari all'ammontare pagato dalla banca centrale in cambio degli stessi, cos\u00ec come la vendita di titoli diminuisce la base monetaria in misura pari all'ammontare pagato alla banca centrale dagli acquirenti.\nFinanziamento delle banche.\nLa banca centrale pu\u00f2 finanziare le banche attraverso varie modalit\u00e0: risconti di titoli, anticipazioni ecc. Tutte le volte che effettua una di queste operazioni, la banca centrale accresce la base monetaria in misura pari all'ammontare del finanziamento; le banche, a loro volta, distribuiscono la moneta cos\u00ec ricevuta al resto dell'economia, principalmente attraverso operazioni di credito.\nControllabit\u00e0 dei canali d'immissione.\nVisto il ruolo svolto nella politica monetaria, \u00e8 importante conoscere il grado di controllo che la banca centrale ha sui vari canali di immissione della base monetaria nell'economia. Al riguardo si osserva che:\nBase monetaria e politica monetaria.\nLa base monetaria \u00e8 uno dei principali determinanti dell'offerta di moneta, facilmente controllabile da parte delle autorit\u00e0 monetarie, e per questo fondamentale per lo svolgimento della politica monetaria.\nL\"'offerta di moneta\", intesa come quantit\u00e0 di moneta esistente in un determinato momento nel sistema economico, \u00e8 pari alla moneta legale in circolazione (il \"circolante\") pi\u00f9 i depositi nelle banche, mentre la base monetaria, come si \u00e8 detto, \u00e8 pari al circolante pi\u00f9 le riserve depositate dalle banche presso la banca centrale (ed altri eventuali depositi presso la stessa); il rapporto tra offerta di moneta e base monetaria prende il nome di \"moltiplicatore monetario\".\nNell'ipotesi, puramente teorica, che il pubblico depositi tutta la moneta presso le banche e queste impieghino interamente le somme cos\u00ec raccolte per effettuare prestiti, tolto il necessario per costituire le \"riserve obbligatorie\" presso la banca centrale, il moltiplicatore monetario \u00e8 pari all'inverso del \"coefficiente di riserva obbligatoria\", ossia della quota della raccolta che le banche sono obbligate a depositare presso la banca centrale. \nPoich\u00e9 per\u00f2 il pubblico non deposita tutto il circolante presso le banche che non impiegano tutta la raccolta, l'ammontare effettivo dei depositi \u00e8 inferiore al valore massimo teorico, calcolato in base al moltiplicatore teorico e sar\u00e0 tanto pi\u00f9 inferiore ad esso quanto pi\u00f9 basso \u00e8 il costo opportunit\u00e0 di detenere liquidit\u00e0 da parte del pubblico e delle banche, a sua volta correlato ai tassi d'interesse."}
{"id": "289866", "revid": "253269", "url": "https://it.wikipedia.org/wiki?curid=289866", "title": "Jim Caviezel", "text": "Biografia.\nNato da Jim, un medico di origine svizzera e slovacca, e Maggie, una casalinga irlandese, cresce con tre sorelle, Ann, Amy ed Erin, e un fratello, Tim, in una famiglia fortemente religiosa. Il suo percorso individuale e tutte le sue scelte di vita saranno profondamente influenzati dalla fede cattolica. Nel 1984 frequenta la Mount Vernon High School, ma si trasferisce dopo soli due anni alla O'Dea High School.\nLa primavera successiva si trasferisce ancora, alla Burien Kennedy High School di Seattle, dove eccelle nella squadra di basket, fino al diploma, nel 1987. Frequenta quindi il Bellevue Community College e continua a giocare a pallacanestro con ottimi risultati nella squadra del college, ma un infortunio a un piede pone prematuramente fine alla sua carriera di cestista e al suo sogno di giocare nell'NBA. \u00c8 allora che rivolge la sua attenzione alla recitazione.\nNel 1990 partecipa alle audizioni per una parte nel film indipendente \"Belli e dannati\" (1991) di Gus Van Sant, per il ruolo di un impiegato della compagnia aerea. L'anno seguente si trasferisce a Los Angeles, dove lavora come cameriere tra un'audizione e l'altra. Ottiene ancora dei piccoli ruoli in \"La notte dell'imbroglio\" (1992) e \"Wyatt Earp\" (1994), e partecipazioni nei telefilm \"Blue Jeans\" e \"La signora in giallo\".\nLavora con altri registi quali Michael Bay nel film \"The Rock\" (1996) e Ridley Scott in \"Soldato Jane\" (1997). Solo nel 1998 riceve l'attenzione della critica per il ruolo del soldato idealista Witt ne \"La sottile linea rossa\" (1998) di Terrence Malick. L'anno successivo arrivano ulteriori riconoscimenti per i ruoli in \"Cavalcando col diavolo\" (1999) di Ang Lee, \"Frequency - Il futuro \u00e8 in ascolto\" (2000) e \"Un sogno per domani\" (2000).\nNel 2001 il ruolo drammatico e romantico di Catch/Steve Lambert in \"Angel Eyes - Occhi d'angelo\", accanto a Jennifer Lopez, lo rende popolare anche al grande pubblico. Nel 2002, mentre gira \"High Crimes - Crimini di stato\", rifiuta le scene d'amore con la sua partner Ashley Judd perch\u00e9 contrarie alla sua forte ispirazione alla morale cattolica. Nello stesso periodo \u00e8 protagonista del film di successo \"Montecristo\" (2002), recita nel film \"Io sono David\" (2003), e Mel Gibson lo chiama a interpretare Ges\u00f9 nel suo \"La passione di Cristo\" (2004).\nIn seguito \u00e8 protagonista di \"Identit\u00e0 sospette\" (2006) di Simon Brand. Uno dei suoi film successivi \u00e8 \"Outlander - L'ultimo vichingo\" (2009), film in cui impersona un marine dello spazio, al fianco di attori affermati come Ron Perlman e John Hurt. Al suo impegno di attore alterna ormai in modo sistematico conferenze, incontri, dibattiti a sfondo teologico e religioso; non ha esitato inoltre a pronunciarsi in modo categorico contro alcune proposte di legge del Congresso degli Stati Uniti che si discostavano dai valori cristiani. Dal 2011 al 2016 \u00e8 coprotagonista della serie televisiva di successo \"Person of Interest\" nel ruolo di John Reese.\nIl 20 luglio 1996 si \u00e8 sposato con l'insegnante e flautista inglese Kerri Browitt. La coppia ha adottato tre bambini cinesi.\nDoppiatori italiani.\nNelle versioni in italiano dei suoi film, Jim Caviezel \u00e8 stato doppiato da:"}
{"id": "289869", "revid": "1821847", "url": "https://it.wikipedia.org/wiki?curid=289869", "title": "Legione Lombarda", "text": "La Legione Lombarda fu un'unit\u00e0 militare della Repubblica Transpadana, ausiliaria all'Arm\u00e9e d'Italie comandata da Napoleone Bonaparte e composta da volontari. La repubblica transpadana fu costituita nel 1796 in seguito all'occupazione militare francese della Lombardia, prendendo a modello le istituzioni della Francia rivoluzionaria, e la Legione Lombarda fu il primo reparto militare italiano ad avere come stendardo un vessillo tricolore.\nI tre colori nazionali italiani avevano debuttato a Genova il 21 agosto 1789 su una coccarda tricolore, mentre la nascita della bandiera d'Italia avvenne il 7 gennaio 1797, quando divent\u00f2 per la prima volta vessillo nazionale di uno Stato italiano sovrano, la Repubblica Cispadana.\nStoria.\nAll'inizio dell'occupazione militare francese vennero costituite delle Guardie civiche municipali il cui obiettivo era quello di occuparsi dell'ordine pubblico della sicurezza nelle citt\u00e0 e nelle zone di guerra dove operavano le truppe dell'esercito francese.\nIn seguito Napoleone Bonaparte, comandante in capo dell'Armata d'Italia, decise di costituire una forza armata formata da soldati italiani che superasse le milizie cittadine. In particolare, in Lombardia, fu istituita l'Amministrazione generale della Lombardia, che operava in seno a una delle cosiddette repubbliche sorelle della Francia rivoluzionaria, la Repubblica Transalpina, che venne fondata l'11 maggio 1796.\nPer assicurare l'ordine nel territorio lombardo, il 20 vendemmiaio anno V (11 ottobre 1796), venne costituita la Legione Lombarda. Questa unit\u00e0 militare aveva anche il ruolo di difesa dei confini della Repubblica Transpadana e fu dispiegata in diversi combattimenti e teatri della campagna d'Italia.\nIl 29 giugno 1797, con l'unione tra le repubbliche Cispadana e Transpadana, si costitu\u00ec la Repubblica Cisalpina, un organismo statale con capitale Milano. Contestualmente la Legione Lombarda si fuse con la Legione Cispadana a formare la prima Armata cisalpina.\nAlcuni reparti superstiti della Legione Lombarda ripararono in Francia, dove insieme a quanto rimaneva delle forze armate della Repubblica Romana (1798-1799) e della Repubblica Napoletana (1799), formarono la \"Legione Italica\" (o \"Italiana\") che prese parte, con l'armata di riserva di Napoleone Bonaparte, alla seconda campagna d'Italia.\nOrganici.\nLa Legione Lombarda era dotata di un proprio Stato maggiore, alla testa del quale c'era, col grado di Capo di brigata, l'Aiutante di Campo di Bonaparte, Giuseppe Lahoz, affiancato da due aiutanti generali col grado di capobattaglione, Pietro Teuli\u00e9 e Giovanni Francesco Julhien.\nLa Legione era suddivisa in sette coorti di 500 uomini (tre arruolate nella citt\u00e0 di Milano, una da Cremona e Casalmaggiore, una da Lodi e Pavia, una da Como, ed infine una composta da patrioti provenienti in prevalenza dallo Stato Pontificio e dal Regno di Sicilia), che corrispondevano ai moderni battaglioni e che erano suddivise, a loro volta, in cinque centurie da 100 uomini ciascuna, pi\u00f9 una di granatieri:\nLe unit\u00e0 di artiglieria erano invece organizzate in due compagnie formate ciascuna da 48 uomini che potevano disporre di quattro pezzi di artiglieria. La Legione Lombarda ebbe il suo battesimo del fuoco durante la battaglia di Arcole (dal 15 al 17 novembre 1796) e successivamente contro le forze pontificie sul torrente Senio (2 febbraio 1797).\nIn totale, la Legione si componeva di 3.741 uomini posti al comando dell'ex patrizio milanese Alessandro Trivulzio. In questa unit\u00e0 militarono anche Ugo Foscolo e Vincenzo Cuoco.\nLa bandiera militare.\nLa Legione Lombarda venne dotata di un vessillo militare rosso, bianco e verde. La prima citazione di un tricolore italiano come bandiera militare \u00e8 presente in una circolare del 27 vendemmiaio dell'anno V (18 ottobre 1796) diretta ai governi provvisori di Bologna, Ferrara, Modena e Reggio nell'Emilia; alle quattro citt\u00e0, federatesi due giorni prima per la difesa comune, nella circolare venivano indicate le \"norme di formazione della legione\" militare (per la denominazione di questo corpo militare fu scelta la storia dell'antica Roma, con il richiamo delle legioni romane) a cui tutte dovevano partecipare, e vi si citava la \"bandiera a tre colori nazionali italiani\" anche se questi colori non fossero esplicitamente riportati; nonostante ci\u00f2, in un prologo della circolare, veniva comunicato che la norma \u00ab\u00e8 una traccia che il generale \"in capite\" dell'armata francese in Italia le ha consegnato\u00bb. Il \"generale\" riportato \u00e8 naturalmente Napoleone Bonaparte, la cui intromissione nei pi\u00f9 minuti dettagli dell'istituzione del nuovo corpo armato viene confermata nel verbale della prima riunione della Giunta di difesa generale dove tra l'altro si legge:\nI \"colori nazionali\", mai riportati, probabilmente erano stati concordati dai rappresentanti dei governi federati nella prima riunione del 16 ottobre traendoli da quelli gi\u00e0 usati dai transpadani; questa ipotesi \u00e8 rafforzata da un ulteriore deliberazione, a proposito dell'uniforme della Legione, dove si legge che essa \u00abavr\u00e0 la forma e colori stessi di quello delle truppe assoldate che \u00e8 lo stesso gi\u00e0 ammesso dai nostri confratelli milanesi\u00bb; bisogna anche considerare che i colori transpadani fossero con tutta probabilit\u00e0 del tutto sconosciuti ai partecipanti al congresso modenese (erano stati scelti solo dieci giorni prima della deliberazione cispadana), ma questo aveva poca importanza perch\u00e9 le deliberazioni erano in realt\u00e0 prese da Bonaparte e perci\u00f2 non discutibili.\nInfatti l'8 ottobre era stato pubblicato a Milano un proclama in cui si dichiarava che era stata presentata due giorni prima una petizione firmata da migliaia di patrioti e in cui si chiedeva al Generale la costituzione di una \"Legione lombarda\", la quale avrebbe combattuto al fianco dei francesi, (in realt\u00e0 l'iniziativa risaliva al Bonaparte stesso, e la petizione era stata fatta girare dal Comitato di polizia; a riprova di ci\u00f2 i volontari furono poi molti meno dei firmatari).\nIl giorno successivo fu pubblicato dall'Amministrazione generale il \"Piano di organizzazione\" della Legione Lombarda, che si presentava suddivisa in sette coorti; all'interno del Piano comparve per la prima volta un \"tricolore nazionale lombardo\" diverso dal francese con una dizione praticamente identica a quella presente nelle Norme emanate dalla Giunta di difesa cispadana, fatto che conferma una volta di pi\u00f9 che era stato Napoleone stesso a dettare in entrambi i casi le norme. Ogni coorte era dotata di un:\nDa una lettera inviata l'11 ottobre da Bonaparte al Direttorio, e in cui viene illustrata l'organizzazione della nuova Legione Lombarda, apprendiamo che la scelta dei colori del nuovo vessillo, che ricalcava la bandiera francese, era stata preceduta da una deliberazione:\nA tal proposito, uno dei patrioti milanesi filo napoleonici, l'avvocato Giovanni Battista Sacco, dichiar\u00f2:\nLa Legione Lombarda fu quindi il primo reparto militare italiano ad avere come stendardo un vessillo tricolore. La bandiera tricolore venne proposta a Napoleone dai patrioti milanesi. Secondo le fonti pi\u00f9 autorevoli la scelta perpetrata dai membri della Legione Lombarda di sostituire il blu della bandiera francese con il verde \u00e8 anche legata al colore delle divise della Milizia cittadina milanese i cui componenti, fin dal 1782, indossavano un'uniforme di questa tonalit\u00e0, ovvero un abito verde con mostrine rosse e bianche; per tale motivo, in dialetto milanese, i membri di questa guardia comunale erano popolarmente chiamati \"remolazzit\", ovvero \"piccoli rapanelli\", richiamando le rigogliose foglie verdi di questo ortaggio.\nIl fatto che la decisione di dotare le Legione Lombarda di un vessillo militare tricolore fosse passata praticamente inosservata, perlomeno per i cronisti dell'epoca, si deve al fatto che la bandiera scelta fosse ancora solamente un vessillo militare a cui non venne data particolare importanza, mentre la comunicazione di Bonaparte al Direttorio rifletteva invece la nuova sensibilit\u00e0 dei francesi a questo riguardo, e quindi il nuovo significato attribuito ai simboli nella Francia rivoluzionaria; per gli enti italiani che accolsero la \"proposta\" di Napoleone, i nuovi colori (presenti sulla divisa e sulla bandiera) sarebbero serviti solo per distinguere sul campo di battaglia le truppe italiane da quelle dei loro alleati, senza avere un significato politico o \"nazionale\".\nQuesta affermazione, oltre ad essere confermata da un canto popolare dell'epoca, \u00e8 corroborata da altre prove; ad esempio a Modena la bandiera che ornava l'Albero della libert\u00e0 continu\u00f2 ad essere, per molti mesi dopo il provvedimento che adottava il vessillo con il verde, quella francese, e ci\u00f2 si verific\u00f2 anche a Bologna e a Cento; inoltre anche la Guardia nazionale milanese, nata dalla trasformazione dell'antica milizia cittadina e riorganizzata il 2 novembre 1796, ricevette come bandiera, il 20 novembre, il tricolore francese e non quello consegnato alla Legione Lombarda quattordici giorni prima. Il fatto che questa bandiera fosse proprio il tricolore francese \u00e8 confermato da svariate fonti, tra cui il \"Corriere Milanese\" del 21 novembre, che riporta:\nLa bandiera della Guardia nazionale milanese rimase tale fino alla fine di gennaio 1797 quando, per ordine di Napoleone, fu stabilito che dovesse \u00abportare i \"tre colori italiani verde, bianco e rosso\"\u00bb; disposizione riportata anche nel nuovo \"Piano di organizzazione della guardia nazionale cisalpina\" in cui veniva anche specificato che: \u00abCiascun battaglione avr\u00e0 una bandiera con \"tre colori nazionali [\u2026]\"; fatti analoghi di svolsero a Modena nello stesso modo.\nIn ogni caso si tratta ancora di una bandiera \"militare\" e non \"nazionale\" o \"di Stato\". Tutte le repubbliche instaurate in Italia dai francesi portarono un tricolore ad imitazione di questi ultimi: la preferenza per il bianco e il rosso dell'amministrazione milanese discese dal fatto che questi colori fossero presenti nella bandiera d'oltralpe e anche sullo stemma cittadino \"d'argento (bianco) alla croce di rosso\", mentre la scelta del verde \u00e8 dovuta al fatto che questo colore era caratteristico delle milizie milanesi e discendeva dall'uniforme della milizia cittadina concessa a quest'ultima dall'imperatore Giuseppe II con dispaccio del 18 aprile 1782:\nI colori presenti furono dunque verde e bianco con una netta prevalenza del primo che, essendo anche il colore del soprabito, divenne quello distintivo della milizia. Diventando quindi abituale all'occhio dei milanesi, i miliziotti furono soprannominati \"ramolazzil\" (dal nome milanese di una specie di rapa). Questa divisa fu ereditata dalla Guardia nazionale, che sostitu\u00ec la milizia dopo l'arrivo dei francesi: sugli abiti fu accentuata la prevalenza del verde rendendo di questo colore anche i pantaloni dell'uniforme. Questo colore pass\u00f2 anche al primo corpo di milizia \"regolare\" organizzato dalla citt\u00e0, la \"Legione Lombarda\", destinato a combattere a fianco delle truppe napoleoniche; in seguito, tutti i soldati che portarono questa divisa furono conosciuti come \"verdi\". Fu quindi per questo motivo che il verde, insieme al rosso e al bianco, pass\u00f2 sulla coccarda e sulla bandiera tricolore della Legione, bandiera che doveva poi divenire il tricolore italiano.\nAnche lo storico milanese Francesco Cusani nella sua \"Storia di Milano\" parla di questa avvenimento:\nIl Bonfanti fu uno dei pochi ufficiali a passare dalla Milizia, dove era capitano di uno dei Terzi, alla Guardia nazionale. Il debutto del tricolore, a cui \u00e8 legata la prima approvazione ufficiale della bandiera italiana da parte delle autorit\u00e0, fu quindi usata come insegna militare della Legione Lombarda e non ancora come bandiera nazionale di uno Stato.\nIl 6 novembre 1796 la prima coorte della Legione Lombarda ricevette il proprio vessillo tricolore nel corso di una solenne cerimonia alle ore cinque pomeridiane in piazza del Duomo a Milano. La bandiera si presentava divisa in tre fasce verticali; riportava inoltre la scritta \"Legione Lombarda\" e il numero di coorte, mentre al centro era presente una corona di quercia che racchiudeva un berretto frigio e una squadra massonica con pendolo.\nBandiere della stessa foggia furono assegnate anche alle altre cinque coorti costituite. Tutti e sei i vessilli sono ancora esistenti: cinque esposti all'Heeresgeschichtliches Museum di Vienna e uno al mus\u00e9e de l'Arm\u00e9e di Parigi. Una bandiera della Legione Lombarda consegnata solo successivamente alla coorte dei cacciatori a cavallo, risalente al 1797, \u00e8 conservata al museo del Risorgimento di Milano.\nCon il susseguirsi delle vittorie militari di Napoleone e la conseguente nascita delle repubbliche favorevoli agli ideali rivoluzionari, in molte citt\u00e0 italiane si assunsero, sugli stendardi militari, il rosso, il bianco e il verde quali simbolo di innovazione sociale e politica."}
{"id": "289875", "revid": "729019", "url": "https://it.wikipedia.org/wiki?curid=289875", "title": "Stuart Abbott", "text": "Biografia.\nNato a Citt\u00e0 del Capo da padre sudafricano e madre inglese, ebbe le sue prime esperienze internazionali con il Under-23, prima di trasferirsi in Inghilterra al Leicester nel 1999 su suggerimento del suo connazionale Jo\u00ebl Stransky.\nA Leicester disput\u00f2 solo due incontri, e alla fine della stagione torn\u00f2 in Sudafrica per giocare negli Stormers.\nAlla fine del 2001 torn\u00f2 in Inghilterra e fu ingaggiato dagli Wasps: si impose all'attenzione di tutti nella stagione successiva, quando con la squadra londinese arriv\u00f2 sia alla finale di Heineken Cup che della Premiership.\nQuando si fecero prossime le convocazioni per le rose dei partecipanti alla Coppa del Mondo 2003, Abbott, che ancora non aveva disputato alcun incontro a livello di Nazionale maggiore, fu contattato dal CT degli \"Springbok\" Rudolf Straeuli, ma decise di optare per la Nazionale inglese.\nL'esordio avvenne il 23 agosto 2003 nel test premondiale contro il , vinto 43-9 a Cardiff anche con una sua meta.\nUn'ulteriore convincente prova due settimane dopo contro la convinse Woodward a inserire Abbott nella lista dei selezionati per la Coppa da disputarsi in Australia.\nNel torneo mondiale Abbott disput\u00f2 solo tre incontri con una meta, nella larghissima vittoria della fase a gironi contro l'.\nL' vinse quell'edizione della Coppa del Mondo e all'inizio dell'anno seguente Abbott ricevette, insieme ai suoi compagni, l'onorificenza di Membro dell\u2019Ordine dell'Impero Britannico.\nA causa di un infortunio non pot\u00e9 prender parte al Sei Nazioni successivo, ma fu chiamato in Nazionale per il suo tour estivo.\nAbbott lasci\u00f2 nel 2006 gli Wasps per trasferirsi agli Harlequins, al termine di un quinquennio in cui aveva vinto tutte le competizioni di club cui aveva preso parte.\nNel suo nuovo club Abbott disput\u00f2 solo 17 incontri a causa di una serie di infortuni che ne compromisero il rendimento e la continuit\u00e0. Dopo l'ennesimo incidente, alla spalla, il 24 settembre 2007 il giocatore decise il ritiro dall'attivit\u00e0 agonistica."}
{"id": "289890", "revid": "1226", "url": "https://it.wikipedia.org/wiki?curid=289890", "title": "Movimento moderno", "text": ""}
{"id": "289892", "revid": "372624", "url": "https://it.wikipedia.org/wiki?curid=289892", "title": "International Style", "text": ""}
{"id": "289893", "revid": "1305772", "url": "https://it.wikipedia.org/wiki?curid=289893", "title": "Funzionalismo", "text": ""}
{"id": "289895", "revid": "767487", "url": "https://it.wikipedia.org/wiki?curid=289895", "title": "Finisterre (gruppo musicale)", "text": "Finisterre \u00e8 un gruppo musicale italiano di Genova attivo dal 1993. Fin dalla nascita la band ha proposto una musica oltre i confini intrecciando stili diversi in crossover tra loro; prog, psichedelia, classica, post-rock, jazz, pop sono alcune delle influenze che si stemperano in atmosfere ambient, citazioni di musica contemporanea e sfumature minimaliste.\nI Finisterre hanno realizzato cinque album in studio e due dal vivo calcando i palchi dei pi\u00f9 importanti festival internazionali di musica progressive e suonando in Italia, Francia, Belgio, Spagna, Stati Uniti e Messico.\nStoria del gruppo.\nGli inizi.\nIl gruppo si forma nell'aprile 1993 sulla ceneri di una precedente band denominata Calce &amp; Compasso. Nella loro prima incarnazione i Finisterre comprendono Fabio Zuffanti (basso, voce), Stefano Marelli (chitarre, voce), Boris Valle (tastiera), Davide Laricchia (batteria, voce) e Sergio Grazia (flauto). All'inizio del 1994 la formazione registra un demo-tape contenente due brani (\"Asia\" e \"Cantoantico\") e pochi mesi dopo Laricchia lascia il gruppo sostituito da Marco Cavani. Nell'agosto dello stesso anno i Finisterre vengono messi sotto contratto dall'etichetta Mellow Records e registrano il loro primo album omonimo che uscir\u00e0 a dicembre.\nDopo il primo disco.\nNel 1995 Sergio Grazie e Marco Cavani abbandonano il gruppo sostituiti da Francesca Biagini e Marcello Mazzocchi. Nel 1996, sempre per la Mellow Records registrano il secondo album, \"In Limine\". A fine anno Marcello Mazzocchi lascia il gruppo sostituito da Andrea Orlando (proveniente dalla band dark-prog \"Malombra\")\nAll'estero.\nA inizio 1997 Francesca Biagini abbandona il gruppo sostituita da Marco Moro. Nell'estate i Finisterre suonano per la prima volta all'estero: in Francia (Proglive) e negli USA (al Progday). Nel frattempo anche Marco Moro ha abbandonato e quindi la band reintegra in formazione Sergio Grazia, flautista gi\u00e0 presente nel primo album che poi abbandoner\u00e0 definitivamente al termine di questi concerti. A settembre esce il disco dal vivo (registrato durante concerti effettuati in Italia e Francia) \"Ai margini della terra fertile\" per la Mellow Records.\nIn Ogni Luogo.\nA inizio 1998 il gruppo lascia la Mellow Records e firma con una nuova etichetta denominata Iridea Records. Nella primavera registra il nuovo album che segna un cambio nel suono della band, con la rinuncia all'apporto del flauto e l'inserimento di una cantante (la cantautrice Francesca Lago) per interpretare due brani presenti nel nuovo album: \"In ogni luogo\", registrato negli studi Registrazioni Moderne di Milano con la produzione di Roberto Colombo. Nel 1999 Boris Valle abbandona sostituito da Agostino Macor.\nGli anni 2000.\nNel 2000 il gruppo effettua concerti in Italia e Spagna. A settembre entra in formazione la cantante Raffaella Callea. Nello stesso anno esce \"Live at Progday 1997\", edizione limitata a 500 copie per la Proglodite Records della registrazione del concerto in North Carolina. Nel 2001 esce per Moonjune Records \"Storybook\", ristampa di \"Live at Progday\" con un pezzo aggiuntivo, e i Finisterre effettuano una tourn\u00e9e in Messico. Pochi mesi dopo l'attivit\u00e0 musicale della band viene temporaneamente sospesa, in questo frangente Raffaella Callea e Andrea Orlando abbandonano.\nL'anno successivo il gruppo riprende a lavorare a tempo pieno. Boris Valle torna in pianta stabile affiancando con il suo pianoforte Macor alle tastiere. L'altro ritorno che si registra \u00e8 quello del batterista Cavani (gi\u00e0 presente del primo CD). La ripresa delle attivit\u00e0 viene festeggiata con un concerto speciale nell'ottobre 2002 a Milano. Qualche mese dopo la band firma un contratto con la nuova etichetta di Franz Di Cioccio (PFM). Nel novembre 2004 esce il nuovo cd \"La meccanica naturale\", prodotto da Di Cioccio.\nTra il 2004 e il 2006 i Finisterre effettuano vari concerti interrompendo poi le attivit\u00e0 a partire dal 2007, con i singoli componenti dediti alle proprie carriere soliste. Nel 2008 alcuni membri della band danno allora vita al progetto Rohmer pubblicando l'album omonimo.\nIl ritorno sulle scene.\nRiformatisi in occasione della Z-Fest della primavera 2017 (circostanza nella quale rientra in formazione il batterista Andrea Orlando) la band torna alla piena attivit\u00e0 discografica nel 2019 con \"Finisterre XXV\", ri-registrazione in studio del primo album omonimo atta a festeggiarne il venticinquennale dall'uscita."}
{"id": "289906", "revid": "111433", "url": "https://it.wikipedia.org/wiki?curid=289906", "title": "Borys Jevhenovy\u010d Paton", "text": "Fu per lungo tempo il presidente dell'Accademia Nazionale delle Scienze dell'Ucraina.\nBiografia.\nIn 1941, Borys Paton si laure\u00f2 in ingegneria nel 1941 all'Istituto politecnico di Kiev.\nnel 1952 consegu\u00ec il dottorato in scienze tecniche e divenne noto per il suo impegno nel campo della saldatura elettrica.\nOttenne la presidenza dell'Accademia Nazionale delle Scienze il 18 novembre 1958 e fu la prima persona a venire insignita del titolo di Eroe dell'Ucraina.\nEra figlio di Jevhen Paton, famoso anch'egli per i suoi lavori in saldatura elettrica: il primo ponte saldato a Kiev, costruito sotto la supervisione di Jevhen Paton, porta il suo nome."}
{"id": "289907", "revid": "1305772", "url": "https://it.wikipedia.org/wiki?curid=289907", "title": "Dark Water", "text": ""}
{"id": "289910", "revid": "697352", "url": "https://it.wikipedia.org/wiki?curid=289910", "title": "L'Isola del Tesoro", "text": ""}
{"id": "289912", "revid": "1938592", "url": "https://it.wikipedia.org/wiki?curid=289912", "title": "Hatha Yoga", "text": "Lo Hatha Yoga \u00e8 una forma di Yoga basato su una serie di esercizi psicofisici, originati nelle scuole iniziatiche dell'India e del Tibet. Bench\u00e9 sviluppatosi in tempi antichissimi all'interno del subcontinente indiano, dove la religione predominante era quella induista, la pratica dello yoga non \u00e8 necessariamente una pratica religiosa, n\u00e9 parte della sola religione induista, per questo ad oggi molto praticato anche in occidente e varie altre aree del mondo da persone di svariate religioni e provenienze sociali ed etniche.\nCaratteristiche.\nLo \"Hatha Yoga\" insegna a dominare l'energia cosmica presente nell'essere umano, manifesta come respiro, e quindi a conseguire un sicuro controllo della cosa pi\u00f9 instabile e mobile che si possa immaginare, ossia la mente, sempre irrequieta, sempre pronta a distrarsi e a divagare.\nIn tal maniera lo yoga, influendo insieme sulla vita psichica e su quella fisica dell'individuo, che del resto pensa strettamente congiunte, si propone di compiere una revulsione immediata dal piano dell'esperienza quotidiana, umana e terrena, e di attuare con grande prontezza il possesso della pi\u00f9 alta beatitudine. Ecco perch\u00e9 lo Hatha Yoga \u00e8 anche chiamato \"la via celere\".\nChi ne segue le regole non \u00e8 pi\u00f9 un uomo comune ma diventa un \"Siddha\", cio\u00e8 un uomo perfetto. Uno dei segni ch'egli \u00e8 un uomo perfetto \u00e8 appunto lo straordinario dominio sugli elementi, quale si mostra con la pratica del Tummo, in virt\u00f9 della quale l'asceta prova di poter cambiare per suo volere le condizioni stesse della vita.\nLe principali pratiche.\nQuesta breve descrizione della fisiologia indiana \u00e8 utile per comprendere il significato delle principali tecniche \"esteriori\" dello Yoga.\nAsana.\nGli Asana sono posture del corpo con le quali il praticante amplifica le caratteristiche e le attitudini mentali. Ogni postura fa confluire maggiore prana verso specifiche parti del corpo, irradiando le relative nadi ed i chakra interessati. Le posture, quindi, non sono soltanto complessi esercizi ginnici, bens\u00ec strumenti per incanalare l'energia nelle diverse parti del corpo.\nPerch\u00e9 la pratica di Asana venga eseguita correttamente \u00e8 necessaria una giusta attitudine del praticante conforme alle otto membra descritte da Pata\u00f1jali nello Yoga S\u016btra.\nPranayama.\nIl Pranayama \u00e8 un insieme di tecniche di respirazione che consente l'accumulo e l'utilizzo del prana.\nAttraverso il controllo del respiro il praticante \u00e8 in grado di purificare il corpo e la mente.\nMeditazione.\nLa meditazione \u00e8 il settimo degli otto passi descritti dal saggio Pata\u00f1jali per raggiungere l'unione con Dio. La meditazione \u00e8 il passo immediatamente precedente al Samadhi, ovvero l'unione del meditante con l'oggetto meditato, l'unione dell'anima individuale con l'Anima universale.\nRilassamento.\nLe tecniche di rilassamento costituiscono una parte importante dell'Hatha Yoga. Il rilassamento secondo questo tipo di yoga consiste in una pausa rigeneratrice tra un'attivit\u00e0 e l'altra ed \u00e8 una cosa ben diversa dalla pigrizia e dall'ozio, basati invece sul rifiuto del lavoro. Gli esercizi di rilassamento agiscono sia a livello fisico che mentale; seguono generalmente il lavoro effettuato con le posture e gli esercizi di respirazione e costituiscono una premessa alle tecniche di meditazione."}
{"id": "289917", "revid": "1966335", "url": "https://it.wikipedia.org/wiki?curid=289917", "title": "Ceratosauro", "text": ""}
{"id": "289918", "revid": "1890290", "url": "https://it.wikipedia.org/wiki?curid=289918", "title": "Metropolitana di Genova", "text": "La metropolitana di Genova \u00e8 una metropolitana leggera a servizio del comune di Genova. Si sviluppa su un'unica linea, lunga circa e dotata di 8 stazioni, che collega il centro storico e commerciale della citt\u00e0 con il quartiere di Rivarolo.\nLa prima tratta della linea fu inaugurata nel giugno 1990, fra le stazioni Brin e Dinegro; l'ultimo prolungamento ha avuto luogo nel dicembre 2012, con l\u2019apertura della stazione Brignole.\nIl servizio \u00e8 gestito da Azienda Mobilit\u00e0 e Trasporti (AMT), azienda di propriet\u00e0 del Comune di Genova.\nStazioni e tratte.\nLe stazioni e fermate sono:\nLunghezza tratte in funzione.\nFonte: AMT Genova\nStoria.\nLe prime ipotesi (inizio '900).\nLe prime ipotesi progettuali di una metropolitana a Genova risalgono all'inizio del Novecento: nel 1907 Carlo Pfalz, che gi\u00e0 aveva progettato la funicolare Zecca-Righi, fu il primo ad elaborare la costruzione di una ferrovia sotterranea a trazione elettrica. Diversi progetti, fra cui quello dell'ingegnere Angelo Massardo e quelli di Renzo Picasso (1911 e 1930), furono proposti senza essere realizzati. Venne invece costruito un sistema tranviario (dismesso totalmente nel 1966).\nL'unico tentativo di introdurre un mezzo di trasporto alternativo venne realizzato in occasione dell'Esposizione Internazionale del 1914: si trattava del Telfer, una monorotaia sopraelevata che collegava il Porto (zona del Molo Giano) all'area espositiva in Piazza di Francia, antistante la stazione Brignole. L'infrastruttura venne poi abbandonata e infine demolita nel 1918.\nI progetti di Stefano Cattaneo Adorno.\nUno dei pi\u00f9 attivi sostenitori della necessit\u00e0 di una metropolitana a Genova fu il marchese Stefano Cattaneo Adorno (1875-1969), che nei primi decenni del XX secolo propose diversi progetti.\nLa prima proposta del marchese Adorno, che era rimasto colpito dalle metropolitane di Londra e New York (rese operative nei primissimi anni del secolo), risale al 1909, anche se non \u00e8 rimasta traccia di questo documento.\nIl primo progetto \"organico\", realizzato a quattro mani con l'ingegnere Emilio Rava, venne stilato nel 1911: esso prevedeva una linea di 10 Km da Sampierdarena (allora comune autonomo) a Priaruggia (zona costiera nei pressi di Quarto, anche questo comune autonomo) dotata di 14 stazioni, ma l'idea venne abbandonata per il sopraggiungere della prima guerra mondiale\nDopo la guerra, un altro progetto venne presentato da Cattaneo Adorno e Rava nel 1923: questo prevedeva una metropolitana tra Sampierdarena e Sturla (allora confine orientale di Genova, dopo essere stato annesso nel 1874). Il tracciato seguiva l'evoluzione urbanistica dell'epoca, toccando i punti di maggior interesse, dal centro citt\u00e0 al porto, fino alle spiagge del levante, per una lunghezza complessiva dei due sensi di 16\u00a0km (tutti in sotterranea) e con 18 stazioni in grado di intercambiare con la rete tranviaria, ferroviaria e con i diversi impianti di collegamento con le zone collinari. I due progettisti ottennero la concessione da parte del Governo Mussolini nell'agosto 1923 e nel dicembre dello stesso anno si accordarono con le amministrazioni comunali di Genova e Sampierdarena. La stampa dell'epoca diede notizia dei lavori come gi\u00e0 approvati e certi, riportando che questi prevedevano una realizzazione in due tempi, con un primo tronco tra Sampierdarena e piazza De Ferrari da rendere operativo entro il 1927 ed un secondo tronco fino a Sturla da terminare entro il 1930. A regime la metropolitana avrebbe dovuto avere convogli in grado di trasportare complessivamente 500 passeggeri, con una frequenza delle partenze cadenzata ogni 5 minuti. La linea sarebbe stata inoltre predisposta per un futuro prolungamento a Quarto. Il costo dell'opera era valutato in 120 milioni di lire, cifra che, nonostante l'approvazione dell'opera da parte del Ministero dei Lavori Pubblici e gli accordi stipulati con i due comuni, non sar\u00e0 reperita, causando cos\u00ec l'abbandono del progetto nel 1926.\nUn terzo progetto, in parte derivato dai precedenti, fu presentato dal marchese Adorno nel 1934. La linea prevista, molto pi\u00f9 estesa, correva da Pegli a Quinto (entrambe annesse nel 1926 alla \"Grande Genova\", al pari di altri 18 comuni, compresi ovviamente quelli interessati dal percorso) con un percorso in parte sotterraneo ed in parte superficiale, suddiviso in tre tronchi:\nIn seguito il progetto fu rivisto e presentato nuovamente nel 1949: la linea, estesa fino a Nervi, era lunga 20 km e dotata di 19 stazioni.\nAdorno present\u00f2 l'ultimo progetto negli anni sessanta, e mor\u00ec nel 1969 senza vedere realizzata nessuna delle sue idee sulla metropolitana genovese.\nI progetti degli anni '60 e '70.\nLo sviluppo industriale e la crescente urbanizzazione della citt\u00e0 del secondo dopoguerra, unita alla soppressione delle linee tramviarie, port\u00f2 ad un aumento esponenziale della mobilit\u00e0 privata, causando evidenti problemi di traffico. Questo spinse l'Amministrazione Comunale a valutare soluzioni alternative di trasporto rapido. Si susseguirono diversi progetti, tra cui quello di SAFEGE (1961) e della monorotaia Alweg tra Cornigliano e Sturla (1967).\nNel 1968, in occasione del nuovo piano urbanistico comunale, AMT avanz\u00f2 l'ipotesi di una metropolitana ferroviaria, ottenuta riorganizzando la rete esistente, sfruttando tratte poco utilizzate (Campasso, Santa Limbania, Gallerie delle Grazie) e costruendo assi di trasporto anche sotterranei laddove non erano presenti. Il progetto prevedeva l'istituzione di tre direttrici:\nI tre assi ferroviari si sarebbero intersecati a Dinegro, a Manin e nelle due stazioni ferroviarie centrali, Principe e Brignole.\nNel 1972 venne presentato il progetto \"Intermetro\", l'ultimo riguardante una metropolitana \"classica\": si trattava di potenziare comunque il servizio ferroviario urbano (anche se in misura minore) e realizzare in tre fasi due linee di metropolitana sotterranea, costruendo diversi parcheggi di interscambio a servizio delle stazioni dei due mezzi di trasporto. Per quello che riguarda le tre fasi di realizzazione della metropolitana, queste prevedevano:\nPrevista anche la possibilit\u00e0 di prolungare entrambe le linee fino alla stazione ferroviaria di Sturla, che sarebbe quindi divenuta ulteriore punto di interscambio. Fu anche ipotizzata una diramazione verso l'Aeroporto e un prolungamento da San Martino alla zona di Borgoratti. Il progetto, pur rimanendo a lungo nel Piano Urbanistico Comunale, fu giudicato troppo oneroso e superfluo per le mutate esigenze di trasporto cittadino, basato in quegli anni essenzialmente su autobus e mobilit\u00e0 privata.\nIl progetto definitivo.\nNegli anni settanta, per tentare di alleggerire il traffico caotico della citt\u00e0 inizi\u00f2 a prendere forma il progetto di ripristinare almeno una delle linee tramviarie soppresse nel decennio precedente, riutilizzando anche la galleria tramviaria di Certosa. Questa galleria, realizzata tra il 1905 ed il 1908 per essere impiegata nell'allora esistente rete tranviaria di Genova, dopo la soppressione delle linee tranviarie della Val Polcevera, nel 1964, era stata asfaltata e veniva percorsa dalla linea di bus numero 10 Rivarolo-Caricamento a senso unico alternato (in quanto, essendo gli autobus pi\u00f9 larghi dei tram, era impossibile farli transitare in entrambi i sensi); ci\u00f2 costringeva i mezzi a viaggiare in convogli di tre vetture per volta e pregiudicava notevolmente le potenzialit\u00e0 di trasporto, con una frequenza minima di 9 minuti tra una corsa e l'altra. Un altro problema dato dal transito degli autobus nell'ex tunnel tranviario era l'inquinamento dell'aria, sempre a livelli notevoli nonostante la presenza di un sistema di ventilazione forzata.Date queste problematiche, tra la fine degli anni settanta e l'inizio degli anni ottanta, venne ipotizzata la realizzazione di un nuovo mezzo elettrico e su rotaia che collegasse Rivarolo con Principe sfruttando il percorso della galleria.Nel 1982 la galleria Certosa venne chiusa per dare inizio ai lavori propedeutici al nuovo servizio di trasporto pubblico. La disponibilit\u00e0 di spazi sotterranei inutilizzati (magazzini di Via Buozzi e Gallerie delle Grazie) e di fondi ministeriali erogati al comune di Genova per i mondiali di calcio del 1990 e per le celebrazioni colombiane del 1992 indussero l'amministrazione ad abbandonare l'idea del tram in favore di una metropolitana leggera il cui percorso fosse completamente separato dalla viabilit\u00e0 ordinaria. Questo nel tempo ha significato per\u00f2 spese superiori, sia per un maggiore costo della tipologia di mezzo, sia per inconvenienti legati agli scavi, che hanno comportato un lentissimo avanzamento dei lavori, oltre ad aver reso meno improbabile qualsiasi estensione successiva della rete.\nIl progetto definitivo prevedeva una rete di linee al servizio del centro, della val Polcevera fino a Rivarolo, della Val Bisagno fino a Prato e del ponente fino a Sampierdarena:\nIl comune di Genova diede incarico all'Ansaldo Trasporti di studiare la fattibilit\u00e0 del progetto ed in seguito affid\u00f2 alla stessa prima la convenzione e poi la concessione per la tratta Rivarolo-Principe (1983), seguita da quella per la Principe-Brignole (1988). La progettazione delle stazioni fu affidata all'architetto Renzo Piano, mentre Ansaldo si sarebbe occupata della progettazione esecutiva, della realizzazione e della fornitura dei rotabili. Nel maggio 1983 la commissione interministeriale per le metropolitane espresse parere favorevole per l'opera, che fu approvata insieme alla metropolitana di Torino e alla linea 3 della metropolitana di Milano.\nLa parziale realizzazione (tratta Brin-Principe).\nI lavori di adattamento della galleria Certosa (il cui imbocco sud fu deviato da Via Venezia fin sotto Piazza Dinegro) e la costruzione delle prime due stazioni iniziarono nel 1986. A causa di ritrovamenti archeologici e ai frequenti allagamenti sotto piazza Dinegro dovuti alla vicinanza del mare, la realizzazione della metropolitana si rivel\u00f2 pi\u00f9 lunga e difficoltosa rispetto a quanto ipotizzato all'inizio, rendendo molto improbabile l'apertura della tratta completa in tempi brevi. Ansaldo decise perci\u00f2 di suddividere la linea in \"lotti funzionali\", cio\u00e8 piccole tratte rese operative una alla volta, in modo che i passeggeri potessero gi\u00e0 utilizzare il nuovo mezzo mentre i lavori proseguivano.\nIl 1\u00ba lotto Brin-Dinegro fu completato ed aperto in occasione dei Mondiali di calcio 1990: la tratta, lunga 2,6\u00a0km, collegava la stazione di Certosa-Brin con quella di Dinegro (inaugurate il 13 giugno 1990) ed ebbe un costo finale di circa 200 miliardi di lire. Contestualmente furono resi operativi i primi 6 convogli e allestito un piccolo deposito sotto piazza Dinegro.\nIl 13 luglio 1992, in occasione delle celebrazioni colombiane per il cinquecentesimo anniversario scoperta dell'America, divenne operativa la stazione di Principe (la lunghezza del percorso sal\u00ec quindi a circa 3,3\u00a0km). I 700 metri circa di percorso che dividevano Dinegro da Principe furono in parte realizzati con scavi a cielo aperto, permettendo un avanzamento relativamente celere dei lavori, che ebbero un costo stimato di circa 100 miliardi di lire. Un anno dopo fu aperta la fermata ferroviaria di Genova Piazza Principe Sotterranea, quasi adiacente alla linea metropolitana, consentendo un pi\u00f9 agevole interscambio tra i due mezzi di trasporto e aumentandone l'attrattiva.\nLo scandalo Tangentopoli, a causa del quale vennero a mancare i finanziamenti per proseguire i lavori, le perplessit\u00e0 delle varie Amministrazioni Comunali sull'effettiva utilit\u00e0 dell'opera ed i mutamenti delle normative sugli appalti e sui lavori pubblici, comportarono di fatto l'interruzione del cantiere della metropolitana, che rimase a lungo incompiuta.\nIl completamento della linea a levante (tratta Principe-Brignole).\nLa situazione si sblocc\u00f2 solo nel 1998, quando l'Amministrazione guidata dal sindaco Giuseppe Pericu consegn\u00f2 ai concessionari i lavori per il lotto Principe-San Giorgio.\nIl periodo di stasi dell'infrastruttura, unito al contesto urbano in costante evoluzione, indussero Ansaldo a rivedere buona parte del progetto iniziale, apportando alcune modifiche strutturali e migliorie architettoniche allo scopo di rendere pi\u00f9 moderne delle stazioni concepite negli anni '80.\nNonostante il gi\u00e0 lungo ritardo sui cronoprogrammi iniziali, l'avanzamento dei lavori dopo Principe fu ulteriormente rallentato per i frequenti ritrovamenti di antiche costruzioni e reperti archeologici, oltre che per i guasti alla talpa meccanica (settembre 1999) che ha scavato parte del tratto tra le stazioni di San Giorgio-Caricamento e De Ferrari, dovuti a scontri inattesi con vecchi pilastri di ghisa e antichi ormeggi. La stessa stazione di Principe venne chiusa tra il 1999 e il 2000, per permettere il proseguimento dei lavori di scavo verso la zona del porto antico.\nNel 2001, approfittando dei lavori di riqualificazione architettonica di piazza De Ferrari in previsione del G8 che si sarebbe svolto in citt\u00e0 nello stesso anno, venne realizzata parte della struttura della relativa stazione, anche se la linea vi sarebbe giunta solo dopo alcuni anni. Sempre nel 2001 vennero iniziati i lavori in piazza Sarzano, relativi alla realizzazione dell'omonima stazione, che sarebbe avvenuta negli anni seguenti.\nIl 7 agosto 2003 venne attivato il prolungamento da Principe a San Giorgio, con la stazione intermedia di Darsena. La metropolitana, a vent'anni dall'inizio dei lavori, giungeva quindi a servire il centro storico e l'area turistico/museale del porto antico.\nSe per la tratta Brin-Dinegro era stata riutilizzata ed adattata la preesistente galleria tranviaria, nel caso della tratta San Giorgio-De Ferrari furono invece reimpiegati gli antichi tunnel ferroviari delle Grazie, che, provenienti dall'omonima calata, correvano affiancati prima di dividersi per raggiungere le stazioni di Brignole l'uno e Principe l'altro.\nIl 4 febbraio 2005 venne inaugurato il prolungamento della linea fino alla stazione di De Ferrari: a questo punto, dopo aver raggiunto il cuore della citt\u00e0, il flusso di passeggeri vide un incremento considerevole. Nel 2006 fu attivata la stazione di Sarzano-Sant'Agostino, situata tra le gi\u00e0 operative San Giorgio e De Ferrari, seppur con un accesso in meno rispetto al progetto iniziale.\nLa tratta De Ferrari-Brignole richiese sette anni di lavori e una variazione sostanziale dei progetti: a causa delle criticit\u00e0 idrogeologiche del torrente Bisagno (molto vicino alla stazione) fu scartata l'ipotesi di raggiungere Brignole dal lato sud, in Piazza Verdi, scegliendo invece di deviare il percorso (con una galleria pi\u00f9 lunga) verso le mura di Sant'Agata e di costruire una stazione a cielo aperto (anzich\u00e9 sotterranea, come previsto in origine). Il tracciato metropolitano fu quindi portato in superficie e in Piazza Raggi, in zona Borgo Incrociati, a monte rispetto alla stazione ferroviaria.\nIl 22 dicembre 2012 fu inaugurata la stazione di Brignole; in tale occasione il Comune annunci\u00f2 l'intenzione di prolungare la linea nella direzione di Piazza Martinez, in zona San Fruttuoso.La realizzazione della stazione di Corvetto, tra quelle di De Ferrari e Brignole, venne iniziata in contemporanea a quella di Brignole e poi arrestata per mancanza di fondi.\nNegli anni 2010 la fermata di Principe fu soggetta ad un lungo cantiere, strettamente connesso alla realizzazione di un nuovo parcheggio sotterraneo nella vecchia sede della stazione ferroviaria. Venne in parte modificato l'accesso da Via Fanti d'Italia, con la costruzione di un tunnel che collega l'uscita della metropolitana ai parcheggi e ai sottopassaggi della stazione ferroviaria di Piazza Principe, consentendo ai viaggiatori di evitare l'attraversamento pedonale di Via Andrea Doria. I lavori furono conclusi il 6 aprile 2016.\nStato attuale e successive estensioni.\nTra il 2000 ed il 2020 vennero presentati diverse ipotesi di prolungamento in quattro diverse direzioni: levante (verso San Fruttuoso), ponente (verso Sampierdarena), nord (verso Rivarolo) e Valbisagno. Ognuno di tali progetti and\u00f2 incontro a diverse interruzioni, a lunghi iter di progettazione per ragioni territoriali, sindacali e burocratiche ed a ulteriori rallentamenti dovuti alla pandemia di COVID-19.\nNel settembre 2020 \u00e8 stato avviato il progetto \"La tua metropolitana\", che consiste nel rinnovamento di quattro stazioni ad opera di sponsor privati, i quali le hanno caratterizzate con le loro installazioni e modificato i nomi:\nIl restyling ha incluso l'apertura di nuovi servizi e negozi (negli ingressi delle stazioni pi\u00f9 grandi), rinnovamento degli accessi e sponsorizzazioni sui convogli.\nIl 30 dicembre 2020 sono stati formalmente avviati i lavori per realizzare le estensioni della linea sia verso Rivarolo che verso San Fruttuoso. I due prolungamenti incrementeranno la lunghezza del tracciato di 1,5\u00a0km, portando a 8,5 Km la lunghezza complessiva della linea. Le due nuove stazioni capolinea saranno: Canepari, posta in Piazzale Palli, e Martinez, dietro l'omonima piazza.\nAll'inizio del 2021 \u00e8 stato svolto un ammodernamento tecnico dell'armamento e degli impianti nelle stazioni di Brin e Dinegro.\nAlla fine del 2020 viene presentata l'ipotesi di realizzare una seconda linea, sopraelevata, lungo la direttrice della Valbisagno. La nuova linea, a guida automatica, si estenderebbe per 6,5 km e sarebbe dotata di otto stazioni, anche se non si esclude un'ulteriore estensione di 2,5 km verso nord. \nCaratteristiche tecniche.\nLa metropolitana utilizza una linea a doppio binario a scartamento ordinario (1435\u00a0mm) elettrificata mediante linea aerea alla tensione continua di 750 V. A causa della sezione ridotta della galleria Certosa, che tra il 1908 ed il 1964 era percorsa dai tram genovesi, con scartamento 1000\u00a0mm, la larghezza delle vetture \u00e8 minore di quelle in servizio su altre linee metropolitane a scartamento ordinario.\nIl logo segnaletico della metropolitana genovese \u00e8 quello standard delle metropolitane italiane, quadrato con la lettera M bianca su sfondo rosso; in passato fu concepito un logo caratteristico dal designer Paolo Varratta, che poi non fu mai utilizzato.\nMateriale rotabile.\nLa metropolitana si serve di un parco mezzi composto da 25 convogli:\nAttualmente le unit\u00e0 di terza generazione non possono sfruttare la possibilit\u00e0 di viaggiare in composizione multipla, in quanto il binario tronco di manovra a Brin non \u00e8 sufficientemente lungo per consentire un'agevole inversione di marcia. Questo costringe i convogli ad essere utilizzati in configurazione singola, riducendo le capacit\u00e0 di trasporto.\nNell'ambito del progetto \"La tua metropolitana\" tra il 2020 e il 2021 alcuni vagoni sono stati pellicolati dagli sponsor che hanno finanziato la riqualificazione di quattro stazioni.\nIn previsione dei prolungamenti previsti e considerato l'ormai trentennale servizio dei convogli di prima generazione, nel 2020 il Comune ha ottenuto un finanziamento di 70 milioni per acquistare 14 treni di nuova generazione. Nel 2021 Hitachi firma il contratto di fornitura dei nuovi convogli: \u00e8 previsto che tale fornitura venga consegnata con cadenza mensile (un treno al mese) tra il 2023 e il 2024, in concomitanza con l'inaugurazione delle tratte Brin-Canepari e Brignole-Martinez.\nDeposito e Officina.\nIl deposito del materiale rotabile \u00e8 sito lungo la linea, nelle adiacenze della stazione Dinegro. La sua costruzione risale agli anni '80: per realizzarlo furono ricavati gli spazi sotto il grande impalcato di Via Buozzi (un tempo sede dei vecchi magazzini portuali) dove fu realizzata anche parte della stazione. Fu reso operativo nel 1990, contestualmente all'apertura della prima tratta (Brin-Dinegro) con i primi convogli: i vagoni dovettero essere trasportati su camion e poi \"posati\" su un breve tratto esterno di binari all'altezza di Via Adua.\nInizialmente, il deposito disponeva di soli quattro binari divisi in due settori, uno a ponente (vicino alla stazione Dinegro) e uno a levante (tra Via Adua e la Stazione Marittima), entrambi ubicati lato mare rispetto alla linea di transito. Nel settore di ponente si effettuava il lavaggio dei vagoni e la piccola manutenzione, quello di levante ospitava l'officina e la fossa di ispezione (con rotaie posate su pilastri) per la grande manutenzione. Il collegamento tra la linea e il deposito avveniva tramite due raccordi, posti a levante e ponente della stazione.\nTuttavia, nelle intenzioni del progetto originario, quello di Dinegro non doveva essere un deposito definitivo: fu allestito per ospitare temporaneamente i convogli di 1\u00aa generazione poich\u00e9 a Brin mancavano gli spazi necessari. La metropolitana avrebbe dovuto da subito essere prolungata in tre direzioni (Brignole, Rivarolo, Sampierdarena) e in seguito sarebbe stato costruito il deposito vero e proprio. Alcune fonti parlavano di una possibile ramificazione nella zona di via Torbella, che sarebbe stata adibita a polo manutentivo. Negli anni seguenti non si invest\u00ec su un nuovo deposito, e l'unico prolungamento ad essere portato avanti in fasi successive fu quello verso levante.\nCol tempo ci si rese conto che gli spazi ridotti del vecchio deposito, pur sfruttati al meglio, non erano idonei a servire una rete metropolitana in modo efficiente. Le operazioni di manovra erano lunghe e laboriose, causando ritardi nella manutenzione o nell'apertura mattutina della linea. Inoltre, essendo provvisorio, il deposito non era stato pensato per ospitare i 18 convogli della flotta iniziale (1\u00aa e 2\u00aa generazione), al punto che alcuni vagoni erano obbligati a sostare sui binari della stazione durante la chiusura notturna.\nQuando nel 2006 iniziarono i lavori per la tratta De Ferrari- Brignole e vennero ordinati i convogli di 3\u00aa generazione (pi\u00f9 lunghi), si cominci\u00f2 quindi a discutere sulla possibilit\u00e0 di costruire un nuovo pi\u00f9 grande deposito, e su dove costruirlo. Circolarono varie ipotesi, tra cui quella di utilizzare le aree del Campasso (nei pressi di Brin) o quelle di Terralba (considerando il prolungamento Brignole-Terralba).\nLa relativa lontananza delle aree sopracitate, che al momento non sono in nessun modo collegate con la Metro, unita all'ostacolo di un accordo con le Ferrovie dello Stato (proprietarie), non consent\u00ec di andare oltre le ipotesi.\nPoich\u00e9 comunque il deposito era necessario in tempi brevi, l'unica soluzione attuabile divenne quella di rimodernare ed ampliare quello esistente a Dinegro.\nIl progetto, studiato da Ansaldo STS, ha interessato entrambi i lati del deposito: l'ampliamento \u00e8 stato realizzato costruendo un lungo impalcato a lato mare di quello esistente, sfruttando in massima parte le aree del vecchio parco ferroviario di Santa Limbania (cedute da RFI). La struttura copre in lunghezza il tratto tra Piazza Dinegro e Via Adua, allineandosi con l'impalcato di Via Buozzi, ottenendo cos\u00ec una piastra di copertura che in superficie ospita un agevole parcheggio di interscambio.\nI lavori di ampliamento furono affidati nel 2010, iniziarono nel 2011 e terminarono nel 2017.\nIl nuovo deposito \u00e8 stato in questo modo suddiviso:\nI due binari preesistenti di levante e la vecchia officina sono comunque rimasti in servizio per la manutenzione dei convogli di 1\u00aa generazione, ma sono sempre connessi alla rete tramite un nuovo collegamento lato mare.\nAd oggi il deposito di Dinegro ospita l'intera flotta dei 25 vagoni metropolitani. \u00c8 inoltre attrezzato per ricevere i 14 treni nuovi ordinati nel 2020.\nIl recupero funzionale del deposito di Dinegro \u00e8 stata una risposta efficace per le esigenze attuali e per i prolungamenti in fase di realizzazione. In un'ottica di lungo termine, Dinegro non sarebbe in grado di sostenere il parco mezzi di una metropolitana pi\u00f9 estesa, ed \u00e8 da escludere un ulteriore ampliamento (gli spazi sono gi\u00e0 stati sfruttati al massimo), quindi in quel caso si dovrebbe studiare il progetto di un nuovo polo di ricovero e manutenzione.\nIntegrazione con la rete ferroviaria.\nLa metropolitana ottiene, presso le stazioni di Principe e Brignole, due importanti interscambi con i servizi ferroviari urbani, regionali ed a lunga percorrenza. A Genova \u00e8 attivo un servizio ferroviario urbano che pu\u00f2 essere impiegato per raggiungere le zone non servite dalla metropolitana; tuttavia tale servizio (a differenza, ad esempio, dei servizi ferroviari urbani di Milano, Torino e Napoli) \u00e8 penalizzato dal fatto di condividere quasi tutto il proprio percorso con tutti gli altri treni, merci e passeggeri, transitanti per il capoluogo ligure. Attualmente sono in corso lavori di potenziamento del nodo ferroviario, che al loro termine consentiranno di separare i flussi di traffico, aumentando la frequenza dei treni e diminuendo i tempi di percorrenza sulle tratte urbane ed istituendo nuove fermate.\nSviluppi futuri.\nTratte in costruzione.\nAttualmente sono in fase di realizzazione due prolungamenti della metropolitana:\nTratta Brin-Canepari.\nSi tratta di un'estensione di circa 750 m in direzione nord, realizzata a cielo aperto.\nLa nuova stazione di Canepari sorger\u00e0 presso il parcheggio ex Fillea di Piazzale Palli, nelle adiacenze di Via Canepari (), in posizione intermedia tra l'area urbana di Certosa e quella di Rivarolo.\nPresente fin dalle origini nel progetto per la metropolitana (1981), il prolungamento in Valpolcevera ha avuto tuttavia una lunga gestazione: nel 1987, quando era in corso la costruzione di Brin, fu predisposto un viadotto (ancora oggi utilizzato per la manovra dei convogli) che avrebbe avanzato curvando di 60\u00b0 fino ad intersecare la linea merci Porto-Campasso-Fegino, e avrebbe poi proseguito con percorso sopraelevato fino a Rivarolo. Le tre stazioni della Valpolcevera (Brin, Canepari e Pallavicini) dovevano essere costruite quindi su un tracciato soprelevato, e con struttura molto simile. La prosecuzione di una sopraelevata ferroviaria fu per\u00f2 giudicata troppo impattante sul quartiere, e non vide mai la luce.\nNel 1996 Ansaldo rifece il progetto, con una modifica sostanziale: la linea merci del Campasso stava per essere dismessa da RFI, quindi il viadotto venne abbassato fino al livello del rilevato ferroviario per sfruttarne il percorso e proseguire il tracciato a livello del sedime e non pi\u00f9 sopraelevato. Nel 2009 il PUM prevedeva l'estensione della linea fino a Canepari, che sarebbe divenuta la nuova stazione capolinea (anche se tale soluzione avrebbe escluso successive estensioni).\nNegli anni 2010 si present\u00f2 un nuovo conflitto: per collegare il porto con la linea veloce del Terzo Valico (in costruzione), RFI decise che avrebbe in futuro riattivato il parco del Campasso e ripristinato l'importante collegamento merci tra il Porto e il doppio bivio Fegino, quindi il progetto subi' un ulterior correzione: la linea avrebbe intersecato a raso solo la parte destra del sedime ferroviario, ma per farlo il viadotto doveva effettuare una curva pi\u00f9 stretta, passando troppo vicino alle case. Vennero perci\u00f2 espropriati due edifici, uno di questi ad uso abitativo (il civico 2 di Via Ariosto) per consentirne l'abbattimento e creare lo spazio necessario. Gli inquilini del civico 2 dovettero quindi essere sfrattati e poi rimborsati dal Comune di Genova.\nNel 2019 \u00e8 stata affidata ad un raggruppamento di imprese la progettazione per la nuova tratta e nel luglio 2020 la giunta comunale guidata dal sindaco Marco Bucci ha presentato il progetto definitivo della stazione Canepari.Il vecchio progetto di Ansaldo \u00e8 stato superato, in favore di una stazione dalle linee pi\u00f9 moderne e predisposta per un futuro prolungamento. Oltre ai due edifici, dovr\u00e0 essere demolita la parte finale dell'attuale tronchino di Brin (troppo alto e con curvatura diversa dai progetti) per permettere al nuovo viadotto di abbassarsi gradualmente fino al livello del sedime ferroviario (ragion per cui la nuova stazione sar\u00e0 leggermente in pendenza). Secondo il progetto, verrebbe ricavato lo spazio di due binari (di cui uno a sbalzo). Per ridurre ancora l'impatto sul quartiere, sono inoltre previste barriere fonoassorbenti.\nI lavori sono stati aggiudicati ufficialmente l'11 dicembre 2020 alle aziende Compat di Roma e Research Consorzio Stabile di Napoli. Nel progetto \u00e8 inclusa la riqualificazione (da effettuare in un secondo momento) del parcheggio Ex Fillea in Piazzale Palli (che verrebbe dotato di aree verdi e trasformato in un importante interscambio) e l'adeguamento idrogeologico del Rio Maltempo (sottostante via Canepari).\nIl 30 dicembre 2020 Il Comune firma l'accordo con il Gruppo FS per la cessione delle aree del Campasso: infatti, anche se la linea interferir\u00e0 poco con lo scalo merci, \u00e8 comunque necessario acquisire le aree per poter avviare il cantiere. Le aree ferroviarie destinate al prolungamento della metropolitana sono state ufficialmente acquisite dal Comune nel giugno 2021.\nI lavori preliminari per la tratta Brin-Canepari sono iniziati il 15 gennaio 2021 (con la rimozione delle rotaie e della catenaria della vecchia linea e la realizzazione di una strada battuta per i mezzi di cantiere sul sedime ferroviario).\nIl cantiere per l'estensione \u00e8 entrato nel vivo il 20 settembre 2021, con la demolizione del palazzo di Via Ariosto 2.\nIl cronoprogramma prevede 540 giorni di cantiere, e la stazione dovrebbe essere operativa a fine 2023.\nTratta Brignole-Martinez.\nSi tratta di un'estensione di circa 800 m in direzione levante, che dovrebbe collegatre l'attuale capolinea (stazione di Brignole) con una nuova stazione da costruirsi interamente a cielo aperto in Piazza Martinez vicino all'attuale scuola Guglielmo Marconi, nel quartiere di San Fruttuoso ().\nImmediatamente dopo l'ultimazione della stazione Brignole nel 2012, la linea venne predisposta al prolungamento: due binari di manovra per i convogli oltrepassavano il torrente Bisagno e poggiavano i tronchini poco prima del sottopasso di Via Archimede. L'estensione verso levante sembrava quindi molto facile da attuare, in quanto dietro a piazza Terralba \u00e8 presente uno scalo merci ferroviario, di propriet\u00e0 della Rete Ferroviaria Italiana, in parte inutilizzato. Per creare la tratta della metropolitana di Genova che collegasse la stazione Brignole a piazza Terralba, bastava convertire due linee di binari ferroviari esistenti in due linee di binari della metropolitana e costruire la stazione.\nNell'agosto 2013 un articolo del quotidiano \"Il Secolo XIX\" annunci\u00f2 le intenzioni della giunta del Comune di Genova di autorizzare alla realizzazione del prolungamento dei binari nel quartiere di San Fruttuoso. Le fermate previste erano due: Martinez (intermedia) e Terralba (capolinea). Secondo l'articolo, la prima stazione doveva sorgere dietro alla scuola elementare di piazza Martinez, la seconda invece tra Piazza Terralba e le mura di Via Tripoli. I lavori dovevano essere gestiti da Hitachi Rail STS.\nIl 28 settembre 2014 il sindaco Marco Doria in una conferenza stampa a palazzo Tursi, annunci\u00f2 di avere chiesto al Ministro delle infrastrutture e dei trasporti Maurizio Lupi un finanziamento di 28 milioni di euro per la realizzazione della stazione metropolitana di Terralba nel quartiere di San Fruttuoso. Nel piano urbanistico comunale, per\u00f2, era presente una stazione unica posta di fronte a piazza Terralba, quindi in posizione indermedia tra le due fermate previste in origine. L'interferenza con lo scalo ferroviario e il deposito locomotori sarebbe stata risolta realizzando il prolungamento parzialmente in sopraelevata, in modo da passare a monte rispetto alle officine. Tale progetto venne poi abbandonato, poich\u00e9 era troppo oneroso e avrebbe richiesto l'abbattimento di un edificio RFI.\nCon l'elezione a sindaco del capoluogo ligure di Marco Bucci, l'estensione cominci\u00f2 a concretizzarsi: il 2 gennaio 2018 il Comune ottenne dal governo 137 milioni per l'allungamento della metropolitana con la costruzione delle tratte Brin-Canepari e Brignole-Martinez.\nNel febbraio 2020 viene presentato il progetto della Stazione Martinez, comprendente un accesso all'omonima piazza e alla scuola elementare, un parcheggio di interscambio, diverse aree verdi ed un percorso pedonale di collegamento con il ponte di Terralba. Per realizzare il prolungamento, parte del tronchino di Brignole sar\u00e0 demolito, mentre \u00e8 prevista la costruzione di un viadotto sopra via Archimede, che allargher\u00e0 la sede dei binari e consentir\u00e0 alla linea di raccordarsi al rilevato ferroviario all'altezza di Corso Sardegna. Superata l'area delle officine, la stazione sorger\u00e0 dove previsto inizialmente, cio\u00e8 dietro la scuola, e sar\u00e0 predisposta per un ulteriore prolungamento a levante.\nPur essendo un'estensione senza gallerie, risulta comunque complicata, in quanto RFI non intende cedere le aree di manutenzione in Piazza Giusti e lo scalo di Terralba prima del 2023, anno in cui le officine verranno trasferite definitivamente a Vado Ligure (SV). Oltretutto, il potenziamento del nodo ferroviario genovese (i lavori sono ripartiti nel luglio 2020 dopo uno stop di 2 anni e avranno una durata minima di 30 mesi) prevede la ricostruzione dello scalo di Terralba e la possibile istituzione di una fermata di testa nella medesima area, ragion per cui Metropolitana e treno dovranno un giorno essere collegati con percorsi di interscambio (come succede a Principe e a Brignole).\nL'11 dicembre 2020 il comune ha aggiudicato i lavori per la tratta Brignole-Martinez alle aziende Compat di Roma e al Research Consorzio Stabile di Napoli, con l'intento di acquisire l'area delle officine a lavori gi\u00e0 iniziati.\nSulla dismissione delle aree ferroviarie di Terralba, i sindacati si opposero fermamente con Trenitalia per due ragioni fondamentali: in primo luogo, dopo il trasferimento a Vado non resterebbe un solo polo di manutenzione rotabili in tutta la provincia di Genova e in secondo luogo il deposito locomotori di Piazza Giusti \"tagliato fuori\" verrebbe lasciato in abbandono e sarebbe soggetto a speculazione edilizia. In molti sostengono che esista una soluzione per far convivere le due realt\u00e0, entrambi importanti, ma finora non \u00e8 stata presa in considerazione.\nNella riunione ministeriale di palazzo Tursi del gennaio 2021 vengono richiesti i finanziamenti per il lotto 2 della stazione Martinez, che consiste nella realizzazione del parcheggio di interscambio alberato e del collegamento pedonale con il ponte di Terralba. Tale finanziamento verr\u00e0 ottenuto utilizzando il pacchetto fondi destinato a cinque citt\u00e0 italiane per il potenziamento della propria rete metropolitana.\nNel febbraio 2021 la Regione ha emanato il Paur (Provvedimento autorizzatorio unico regionale) in cui si forniscono le autorizzazioni ambientali e amministrative relative alla tratta Brignole-Martinez. Nel settembre 2021, il Comune ha acquisito da RFI una parte delle aree del rilevato ferroviario, procedura necessaria per avviare la prima fase dei lavori.\nIl cronoprogramma prevede 700 giorni di cantiere, con entrata in servizio della stazione nel 2024\nStazione Corvetto.\nNel tracciato della metropolitana di Genova si nota la presenza della stazione fantasma di Piazza Corvetto, intermedia tra la stazione di De Ferrari e quella di Brignole, situata in Via Santi Giacomo e Filippo (). I lavori per la sua realizzazione furono interrotti nel 2010 per mancanza di finanziamenti e per la profondit\u00e0 della stazione, che richiedeva standard di sicurezza che non sarebbe stato possibile rispettare con le infrastrutture previste all'epoca. Si prefer\u00ec quindi utilizzare tutti i finanziamenti per completare Brignole: la fermata Corvetto venne lasciata \"al rustico\" e fu effettuato un primo scavo per predisporre la zona alla costruzione degli accessi pedonali.\nLa stazione di Corvetto \u00e8 ricomparsa nei progetti relativi alla metropolitana tra il 2016 e il 2020. Le intenzioni erano quelle di ultimare la stazione ed i suoi accessi naturali in via Santi Giacomo e Filippo (adiacente a Piazza Corvetto) e nei pressi del Parco dell'Acquasola, ma anche di costruire un tunnel di 200 m per collegare la stazione a Via San Vincenzo. Per cui, sebbene di fatto la stazione esistesse gi\u00e0, la spesa per renderla operativa e costruire il tunnel ammontava a 45 milioni. All'inizio del 2021 venne chiesto in occasione della conferenza ministeriale di palazzo Tursi un finanziamento di 63,8 milioni da destinare alla stazione Corvetto (incluso l'accesso a San Vincenzo).\nNel Novembre 2021, nell'ambito del PNRR il Ministero stanzia 43,8 milioni per il completamento della fermata, anche se tale finanziamento non include al momento l'uscita in Via San Vincenzo. Attualmente la stazione \u00e8 quindi finanziata ed \u00e8 stato pubblicato il bando di gara per la progettazione esecutiva. \nProlungamenti ed estensioni a progetto.\nSono in discussione diversi progetti di prolungamento: dalla stazione di Canepari, da quella di Martinez, e da quella di Dinegro.\nDa Canepari.\nDa Canepari \u00e8 in discussione un prolungamento verso la val Polcevera fino al quartiere di Rivarolo:\nLa stazione di Piazza Durazzo Pallavicini, all'inizio chiamata semplicemente \"Rivarolo\", era gi\u00e0 presente nel progetto originario come capolinea settentrionale della metropolitana. La sua posizione, nel centro del quartiere abitato di Rivarolo, sarebbe favorevole all'interscambio con la vicina stazione ferroviaria di Genova Rivarolo, che disterebbe 200 metri.\nNella riunione al Ministero dei Trasporti del gennaio 2021 vengono richiesti i finanziamenti per estendere la linea fino a Rivarolo. Nel novembre 2021, il prolungamento Canepari-Pallavicini ottiene i finanziamenti, attinti dal pacchetto fondi da 3,1 miliardi destinati all'estensione della rete metropolitana in 5 citt\u00e0 italiane (Milano, Torino, Roma, Napoli e Genova).\nNel 2008 si ipotizz\u00f2 di proseguire oltre Rivarolo, raggiungendo il quartiere collinare di Fegino (al di l\u00e0 del Polcevera) o pi\u00f9 probabilmente Teglia, area urbana compresa tra Rivarolo e Bolzaneto, utilizzando parte degli spazi abbandonati dell'ex fabbrica Mira-Lanza, in Via Lepanto. L'estesa area industriale, in stato di abbandono dal 1990, presenta diverse potenzialit\u00e0 e presto verr\u00e0 riqualificata e adibita a nuove realt\u00e0. Per queste ragioni, arrivando a Mira-Lanza l'infrastruttura metropolitana creerebbe un vero centro di interscambio con la Valpolcevera.\nDa Martinez.\nDalla stazione Martinez, si presentano diverse opportunit\u00e0 di prolungamento:\nLe prime proposte di prolungamento a levante risalgono ai primi anni 2000. Sebbene la linea fosse ancora lontana dall'arrivare a Brignole, l'omonima stazione metropolitana era stata completamente riprogettata, ed era gi\u00e0 previsto che sorgesse in superficie, allo stesso livello del rilevato ferroviario. Secondo i primi progetti, dopo Brignole la linea avrebbe dovuto ramificarsi e raggiungere lo Stadio Ferraris (a Marassi) con la diramazione nord e San Martino con la diramazione levante.\nLa diramazione in Valbisagno venne definitivamente superata per criticit\u00e0 idrogeologiche nel 2014.\nBen pi\u00f9 fattibile la diramazione levante: chiamata anche \"asta di levante\", consentirebbe di attraversare a cielo aperto il quartiere di San Fruttuoso (utilizzando aree ferroviarie) e in seguito di scavare sotto le mura di via Tripoli e poi sotto Corso Europa, fino a raggiungere l'Ospedale San Martino: attraverso tale prolungamento la metropolitana collegherebbe il centro al pi\u00f9 grande polo ospedaliero della regione, oltre a servire parte dei dipartimenti universitari siti nel quartiere.\nAttualmente n\u00e9 la stazione Terralba n\u00e9 quella di San Martino sono previste nel piano di finanziamenti richiesti al MIT, ma la stazione Martinez (futuro capolinea di levante attualmente in costruzione) \u00e8 comunque predisposta per la futura estensione della linea in quella direzione. \nDa Dinegro.\nAll'epoca della sua realizzazione, la stazione di Dinegro era adiacente a quella ferroviaria di Genova Marittima-Santa Limbania (poi soppressa e sostituita da Genova Piazza Principe- Sotterranea) e ad una serie di binari e vecchie gallerie. Nel progetto originario si era gi\u00e0 pensato ad una piccola diramazione verso Sampierdarena, ma non venne realizzata. Ai tempi della giunta Vincenzi, era nata la possibilit\u00e0 di una diramazione ferroviaria verso la Valpolcevera, allacciando la linea di ferrovia urbana da Genova P.Principe Sotterranea alla vecchia galleria per treni merci di Santa Limbania e quella di San Lazzaro, sfruttando la linea Porto-Campasso-Fegino (dismessa nel 2008): la diramazione avrebbe avuto due fermate intermedie a Sampierdarena (Villa Scassi e Via dei Landi). In seguito quella linea venne destinata nuovamente al traffico merci e inclusa nel progetto per il Terzo Valico, in quanto costituisce l'\"ultimo miglio\" di collegamento tra la linea veloce ed il porto e servirebbe a decongestionare la linea Sommergibile di Sampierdarena.\nNel 2011, durante i lavori di ampliamento del deposito di Dinegro, si predispose la stazione ed i binari per una futura diramazione, ma una volta consegnato il deposito tutto rimase fermo fino al 2019, quando nel PUMS (Piano Urbano di Mobilit\u00e0 Sostenibile) ricomparve la possibilit\u00e0 di prolungare la metro verso ponente. La nuova direttrice rimarrebbe comunque connessa a quella principale (intersecandosi a Dinegro) e si svilupperebbe in sotterranea per 2,5\u00a0km sfruttando l'asse di Via Cantore, fino a raggiungere il quartiere della Fiumara. Sono previste quattro stazioni: San Benigno (Wtc-Matitone), Cantore-Scassi (nei pressi dell'omonimo ospedale), Montano (presso Sampierdarena FS) e capolinea a Fiumara (centro commerciale). Allacciando le due linee, non ci sarebbero \"rotture di carico\" per i passeggeri provenienti da Brignole, mentre per quelli della Valpolcevera sarebbe sufficiente cambiare a Dinegro, che passerebbe da semplice fermata a nodo di interscambio.\nLa tratta era interessante ma non strettamente indispensabile, in quanto Sampierdarena \u00e8 gi\u00e0 di fatto servita da treni regionali.\nNel gennaio 2021 il responsabile della mobilit\u00e0 Enrico Musso considera invece il prolungamento verso Sampierdarena \"opera prioritaria\" nella svolta della metropolitana genovese. E' stato quindi redatto uno studio di fattibilit\u00e0 tecnico-economica (a cura di Rina Consultings s.p.a) per procedere nella richiesta di finanziamenti al governo l'anno successivo. Per la diramazione, da realizzare ex novo interamente in sotterranea, vengono stimati tra i 500 e i 600 milioni di euro.\nLa linea 2 in Val Bisagno.\nDopo lo smantellamento del sistema tranviario genovese negli anni sessanta, la Valle percorsa dal torrente Bisagno rimase l'unica zona della citt\u00e0 senza un vero e proprio collegamento metropolitano. Questo indusse Ansaldo a ipotizzare, nell'ambito del progetto originario del 1981, una diramazione che servisse anche quella zona della citt\u00e0; l'idea fu poi abbandonata in seguito alla sospensione dei cantieri per la metro negli anni novanta.\nAll'inizio degli anni 2000, si ipotizz\u00f2 una diramazione della linea 1 che da Brignole (non ancora costruita) raggiungeva Piazza Giusti sfruttando in parte i binari ferroviari e da l\u00ec curvava gradualmente di circa 90\u00b0 scendendo fin sotto il livello strada, sottostando Piazza Martinez (dove sarebbe stata realizzata una stazione). Dopodich\u00e9 il tracciato percorreva in sotterranea Corso Sardegna (dove sarebbe stata realizzata un'altra stazione nei pressi dell'omonimo mercato), poi Via Montaldo e Corso De Stefanis, raggiungendo lo Stadio Ferraris. In ogni caso, la linea si sarebbe limitata a piazzale Parenzo o al cimitero di Staglieno, servendo quindi solo la Bassa Valbisagno.\nIl progetto, presentato da Metropolitana Milanese, fu finanziato per la maggior parte, ma in seguito annullato per le criticit\u00e0 del sottosuolo e per la vicinanza al Torrente Bisagno, che in quegli anni esond\u00f2 due volte (nel 2011 e nel 2014). In alternativa si era pensato ad una linea tranviaria, ma anche su quest'ultima emersero perplessit\u00e0: per realizzarla sarebbe stato necessario bloccare parzialmente le strade principali della ValBisagno, con pesanti ricadute sulla viabilit\u00e0.\nLa giunta Bucci decise invece di riorganizzare il trasporto pubblico con un sistema di quattro assi di forza elettrici su gomma, utilizzando la tecnologia del filobus (o dell'autobus elettrico a ricarica rapida). \u00c8 previsto che un asse serva proprio la Valbisagno, senza tuttavia risolvere i problemi di traffico, rendendo nuovamente necessaria la presenza di un sistema di trasporto veloce.\nNel dicembre 2020 viene illustrato il progetto preliminare di una futura linea di metropolitana leggera sopraelevata, denominata Skytram, che pogger\u00e0 i pilastri sulle sponde del torrente (ma non in alveo, evitando criticit\u00e0 idrogeologiche) percorrendo a cielo aperto buona parte della ValBisagno. Sono state previste otto fermate: Brignole, Marassi/Stadio, Parenzo, Staglieno, Adriatico/Ponte Carrega, Bligny, San Gottardo e infine Molassana, dove verr\u00e0 realizzato il deposito per i vagoni.\nPur partendo da Brignole, la nuova linea non rappresenta un prolungamento di quella esistente, poich\u00e9 si basa su una tecnologia diversa (Axonix, cio\u00e8 convogli automatici senza conducente, di fabbricazione Alstom) e viaggia su un percorso separato, realizzato ex novo sulle sponde del torrente Bisagno. Le due linee saranno gestite sia da Alstom che da AMT, e Brignole diventer\u00e0 la stazione di interscambio.\nLa spesa per realizzare la linea ammonta a 580 milioni di euro, ottenuti da risorse sia pubbliche che private (seguendo la formula del project financing). Nella conferenza ministeriale del gennaio 2021 \u00e8 stato chiesto un finanziamento di circa 284 milioni per la realizzazione della linea.\nNelle intenzioni del progetto si pensa in seguito di prolungare la linea a nord fino a Prato, in Alta Valbisagno."}
{"id": "289919", "revid": "83531", "url": "https://it.wikipedia.org/wiki?curid=289919", "title": "Gabbro", "text": "Il gabbro \u00e8 una roccia magmatica intrusiva con struttura granulare, formata principalmente da plagioclasio e pirosseni. Il gabbro \u00e8 il corrispondente intrusivo del basalto, roccia ignea effusiva, e del diabase, roccia ignea subvulcanica o filoniana.\nIl nome di questa roccia fu dato dal geologo Christian Leopold von Buch dal nome della localit\u00e0 omonima in provincia di Livorno in Toscana.\nComposizione.\nIl gabbro \u00e8 costituito da uno o pi\u00f9 minerali, con presenze in percentuali diverse, appartenenti a plagioclasi calcico-sodici, pirosseni, olivina e anfibolo.\nSono inoltre presenti, in quantit\u00e0 accessorie: cromite, ilmenite e magnetite.\nNel gabbro \u00e8 sempre presente il plagioclasio; se assente, a parit\u00e0 di altri fattori, si parla di rocce intrusive ultrafemiche, costituite, in prevalenza o associazione, da pirosseni ed olivine.\nStruttura e costituzione dei minerali principali.\nIl plagioclasio.\nIl plagioclasio costituisce in media poco pi\u00f9 della met\u00e0 di un gabbro, in volume, e contiene pi\u00f9 del 50% del componente anortitico. \nI cristalli di plagioclasio hanno generalmente forma appiattita, come anche negli equivalenti filoniani e subvulcanici dei gabbri, i diabasi.\nIl loro colore \u00e8 talvolta biancastro, ma spesso essi contengono minute inclusioni di minerali ferriferi, disposti in sottili lamelle parallele; in tal caso sono nerastri ed hanno talvolta riflessi metallici, il che rende alcune rocce affini ai gabbri ricercate come pietre decorative.\nIl pirosseno.\nIl pirosseno \u00e8 il minerale pi\u00f9 abbondante nel gabbro, dopo il plagioclasio. \nI pirosseni possono essere rombici (ortopirosseni) o monoclini (clinopirosseni); a seconda della presenza esclusiva o prevalente di uno dei due gruppi la roccia prende il nome di gabbro (in senso stretto), se il pirosseno prevalente \u00e8 monoclino, e di norite se prevale il pirosseno rombico.\nSono note tutte le gradazioni di passaggio tra gabbri e noriti.\nI pirosseni monoclini sono costituiti da augite e spesso da diallagio; in alcuni gabbri il pirosseno monoclino \u00e8 un'augite titanifera.\nIl pirosseno rombico \u00e8 rappresentato da termini pi\u00f9 o meno ferriferi della serie enstatite-bronzite-iperstene.\nAmbedue i pirosseni possono contenere inclusioni lamellari, regolarmente orientate, di minerali ferriferi o di pirosseni appartenenti ad un gruppo ferrifero diverso da quello del minerale ospitante (augite nel pirosseno rombico e viceversa).\nLo studio dell'esatta composizione dei pirosseni e dei loro rapporti di concrescimento \u00e8 assai importante per determinare l'ordine di cristallizzazione dei minerali del magma.\nIn alcune rocce gabbriche possono esservi degli anfiboli, insieme ai pirosseni o in loro assenza.\nSi tratta frequentemente per\u00f2 di minerali secondari, formati per alterazione dei pirosseni in seguito a metamorfismo regionale o a fenomeni di autometasomatismo, con apporto di acqua, come avviene anche nei graniti.\nL'olivina.\nL'olivina pu\u00f2 essere un componente dei gabbri, in tozzi cristalli, spesso trasformati totalmente o parzialmente in serpentino in seguito a fenomeni di autometasomatismo.\nLa presenza di olivina in un gabbro indica che il magma originario era povero in silice; infatti l'olivina contiene una minore quantit\u00e0 di silice rispetto ai pirosseni. \nAlcuni gabbri composti da plagioclasio e pirosseno, e privi di olivina, possono contenere piccole quantit\u00e0 di quarzo, che \u00e8 cristallizzato per ultimo dal magma e rappresenta il residuo di silice che non si \u00e8 combinata con gli altri elementi nei reticoli dei minerali precedentemente cristallizzati.\nLa presenza di olivina, anche se in piccole quantit\u00e0, esclude la presenza di quarzo.\nSono inoltre note variet\u00e0 di gabbri in cui l'olivina assume notevole importanza; all'estremo, alcuni gabbri sono costituiti da plagioclasio e olivina, con completa assenza di pirosseno.\nDistribuzione.\nIl gabbro pu\u00f2 essere ritrovato come strato di intrusioni mafiche stratificate oppure all'interno delle ofioliti, sia sotto forma di dicchi che massivo.\nLocalit\u00e0 di ritrovamento.\nIn Italia rocce gabbriche sono diffuse nelle Alpi Occidentali, nella zona basica di Ivrea, e soprattutto nell'Appennino settentrionale, dove costituiscono un componente importante del complesso delle ofioliti. Pu\u00f2 anche essere rinvenuto nella periferia sud di Roma."}
{"id": "289920", "revid": "767487", "url": "https://it.wikipedia.org/wiki?curid=289920", "title": "Tummo (esercizio)", "text": "Il Tummo \u00e8 un esercizio di Hatha Yoga basato specialmente sul controllo del respiro.\nA parte le solite introduzioni comuni ad ogni momento dello yoga, quali purezza della mente e del corpo, processi di autoipnosi e di evocazione visiva di deit\u00e0 diverse, la base del Tummo \u00e8 costituita appunto dal controllo del respiro il quale deve regolarsi attraverso cicli di ventisette momenti:\nLa stessa serie di nove respiri \u00e8 poi ripetuta con pi\u00f9 forza; e infine con maggiore violenza ancora, in cui il corpo viene agitato violentemente a destra e sinistra.\nTale processo respiratorio deve alternarsi con un altro durante il quale lo yogin espirer\u00e0 con forza in maniera da svuotare i polmoni all'istante, inspirando poi lentamente. Ripetendo questo esercizio la mente deve concentrarsi sulla sillaba \"ham\", simbolo del fuoco, da meditarsi come scritto sulla testa.\nA mano a mano che il processo respiratorio va accelerando e la concentrazione sulla sillaba sacra si fa pi\u00f9 intensa, il \"canale\" centrale della fisiologia yoga parr\u00e0 infiammarsi e il fuoco bruciare il meditante.\nIl Tummo serve quindi a sviluppare un calore interno, una iperpiresi volontaria facilmente constatabile: basta appoggiare un panno bagnato sulla pelle dell'asceta perch\u00e9 si asciughi in breve tempo.\nUn esponente di questa tecnica meditativa fu Milarepa, il quale deve questo nome (quello reale era Jetsun Mila) proprio a questa disciplina: egli infatti girava in qualunque stagione vestito solamente da una tunica di cotone (sanscrito: Mila vestito di cotone)."}
{"id": "289921", "revid": "1929898", "url": "https://it.wikipedia.org/wiki?curid=289921", "title": "Banco", "text": ""}
{"id": "289922", "revid": "14691", "url": "https://it.wikipedia.org/wiki?curid=289922", "title": "Biglietto per l'inferno", "text": ""}
{"id": "289924", "revid": "2231056", "url": "https://it.wikipedia.org/wiki?curid=289924", "title": "Il libro nero del comunismo", "text": "Il libro nero del comunismo (\"Le Livre noir du communisme: Crimes, terreur, r\u00e9pression\") \u00e8 una raccolta di saggi di diversi ricercatori del CNRS francese sui crimini e gli abusi compiuti dai regimi comunisti originariamente pubblicata in Francia nel 1997 dalla \"\u00c9ditions Robert Laffont\" e curata dallo storico St\u00e9phane Courtois.\nIl libro \u00e8 stato criticato per aver comparato il comunismo al nazismo, per le inaccuratezze storiche e per aver manipolato e ingigantito molti dati sul numero delle vittime. \nContenuti.\nIl libro contiene una raccolta di dati sui crimini compiuti dai diversi regimi comunisti nel mondo e vi vengono descritte le repressioni messe in atto dagli Stati comunisti, che includono genocidi, esecuzioni extragiudiziali, deportazioni e carestie. L'enfasi del testo \u00e8 spesso sul resoconto di tali crimini in termini numerici (in genere ricavati dal lavoro di altri autori) per arrivare a un totale stimato di circa 85 milioni di vittime del comunismo. Nelle fonti sono citati gli autori del \"Libro nero\" e quelli usati come fonti dagli stessi. \nIl titolo del libro \u00e8 stato ispirato da \"Il libro nero\" di Vasilij Grossman e Il'ja Grigor'evi\u010d \u0116renburg, libro pubblicato nel 1944 che denunciava i crimini commessi dai nazisti e dai loro alleati contro la popolazione russa e la comunit\u00e0 ebraica.\nStruttura del volume.\nParagrafo \"\"I crimini del comunismo\".\nQuesta e l'ultima parte sono scritte direttamente da St\u00e9phane Courtois ed espongono le sue conclusioni; \u00e8 la sezione pi\u00f9 controversa del libro, dove, secondo alcuni, sono stati manipolati e ingigantiti il numero di morti e alcuni fatti. Courtois riporta una quantificazione delle vittime di poco inferiore ai novantacinque milioni di morti cos\u00ec distribuiti: \nSuccessivamente Courtois indica le principali fasi della repressione che in Unione Sovietica sono la fucilazione di decine di migliaia di persone imprigionate senza essere state sottoposte a giudizio e massacro di centinaia di migliaia di operai e di contadini insorti fra il 1918 e il 1922; la deportazione ed eliminazione dei cosacchi del Don nel 1920; la carestia russa del 1921-1923, che ha provocato la morte di 5 milioni di persone; l'assassinio di decine di migliaia di persone nei campi di concentramento fra il 1918 e il 1930; la deportazione tra i due e i 3 milioni di kulaki (o presunti tali) nel 1930-1932; lo sterminio di 7 milioni di ucraini nel 1932-1933 per carestia indotta e non soccorsa (Holodomor); l'eliminazione di quasi 690\u00a0000 persone durante le grandi purghe del 1937-1938; e la deportazione di centinaia di migliaia di polacchi, ucraini, baltici, moldavi, bessarabi, tedeschi, tatari, ceceni e ingusci negli anni fra il 1939 e il 1945.\nParagrafo \"Violenze, repressioni e terrori nell'Unione Sovietica\"\".\nGran parte di questo capitolo, scritto da Nicolas Werth, analizza i crimini che vengono imputati alla dittatura di Iosif Stalin e vi viene anche dettagliatamente descritto il periodo precedente (la rivoluzione e la guerra civile), mentre al periodo successivo (1953-1991) \u00e8 dedicato un solo paragrafo. Questi sono i principali fatti di sangue indicati da Werth il quale per\u00f2 non d\u00e0 una stima totale delle vittime, ma fornisce varie stime a volte in contrasto fra loro per i vari episodi di violenza:\nAccoglienza.\nIl successo editoriale del libro ha generato una serie di volumi che ne richiamano esplicitamente la formula del titolo, il formato e la grafica, come, ad esempio, \"Il libro nero del comunismo europeo\" (2007), sempre di Courtois, \"Il libro nero del capitalismo\", \"Il libro nero dell'Italia di Berlusconi\", \"Il libro nero di Cuba\", \"Il libro nero della Cina\", \"Il libro nero della guerra in Iraq\" e \"Il libro nero degli Stati Uniti\"; altri esempi di libri con un titolo simile sono \"Il libro rosso dei martiri cinesi\" di G. Fazzini o \"Il libro nero della psicoanalisi\" tradotto dall'originale francese (a questo \u00e8 stato risposto da alcuni con \"L'anti-libro nero della psicoanalisi\").\nUn tentativo di risposta di segno opposto oltre al \"Libro nero del capitalismo\" \u00e8 stato \"Il libro rosso del socialismo\", pubblicato in Italia nel 1998, . Altri libri di risposta sono \"Il secolo dei comunismi\" e \"Sul libro nero del comunismo\". il saggio dell'intellettuale marxista Domenico Losurdo, \"Il peccato originale del Novecento\". Losurdo ha pubblicato anche \"Stalin. Storia e critica di una leggenda nera\".\nSoprattutto in Francia, ma anche in Italia, il libro non ha mancato di essere impugnato nella contesa fra le forze politiche. In genere le destre hanno salutato la sua pubblicazione con favore, mentre le sinistre hanno criticato il progetto editoriale e culturale dell'opera, vista come un attacco all'eurocomunismo o alla sinistra in generale, pretestuosamente associata all'azione dei regimi totalitari di matrice comunista. Nella maggior parte dei casi l'enfasi del libro \u00e8 pi\u00f9 sulla completezza dei dati che sulla loro analisi nel contesto. \nCritiche.\nElemento che ha suscitato polemiche \u00e8 il paragone che Courtois propone fra nazismo e comunismo, partendo dal dato che il nazismo ha prodotto meno morti del comunismo. L'autore risponde che \u00ab\"il paragone tiene conto delle strutture di potere che si rivelano identiche nel totalitarismo tipico del XX secolo\"\u00bb. Due degli undici autori del libro, Nicolas Werth e Jean-Louis Margolin, si sono dissociati da una parte dell'introduzione del curatore, pur continuando a sostenere il resto del libro.\n Secondo J. Arch Getty 30 milioni di vittime conteggiate da Courtois sarebbero dovute alla carestia cinese del 1959, che per quanto causata dalla politica del regime non sarebbe ragionevole paragonare alle vittime dei campi di concentramento nazisti. Inoltre una parte dei decessi che il libro attribuisce al comunismo riguarda episodi di guerra (seconda guerra mondiale), cos\u00ec come una parte dei 25 milioni attribuiti a Hitler. Noam Chomsky ha osservato che se si applicasse il metodo di Courtois alla storia dell'India dal 1765 al 1947 sotto la dominazione dell\u2019Impero britannico, attribuendo l'alta mortalit\u00e0 alle scelte politiche, si dovrebbe concludere che anche il capitalismo in India sarebbe stato responsabile di cento milioni di morti. Per contro Norberto Bobbio ritiene che \u00ab\"il tentativo di spiegare storicamente il terrore comunista mostra se non altro che, nonostante tutte le critiche mosse al libro dai pi\u00f9 zelanti custodi dell'ortodossia, si tratta pur sempre di un libro di storia, se pure con una chiara finalit\u00e0 politica\"\u00bb. \nAltre critiche riguardano non solo l'introduzione, ma l'impostazione generale dell'opera. In particolare il libro viene accusato di essere motivato da fini propagandistici e non storiografici. Mentre l'articolo di Werth attinge a fonti primarie precedentemente inaccessibili, gli altri capitoli sembrerebbero di spessore scientifico inferiore e sarebbero stati inclusi sostanzialmente all'unico scopo di poter fornire al lettore un dato complessivo pi\u00f9 impressionante. L'idea di considerare la storia dell'Unione Sovietica dal 1917 al 1991 come se si trattasse di un periodo politicamente omogeneo (\u00abcomunista\u00bb) rappresenta per alcuni autori una semplificazione che si spiegherebbe solo come tentativo di screditare pretestuosamente il socialismo in generale. Secondo Courtois per\u00f2 \u00ab\"il fatto che ci siano state diverse applicazioni del comunismo leninista non cambia affatto la forte identit\u00e0 comune: l'ideologia e la dottrina marxista, il modello di organizzazione bolscevico definito da Lenin sin dal 1902 nella sua opera \"Che fare?\" e il sostegno incondizionato all'Urss o alla Cina della maggior parte dei partiti comunisti e dei gruppi maoisti\"\u00bb. Nello stesso senso vanno le critiche di chi osserva che il libro tratta la storia di nazioni estremamente diverse fra loro e in cui il comunismo fu applicato in modi altrettanto vari da una prospettiva unica e quindi in modo semplicistico e fortemente riduttivo.\nIl libro \u00e8 stato anche criticato da alcuni per la scarsa contestualizzazione dei dati e per l'estrema semplificazione della complessit\u00e0 del comunismo e della sua storia paragonando governi molto diversi tra di loro esclusivamente nella loro azione criminale e per inserire nel conteggio delle vittime dati quali i vietnamiti uccisi durante la guerra del Vietnam, i soldati morti sul fronte durante la Seconda Guerra Mondiale e i morti a causa di carestie non causate dal governo. Alcuni critici evidenziano infatti come non si faccia minimo accenno alle persecuzioni e agli stermini causati dai regimi di destra (massacri anticomunisti), o alle milioni di vittime del colonialismo degli stati capitalisti, sostenendo che quindi \u00e8 ingiusto giudicare i regimi comunisti pi\u00f9 duramente degli altri. Altri hanno osservano che un \"Libro nero del capitalismo\", un \"Libro nero del nazismo\" o un \"Libro nero del fascismo\" in cui si raccogliessero tutte le vittime di crimini avvenuti correlabili a queste ideologie non raggiungerebbe totali meno raccapriccianti di quelli mostrati nel \"Libro nero del comunismo\". In effetti diversi \"Libri neri\" furono poi pubblicati.\nQuando il libro usc\u00ec in Italia Indro Montanelli, rispondendo a un lettore sul \"Corriere della Sera\", espresse alcuni dubbi sulle cifre riportate dagli autori, sostenendo che comunque non avesse rivelato nulla che gi\u00e0 non si sapesse (salvo alcuni dati statistici)."}
{"id": "289925", "revid": "78273", "url": "https://it.wikipedia.org/wiki?curid=289925", "title": "Locanda delle fate", "text": ""}
{"id": "289927", "revid": "544909", "url": "https://it.wikipedia.org/wiki?curid=289927", "title": "The Final Cut", "text": "The Final Cut (\"il taglio finale\" in lingua inglese) pu\u00f2 riferirsi a:"}
{"id": "289931", "revid": "767487", "url": "https://it.wikipedia.org/wiki?curid=289931", "title": "Pam Tillis", "text": "Biografia.\nFiglia del cantante Mel Tillis, \u00e8 cresciuta a Nashville, citt\u00e0 in cui si \u00e8 esibita all'et\u00e0 di otto anni (teatro Grand Ole Opry).\nHa avuto sei brani numeri uno nelle classifiche country music e nel 1994 \u00e8 stata nominata dalla Country Music Association \"Voce Femminile dell'anno\". Nel 1999, ha guadagnato un Grammy Award come migliore collaborazione vocale country.\nCome attrice ha invece debuttato in spot pubblicitari per la televisione e sul palcoscenico di \"Jesus Christ Superstar\" nella Tennessee Repertory Production ed a Broadway in \"Smokey Joe's Caf\u00e8\" nelle stagioni dal 1995 al 2000.\nHit singoli.\nLa Billboard Music Charts - Top Ten country hits include:"}
{"id": "289932", "revid": "172", "url": "https://it.wikipedia.org/wiki?curid=289932", "title": "Acido fenico", "text": ""}
{"id": "289937", "revid": "124123", "url": "https://it.wikipedia.org/wiki?curid=289937", "title": "Moritz de Hadeln", "text": "Fondatore e direttore del Festival Internazionale del Documentario di Nyon dal 1969 al 1980, ha diretto il Festival del cinema di Locarno dal 1972 al 1977, il Festival Internazionale del Cinema di Berlino dal 1980 al 2001 e la Mostra internazionale d'arte cinematografica di Venezia nel 2002 e 2003. \nBiografia.\nNasce nel 1940 da padre inglese, editore d'arte, e madre rumena, scultrice e pittrice; suo nonno era lo storico d'arte rinascimentale Detlev Freiherr von Hadeln.\nCresce a Firenze, frequenta scuole in Francia ed in Svizzera, fin dalla tenera et\u00e0 dimostra interesse per la fotografia ed il cinema. Nel suo periodo parigino abbandona gli studi universitari per partecipare ad uno stage presso un laboratorio sperimentale cinematografico e per frequentare i corsi cinematografici di Raimond Rouleau. Inizia la sua carriera come fotografo, ma nel 1963 approda alla sua grande passione: de Hadeln dirige il suo primo documentario \"Le P\u00e8l\u00e9\" (\"Il Pellegrinaggio\"), prodotto da \"Teleproduction\" a Zurigo. Prosegue lavorando per diversi anni con il direttore della fotografia Ernest Artaria. Nel 1966, de Hadeln dirige il suo secondo film, \"Ombres et Mirages\" (\"Ombre e Miraggi\"), Dopodich\u00e9 lavora come montatore ed un film con Yves All\u00e9gret e come assistente alla regia alla CCC Film Studios a Berlino.\nNel 1979, dopo i sei anni al Festival di Locarno, de Hadeln viene invitato a dirigere il Festival Internazionale di Berlino; sotto il suo coordinamento l'evento tedesco viene riconosciuto come uno dei Festival pi\u00f9 organizzati del mondo. All'inizio degli anni '80, malgrado la difficile situazione della Guerra Fredda che divide la citt\u00e0, riesce a far diventare il Festival un punto di incontro tra Est e Ovest. Viaggiatore instancabile nel mondo, de Hadeln \u00e8 stato uno dei primi a scoprire il nuovo cinema cinese emergente. Quando crolla il Muro di Berlino nel 1989 e l'unit\u00e0 della Germania viene ristabilita, de Hadeln \u00e8 abile e veloce nel cogliere l'occasione della rinascita della citt\u00e0 rendendo il Festival uno dei luoghi di incontro pi\u00f9 importanti della capitale tedesca. Dopo varie e dettagliate pianificazioni, nel 2000 riesce a trasferire l'evento nell'appena restaurata Potsdamer Platz, il cuore storico della citt\u00e0, dando al festival una nuova \"corporate identity\" di prestigio. Intanto, sviluppa inoltre all'interno del Festival il settore del \"Mercato\" rafforzando cos\u00ec i legami con la comunit\u00e0 internazionale del commercio cinematografico.\nNel marzo 2002, a soli cinque mesi dall'inizio della Mostra del cinema di Venezia, de Hadeln viene chiamato al difficile incarico di allestire in gran fretta il festival lagunare. L'arrivo di de Hadeln mette fine ad un lungo periodo di stallo nella Biennale di Venezia, incapace di trovare un accordo con il Ministero dei beni e attivit\u00e0 culturali sul nome del nuovo direttore del settore cinema; de Hadeln \u00e8 il primo direttore straniero della storia della Mostra di Venezia. La sua direzione, per\u00f2, ha vita breve e si conclude l'anno seguente.\nNel 2005 viene incaricato di dirigere il \"New Montreal FilmFest\" a Montr\u00e9al (Canada), ma il progetto festivaliero naufraga solamente un anno dopo.\n\u00c8 sposato con Erika von dem Hagen, che \u00e8 sempre stata al suo fianco professionalmente, con un importante ruolo organizzativo, di selezionatrice di film e con una forte personalit\u00e0 riconosciuta e rispettata nel mondo dell'industria cinematografica. Erika \u00e8 stata pioniera nell'introdurre la tecnologia informatica per l'organizzazione di festival internazionali. \nMoritz de Hadeln \u00e8 Commendatore nell'Ordine delle Arti e delle Lettere del Ministero della Cultura francese (1986), Commendatore dell'Ordine al Merito della Repubblica Italiana (1988) ed Ufficiale nell'Ordine dei Meriti della Repubblica Federale Tedesca (2000). \u00c8 membro della European Film Academy (EFA). Cittadino svizzero dal 1986, Moritz de Hadeln risiede tra Berlino e Gland (Svizzera).\nMoritz de Hadeln, riflettendo sul suo lavoro, ha scritto: \u00abUn direttore di un festival non dovrebbe scegliere i film solamente in base ai suoi gusti personali. Il cinema \u00e8 arte, ma \u00e8 anche un'industria. Mi sono sempre rifiutato di presentare film solo per seguire la moda del momento oppure solo per la fama del loro regista: anche i grandi hanno i loro momenti di debolezza durante la loro carriera. Una selezione di film, per me, deve rimanere aperta e senza dogmi, ignorando pressioni o la paura di eventuali polemiche. Il cinema non \u00e8 solo intrattenimento, pu\u00f2 anche essere un mezzo per una lotta sociale, un'invocazione per una societ\u00e0 pi\u00f9 tollerante e giusta, anche se trasmette un pensiero ideologico, l'arte ed il talento possono parlare al pubblico con un linguaggio accattivante e seducente provocando forti emozioni\u00bb."}
{"id": "289939", "revid": "172", "url": "https://it.wikipedia.org/wiki?curid=289939", "title": "Idrossibenzene", "text": ""}
{"id": "289940", "revid": "834", "url": "https://it.wikipedia.org/wiki?curid=289940", "title": "Clausewitz", "text": ""}
{"id": "289943", "revid": "174925", "url": "https://it.wikipedia.org/wiki?curid=289943", "title": "Stati", "text": ""}
{"id": "289944", "revid": "6923", "url": "https://it.wikipedia.org/wiki?curid=289944", "title": "Fisterra", "text": ""}
{"id": "289945", "revid": "1226", "url": "https://it.wikipedia.org/wiki?curid=289945", "title": "Cerchio nel grano", "text": ""}
{"id": "289949", "revid": "684696", "url": "https://it.wikipedia.org/wiki?curid=289949", "title": "Finisterre", "text": ""}
{"id": "289962", "revid": "363629", "url": "https://it.wikipedia.org/wiki?curid=289962", "title": "Nikon Coolpix", "text": "La serie Nikon Coolpix \u00e8 la serie di fotocamere digitali compatte prodotte dalla Nikon."}
{"id": "289967", "revid": "1876278", "url": "https://it.wikipedia.org/wiki?curid=289967", "title": "Quarantasette ronin", "text": "I erano un gruppo di samurai al servizio di Asano Naganori, signore di Ak\u014d, citt\u00e0 del Giappone situata nella regione di Kansai. Nel 1701 rimasero senza padrone (e quindi divenuti \"ronin\"), dopo che il loro \"daimy\u014d\" venne costretto a commettere \"seppuku\" per aver assalito il maestro di protocollo dello \"sh\u014dgun\", Kira Yoshinaka, il quale lo aveva insultato.\nStoria.\nAsano Naganori (1667-1701) divenne signore del clan Asano dal 1675, quindi ancora bambino ed ovviamente sotto tutela, fino alla sua morte. Il titolo di \"Takumi no Kami\" si riferisce all'incarico nominale di intendente alla carpenteria presso la corte shogunale di Edo che gli venne conferito nel 1680.\nTutti i \"daimy\u014d\" erano tenuti a soggiornare per gran parte dell'anno alla corte dello \"sh\u014dgun\", capo del governo, disperdendo mezzi economici ed energie nei continui viaggi e nella sontuosa etichetta di corte, dove parte dei familiari era tenuta praticamente in ostaggio. Dovevano cos\u00ec forzatamente astenersi da ogni pensiero di ribellione.\nIn questo contesto matur\u00f2 l'episodio dell'assalto, che ci \u00e8 stato tramandato da Kichiemon Terasaka. Oishi \"Kuranosuke\" Yoshio (1659-1703), o Yoshitaka, era il primo sovrintendente del feudo di Ako, che amministrava direttamente in occasione delle frequenti assenze di Asano. \"Kira Kozukenosuke\" \"Yoshinaka\" (1641-1702) aveva l'incarico di cerimoniere presso la corte di Edo.\nKira Yoshinaka ricevette disposizione di curare l'addestramento di Asano, appena arrivato dalla provincia di Harima e di un altro nobile nelle sue stesse condizioni, il signore Kamei di Tsuwano. In attesa di una visita da Kyoto di un inviato ufficiale dell'imperatore in visita allo shogun, i due nobili dovevano essere istruiti su alcuni cerimoniali legati all'avvenimento. Ben presto Kira fece comprendere ad entrambi che si aspettava di essere generosamente ricompensato per i suoi servizi. I due rifiutarono sdegnati, era inaccettabile che un nobile samurai dovesse pagare un sottoposto per ottenere quanto era suo dovere fare. Ma, per evitare guai peggiori, i servi al seguito di Kamei diedero di nascosto una generosa mancia a Kira.\nImmediatamente questi cominci\u00f2 ad infierire su Asano, mostrando invece ogni premura verso Kamei. Al termine di una lunga serie di provocazioni, a cui Asano aveva resistito, Kira gli ordin\u00f2 di allacciargli una scarpa che si era slacciata; anche a questo Asano seppe resistere, ma, quando Kira si dichiar\u00f2 insoddisfatto del modo in cui era stata allacciata la scarpa, trattandolo da bifolco, perse definitivamente la calma, estrasse il \"wakizashi\", che tutti i samurai portavano alla cintura, e si lanci\u00f2 contro Kira con l'intenzione di ucciderlo.\nAsano manc\u00f2 il colpo per una serie di circostanze:\nKira rimase ferito al volto e deturpato dalla lama, ma senza che la sua vita fosse messa in pericolo. Il crimine commesso, un'aggressione a mano armata all'interno del castello di Edo, era il pi\u00f9 grave che un nobile potesse commettere. Asano venne provvisoriamente messo agli arresti sotto la tutela del nobile Tamura Ukiyo no Daibu, ma la sera stessa gli venne recapitato l'ordine di darsi immediatamente la morte, compiendo \"seppuku\". Pochi giorni dopo dei messaggeri raggiunsero il castello di Ako in Harima, portando gli ordini dello shogun e indicando come la casata di Ako dovesse venire dispersa e tutti i samurai del seguito dovessero diventare \"ronin\", ossia uomini senza padrone, abbandonando al pi\u00f9 presto il castello nelle mani degli inviati dello \"shogun\". Ad eseguire gli ordini dovette provvedere il vassallo principale del feudo Oishi Kuranosuke. Terminato il suo compito, terminava anche la sua vita di vassallo e divenne a sua volta un \"ronin\".\nI due anni successivi.\nPer vendicare il loro signore i \"ronin\" dovettero aspettare due anni, una lunga attesa che venne giustificata con la necessit\u00e0 di dissipare ogni sospetto ed allentare la vigilanza di Kira e dei suoi protettori, che li avevano immediatamente messi sotto stretta sorveglianza. Il gruppo dei samurai ai suoi ordini si disperse: vi fu chi si diede alla vita randagia del \"ronin\" e chi abbandon\u00f2 le armi per dedicarsi a piccole attivit\u00e0 di commercio o artigianato per guadagnarsi da vivere. Oishi divorzi\u00f2 senza apparente motivo dalla moglie e si trasfer\u00ec poi a Kyoto, dove risiedeva l'imperatore. Oishi a Kyoto inizi\u00f2 una vita sregolata, frequentando giorno e notte i quartieri di piacere. Il suo tenore di vita era talmente basso che i pochi samurai rimastigli a fianco pagarono per acquistargli il contratto di una \"geisha\", nella speranza che questo contribuisse a calmarlo, ma apparentemente non ci fu alcun effetto positivo.\nUn giorno, mentre si trovava ubriaco per le vie di Kyoto, venne affrontato da un samurai rimasto ignoto del feudo di Satsuma, che gli rinfacci\u00f2 pesantemente la sua codardia, dapprima insultandolo e poi mettendogli le mani addosso, ma non ci fu nessuna reazione da parte di Oishi, che rimase senza forze e malconcio a terra mentre l'ignoto infieriva; fu un comportamento codardo inconcepibile in un uomo d'armi. Questo episodio fece scalpore: Oishi Kuranosuke e con lui tutto il gruppo dei samurai di Asano doveva avere definitivamente rinunciato ad ogni proposito di vendetta e non essere pi\u00f9 in grado di rendersi pericoloso; in effetti non era pi\u00f9 nemmeno un samurai, essendosi pubblicamente disonorato, un'ulteriore prova che Kira non correva pi\u00f9 rischi. \nL'offensiva dei ronin.\nPer diverse circostanze i \"ronin\" si radunarono ad Edo, rimanendovi nascosti finch\u00e9 non fosse arrivato il momento della chiamata. Ognuno aveva conservato le armi personali, ma procurandosi nel frattempo altro materiale, evitando quando possibile di acquistarlo per non attirare l'attenzione. Oishi aveva stabilito che il gruppo, dopo essersi radunato in un punto prestabilito, si sarebbe recato compatto verso la residenza di Kira, ancora sorvegliata e presidiata da uomini armati, per quanto il livello di guardia fosse ormai notevolmente calato. L'intenzione era quella di apparire come un gruppo di pompieri di ronda (i pompieri erano armati e rivestiti per proteggersi dal fuoco con armature ed elmi di cuoio); le divise dovevano apparire abbastanza credibili alla luce delle lanterne ed erano muniti di scale, uncini, e quanto altro poteva servire per forzare le abitazioni.\nI \"ronin\" avevano una pianta accurata della residenza, uno di loro era arrivato al punto di sposare la figlia dell'architetto che l'aveva progettata pur di avere accesso alle informazioni. Erano divisi in due gruppi, il gruppo pi\u00f9 numeroso si schier\u00f2 davanti alla porta principale, il secondo, comandato da Yoshikane Oishi, davanti a quella posteriore. ll segnale di attacco venne dato da Oishi; il primo gruppo aveva l'incarico di sfondare la porta, contemporaneamente altri penetravano oltre il muro utilizzando le scale, il grosso del gruppo attendeva la forzatura delle porte per penetrare in massa nell'edificio.\nMentre la battaglia ebbe inizio, alcuni messaggeri partirono verso le dimore vicine per avvertire di quanto stava succedendo. Uno dei samurai annunciava ad alta voce l'azione a chiunque fosse in ascolto, precisando che si trattava di un \"katauchi\", la vendetta da parte di un gruppo di samurai intenzionato a vendicare il proprio onore oltraggiato; inoltre ognuno dei \"ronin\" portava indosso uno scritto in cui venivano ricapitolate le loro ragioni e dei cartelli vennero affissi per le strade. Nessuno dei vicini intervenne o avvert\u00ec le autorit\u00e0. I \"ronin\" ebbero vita facile, vincendo ogni resistenza, uccidendo 16 delle guardie del corpo di Kira e ferendone 22, senza subire perdite. I superstiti, gli inservienti e le donne di servizio vennero rinchiusi e tenuti sotto controllo. Ben presto i due gruppi si ricongiunsero all'interno della casa, di cui avevano ormai il pieno controllo. Tuttavia, non essendoci alcuna traccia di Kira, si misero subito alla sua lunga ricerca.\nKira venne infine trovato nascosto in una legnaia, assieme ad alcune donne e a due uomini armati che tentarono invano di reagire. L'uomo pi\u00f9 anziano che avevano invano cercato di proteggere venne facilmente disarmato del \"wakizashi\", ma nessuno era certo della sua identit\u00e0. L'uomo rifiutava di farsi riconoscere, ma venne comunque segnalato per il ritrovamento di Kira. Oishi, illuminandogli il volto, capi che si trattava proprio di Kira, quindi, rivolgendosi a lui, gli rese note la sua identit\u00e0 e le motivazioni dell'assalto, ossia la vendetta per la morte di Asano e la susseguente rovina della casata; in seguito propose a Kira di darsi onorevolmente la morte, utilizzando la stessa lama con cui aveva compiuto \"seppuku\" Asano, ma Kira non rispose, e a quel punto Oishi lo uccise immediatamente, decapitandolo.\nEpilogo.\nOishi rec\u00f2 la testa di Kira sulla tomba di Asano, nel quartiere di Sengakuji presso l'omonimo tempio. Lungo il viaggio vennero loro tributate manifestazioni di stima. Terminata la cerimonia, la testa venne consegnata ai sacerdoti, che in seguito la resero ai familiari di Asano. In seguito i \"ronin\" si consegnarono alle autorit\u00e0, attendendo di essere giudicati. La sentenza si fece attendere perch\u00e9 i \"ronin\" avevano numerosi sostenitori che non volevano la loro morte, ma alla fine lo \"sh\u014dgun\" concesse loro il \"seppuku\", e venne anche concessa la grazia ad uno di loro, Kichiemon Terasaka, cos\u00ec che la memoria di quanto successo non andasse persa.\nI quarantesette ronin nella cultura di massa.\nNel 1748 a Osaka venne presentata l'opera teatrale \"Ch\u016bshingura\", scritta da Takeda Izumo in genere j\u014druri.\nNel 1941 il regista Kenji Mizoguchi accett\u00f2 di dirigere un film dal titolo \"La vendetta dei 47 ronin\", pensato dalla casa di produzione come film di propaganda nazionalista. In realt\u00e0 il regista, da sempre distante da scene epiche e di guerra, elabor\u00f2 una propria personale visione della vicenda in chiave lirica e di 'non azione'. In seguito, vennero girati altri sei film dedicati alla memoria dei quarantasette ronin: \"Ch\u00fbshingura\" (1958, diretto da Kunio Watanabe), \"\" (1962, diretto da Hiroshi Inagaki), \"Ak\u00f4-j\u00f4 danzetsu\" (1978, diretto da Kinji Fukasaku), \"Shij\u00fbshichinin no shikaku\" (1994, diretto da Kon Ichikawa), \"Saigo no Ch\u00fbshingura\" (2010, diretto da Shigemichi Sugita) e \"47 Ronin\" (2013, diretto da Carl Rinsch). La storia dei quarantasette ronin ha fatto da ispirazione anche al film \"Last Knights\" (2015, diretto da Kazuaki Kiriya).\nIn Giappone ogni 14 dicembre si tiene il \"Gishi-sai no cha\", una cerimonia del t\u00e8 per onorare la memoria dei quarantasette ronin di Ak\u014d. Famosi sono musei come l'Edo-Tokyo Museum che contengono al loro interno cimeli appartenuti ai quarantasette ronin. Vi sono numerose rappresentazione a teatro del Ch\u016bshingura raffigurante la storia dei quarantasette.\nLa storia dei quarantasette ronin \u00e8 uno dei racconti presenti nel libro di Jorge Luis Borges del 1935, \"Storia universale dell'infamia\" (antologia di racconti storici in parte distorti, contenenti esempi di comportamenti infamanti)."}
{"id": "289969", "revid": "122801044", "url": "https://it.wikipedia.org/wiki?curid=289969", "title": "Gianluca Signorini", "text": "Bandiera del , \u00e8 ricordato dai tifosi genoani come \"Il Capitano\". La stessa societ\u00e0 ha ritirato la sua maglia n. 6 dalla numerazione ufficiale.\nCaratteristiche tecniche.\nRicopriva il ruolo di libero.\nCarriera.\nEsord\u00ec nelle file del nel campionato di Serie C1. Successivamente gioc\u00f2 nel Pietrasanta, nel , nel Livorno, nella e nella , prima di passare al di Arrigo Sacchi.\nPass\u00f2 quindi alla Roma per 1,6 miliardi di lire. Nel 1988 si trasfer\u00ec al , dove rimase per sette anni, diventandone capitano. Nel 1995 lascia il per trasferirsi al , contribuendo a riportare la squadra fra i professionisti nella stagione 1995-1996, a due anni dal fallimento.\nSignorini vanta 201 presenze e 6 reti in Serie A, 72 presenze e 3 reti in Serie B, una promozione dalla Serie B alla Serie A e due dalla Serie C1 alla Serie B. Ha collezionato in totale 516 presenze con le squadre italiane.\nDopo il ritiro.\nSmessa l'attivit\u00e0 di calciatore, entra subito nello staff dirigenziale del in qualit\u00e0 di direttore sportivo. Nel febbraio 1998, a seguito dell'esonero di Roberto Clagluna affianca Alessandro Mannini alla conduzione tecnica della squadra.\nNel 1999 lascia il club nerazzurro per diventare responsabile del settore giovanile del Livorno e contestualmente si iscrive al corso di Coverciano per l'abilitazione ad allenatore professionista.\nLa malattia.\nIniziata la carriera dirigenziale, scopre di essere affetto da sclerosi laterale amiotrofica (conosciuta anche come morbo di Lou Gehrig o SLA), malattia che conduce alla perdita progressiva e irreversibile del controllo dei muscoli scheletrici e quindi alla morte. Il 24 maggio 2001 fu organizzata a Genova una serata in suo onore per raccogliere fondi destinati alla ricerca sulla SLA. All'evento lo accompagn\u00f2 tutta la sua famiglia e lo stadio Luigi Ferraris si riemp\u00ec per onorare il capitano. Il suo ingresso in campo fu toccante e Signorini non pot\u00e9 trattenere le lacrime. Fu l'ultima apparizione ufficiale di Signorini, che si spense il 6 novembre 2002, all'et\u00e0 di 42 anni.\nLa sua maglia n. 6 fu immediatamente ritirata dal e in seguito gli venne intitolato il campo di allenamento della squadra rossobl\u00f9, l'ex stadio Pio XII, situato nella Villa Lomellini Rostan nel quartiere genovese di Multedo. A Gianluca Signorini \u00e8 intitolata anche la gradinata dello Stadio Arena Garibaldi-Romeo Anconetani di Pisa. Anche il figlio Andrea (nato il 31 gennaio 1990) ha intrapreso la carriera di calciatore; cresciuto nelle giovanili del Genoa, milita nelle serie minori italiane."}
{"id": "289975", "revid": "466539", "url": "https://it.wikipedia.org/wiki?curid=289975", "title": "Hockey su ghiaccio ai XVII Giochi olimpici invernali", "text": "I XVII Giochi olimpici invernali hanno avuto luogo a Lillehammer, Norvegia. Il torneo olimpico di hockey su ghiaccio si \u00e8 tenuto dal 12 al 27 febbraio. Hanno partecipato 12 nazionali.\nAvevano diritto a partecipare le prime 11 qualificate dei campionati mondiali di hockey su ghiaccio del 1993, compreso il paese ospitante, la Norvegia, ed una squadra proveniente dalle qualificazioni. Per la prima volta nella storia dei tornei olimpici, parteciparono al torneo di qualificazione anche le due squadre vincitrici del mondiale di gruppo B, la vincitrice del mondiale di gruppo C e le squadre asiatiche meglio piazzate nel \"ranking\" mondiale. Inoltre fu concessa una \"wild-card\" alla neonata nazionale slovena. Il torneo di qualificazione si tenne in Gran Bretagna.\nRispetto al torneo olimpico precedente, non ci furono cambiamenti di formula. Al turno preliminare, diviso in due gironi, seguirono i play-off con gli otto migliori team a giocarsi i quarti di finale, le semifinali e la finale.\nSi laure\u00f2 campione olimpico la Svezia, per la prima volta, in una tesissima finale contro il Canada, decisa ai rigori. Per i nordamericani si trattava del secondo argento consecutivo. Il bronzo fu appannaggio della Finlandia.\nQualificazioni al torneo olimpico - Sheffield, Gran Bretagna.\nClassifica\n\" qualificata alle olimpiadi\"\nTorneo olimpico maschile.\nGirone preliminare.\nGruppo A.\nClassifica\nGruppo B.\nClassifica\nPartite per i piazzamenti 9-12.\nPrimo turno\nGara per l'11\u00ba posto\nGara per il 9\u00ba posto\nPartite per i piazzamenti 5-8.\nPrimo turno\nGara per il 7\u00ba posto\nGara per il 5\u00ba posto"}
{"id": "289976", "revid": "22828", "url": "https://it.wikipedia.org/wiki?curid=289976", "title": "Device-independent bitmap", "text": ""}
{"id": "289977", "revid": "22828", "url": "https://it.wikipedia.org/wiki?curid=289977", "title": "Device independent bitmap", "text": ""}
{"id": "289984", "revid": "599013", "url": "https://it.wikipedia.org/wiki?curid=289984", "title": "Congregazione della Sacra Famiglia di Nazareth", "text": "La Congregazione della Sacra Famiglia di Nazareth (in latino \"Congregatio Sacrae Familiae a Nazareth\") \u00e8 un istituto religioso maschile di diritto pontificio: i membri di questa congregazione clericale, detti comunemente Piamartini, pospongono al loro nome la sigla F.N.\nStoria.\nLa congregazione venne fondata da Giovanni Battista Piamarta (1841-1913). Ordinato sacerdote nel 1865, si interess\u00f2 al problema dei giovani che lasciavano le campagne per cercare un lavoro in citt\u00e0: inizi\u00f2, quindi, un'opera per offrire un'educazione religiosa e una formazione professionale a questi ragazzi.\nNel 1886 apr\u00ec a Brescia l'Istituto Artigianelli, che crebbe rapidamente sia nel numero di ragazzi accolti che nella variet\u00e0 della formazione offerta (corsi di tipografia, sartoria, forneria, meccanica...); con l'aiuto di un altro sacerdote, Giovanni Bonsignori, fond\u00f2 anche una colonia agricola e una scuola agraria a Remedello (il futuro Istituto Bonsignori).\nL'opera nel 1900 era gestita da una comunit\u00e0 di sei sacerdoti, tre chierici e tre fratelli coadiutori e, per garantire continuit\u00e0 al suo istituto, Piamarta decise di trasformare il sodalizio in una nuova famiglia religiosa: la pia societ\u00e0 della Sacra Famiglia venne approvata dal vescovo di Brescia Corna Pellegrini.\nInizialmente i membri erano legati solo da voti privati, ma il 15 maggio 1939 si organizzarono come istituto religioso; la congregazione delle Sacra Famiglia di Nazareth ricevette il pontificio decretum laudis il 10 gennaio 1948.\nLa prima missione all'estero venne aperta in Brasile nel 1957.\nAttivit\u00e0 e diffusione.\nI piamartini si dedicano all'assistenza e all'educazione religiosa, scolastica e professionale dei giovani, specialmente di quelli poveri e bisognosi, e al servizio pastorale in parrocchie, centri di spiritualit\u00e0 e vocazionali.\nA essi si deve anche la fondazione e lo sviluppo della casa editrice Queriniana di Brescia.\nOltre che in Italia, sono presenti nelle Americhe (Brasile, Cile) e in Africa (Angola, Mozambico); la sede generalizia \u00e8 a Brescia.\nAlla fine del 2008 la congregazione contava 23 case e 130 religiosi, 93 dei quali sacerdoti."}
{"id": "289986", "revid": "1832335", "url": "https://it.wikipedia.org/wiki?curid=289986", "title": "Ono no Komachi", "text": " Fu famosa presso i contemporanei anche per la sua incredibile bellezza, tanto che il nome \"Komachi\" per antonomasia \u00e8 tuttora usato per indicare donne di particolare avvenenza.\nVita.\nNon si hanno notizie certe sui luoghi dove Ono no Komachi nacque e termin\u00f2 la sua vita. Secondo la tradizione, era nata nella zona dell'attuale prefettura di Akita, nello Honsh\u016b settentrionale. Non si conosce con certezza nemmeno il suo rango. Pu\u00f2 essere stata una concubina imperiale o una dama di corte al servizio di un imperatore, forse l'Imperatore Ninmy\u014d (833-850).\nI fatti accertati riguardanti la vita di Komachi sono assai pochi e nebulosi, mentre la sua poesia appassionata ha contribuito a far nascere numerose leggende e hanno ispirato molti autori drammatici del teatro Noh.\nUna delle leggende pi\u00f9 diffuse riguarda la sua relazione con Fukakusa no Shosho, un comandante della guardia imperieale di rango elevato: si narra che Komachi gli avesse promesso di divenire sua amante, se egli l'avesse visitata consecutivamente per cento notti. Fukakusa no Shosho la visit\u00f2 per novantanove notti come gli era stato chiesto, ma l'ultima sera non riusc\u00ec a raggiungere la casa dell'amata; in preda allo sconforto, cadde malato e mor\u00ec di l\u00ec a poco. Quando Komachi apprese la notizia, fu gettata nella pi\u00f9 cupa disperazione.&lt;br&gt;\nUn'altra versione dei fatti \u00e8 fornita dalla scrittrice inglese Lesley Downer nel suo libro \"Geisha\"; Komachi avrebbe accettato il corteggiamento del comandante Shosho, solo se che questi avesse passato cento notti all'addiaccio, per dimostrarle il suo interesse. Il soldato pass\u00f2 novantanove notti sopra la panca che sorreggeva le stanghe del suo carro e sopra la quale egli incise una tacca per ogni notte passata. All'alba del centesimo giorno, mor\u00ec o di stenti o di malattia.\nCi \u00e8 giunta inoltre testimonianza di uno scambio poetico epistolare con alcuni grandi poeti suoi contemporanei, tra cui Fun'ya no Yasuhide, Henj\u014d (entrambi annoverati tra i \"Rokkasen\") ed \u014cshik\u014dchi no Mitsune.\nSecondo la tradizione, fin\u00ec i suoi giorni lontana dalla corte, condannata all'estrema povert\u00e0, un destino comune a numerose dame di corte dell'antico Giappone (non ultima, Sei Sh\u014dnagon autrice del Makura no s\u014dshi) quando la loro signora veniva a mancare. In relazione alla sua leggenda, diverse opere teatrali la raffigurano come\nuna vecchia coperta di rughe, perseguitata dai fantasmi degli uomini morti per il suo amore; dimostrando cos\u00ec che la bellezza \u00e8 effimera come i fiori di ciliegio.\nIl suo nome \u00e8 incluso nella raccolta dei Trentasei Immortali della Poesia.\nOpere.\nOno no Komachi \u00e8 la prima grande poetessa nella storia della letteratura giapponese, ed \u00e8 l'unica donna citata nella prefazione giapponese del \"Kokinsh\u016b\" (\u53e4\u4eca\u548c\u6b4c\u96c6, Raccolta di poesia giapponese antica e moderna), in cui \u00e8 raccolta gran parte dei waka di cui \u00e8 autrice giunti fino a noi; in essa, Ki no Tsurayuki descrive la sua poesia come \u00abnon priva di un'ingenuit\u00e0 dal sapore antico e di delicatezza\u00bb. Notevole inoltre la sua abilit\u00e0 nell'uso di \"kakekotoba\", ineguagliata dai suoi contemporanei.\nI temi centrali dei suoi waka sono l'amore e la passione, rivisitati nelle loro numerose sfumature: non sono rare dunque poesie che esprimono ansia, desiderio, solitudine, rimpianto o intensa passione.\nKokinwakash\u016b, II:113\n\u00a0\u00a0\u00a0 Il colore dei fiori\n\u00a0\u00a0\u00a0 \u00e8 gi\u00e0 svanito\n\u00a0\u00a0\u00a0 ed io invecchio\n\u00a0\u00a0\u00a0 persa in pensieri vuoti\n\u00a0\u00a0\u00a0 mentre la pioggia cade senza fine\n[\"hana no iro wa\" / \"utsuri ni keri na\" / \"itazura ni\" / \"waga mi yo ni furu\" / \"nagame seshi ma ni\"]\nKokinwakash\u016b, XII:552\n\u00a0\u00a0\u00a0 Forse ero assorta in pensieri d'amore\n\u00a0\u00a0\u00a0 quando chiusi gli occhi?\n\u00a0\u00a0\u00a0 Lui comparve.\n\u00a0\u00a0\u00a0 Se avessi saputo che era un sogno\n\u00a0\u00a0\u00a0 non mi sarei svegliata\n[\"omohitsutsu / nureba ya hito no / mietsuramu / yume to shiriseba / samezaramashi wo\"]\nFu cos\u00ec l'iniziatrice di una tradizione poetica femminile continuata da Izumi Shikibu e proseguita sino in et\u00e0 moderna con Akiko Yosano.\nFortuna del suo personaggio.\nKomachi compare come personaggio in diverse opere letterarie di et\u00e0 successiva, tra cui due drammi N\u014d, \"Sotoba Komachi\" e \"Komachi a Sekidera\". Entrambe queste opere si soffermano sul suo talento come poetessa e sulla sua vanit\u00e0 della sua vita privata, caratterizzata da numerose relazioni amorose. Un altro tema frequentemente visitato \u00e8 la sua vecchiaia, quando Komachi, abbandonata dagli amanti di un tempo, la sua bellezza ormai appassita, si abbandona al ricordo ed al rimpianto per la sua vita passata. Certamente questo genere di trame letterarie \u00e8 fortemente influenzato da una visione buddhista della vita, e probabilmente non ha riscontro con la vita effettiva di Komachi.\nIn suo onore, il prolungamento ad Akita dello Shinkansen \u00e8 stato chiamato \"Komachi\". Inoltre anche una variet\u00e0 di riso tipica di Akita porta il suo nome."}
{"id": "289988", "revid": "287204", "url": "https://it.wikipedia.org/wiki?curid=289988", "title": "Identit\u00e0 societaria", "text": "Lidentit\u00e0 societaria (dall'inglese \"corporate identity\") si riferisce all'immagine che un'azienda ha, o cerca di procurarsi, presso il pubblico; pi\u00f9 raramente si utilizza questa espressione per riferirsi all'immagine dell'azienda presso i propri dipendenti, in modo da distinguersi dai concorrenti. \nEssa rappresenta la forma pi\u00f9 profonda e spirituale del marchio. In essa si identifica il \"core\" dell'azienda, ossia il nucleo (\"core identity\"), il quale generato dai valori dei suoi fondatori, d\u00e0 origine alla visione e alla missione aziendale.\nL'identit\u00e0 societaria \u00e8 costituita da due aree ben definite: \nPadre di questo concetto \u00e8 stato il \"designer\" tedesco, trasferitosi negli Stati Uniti d'America, Will Burtin."}
{"id": "290009", "revid": "1315817", "url": "https://it.wikipedia.org/wiki?curid=290009", "title": "Camillo Corsanego", "text": "\u00c8 stato deputato all'Assemblea Costituente, e deputato alla Camera nella I legislatura.\nFu tra i Padri Fondatori del Partito Popolare Italiano e della Democrazia Cristiana e presidente della Giovent\u00f9 Cattolica Italiana, poi Azione Cattolica.\nBiografia.\nLaureato in giurisprudenza, in diritto canonico e in scienze economiche e commerciali, formatosi in un ambiente familiare fervidamente religioso, Corsanego assume ben presto incarichi di rilievo nazionale nell'associazionismo cattolico. Nel biennio 1912-1913 dirige la rivista \"Studium\", organo della FUCI; nel settembre 1922 viene eletto all'unanimit\u00e0, a soli trentun anni, presidente generale della Giovent\u00f9 cattolica italiana, carica che regge fino al 3 novembre 1928; ultimo presidente eletto, lasci\u00f2 al suo successore, Angelo Raffaele Jervolino, un'associazione in pieno sviluppo, che nell'arco degli ultimi sei anni era cresciuta notevolmente, diramandosi capillarmente per tutta la penisola.\nNei difficili anni della sua presidenza, Corsanego difender\u00e0 l'autonomia dell'associazione dalle pressioni esterne, divenendo un personaggio scomodo per il regime, che dal 1931 lo sottopone a sorveglianza speciale.\nTra la fine del 1942 e i primi mesi del 1943 partecipa agli incontri clandestini a Roma per la costituzione della Democrazia Cristiana. Eletto deputato nel XX collegio elettorale di Roma con 46\u00a0157 voti di preferenza. Componente della Commissione per la Costituzione, assegnato alla I sottocommissione, incaricata di elaborare la parte della Costituzione relativa ai \u201cdiritti e doveri dei cittadini\u201d, \u00e8 relatore con Nilde Iotti sulle norme riguardanti il diritto di famiglia. Deputato nel primo parlamento repubblicano, \u00e8 eletto presidente della Giunta delle elezioni. Corsanego presiedette per l'intera durata della legislatura la giunta delle elezioni, contribuendo a creare una giurisprudenza specifica, particolarmente in tema di verifica dei poteri, seguita anche dal Senato.\nDal punto di vista degli studi compiuti, Corsanego era laureato e docente in giurisprudenza e in diritto Canonico, cos\u00ec come in diritto erano laureati Domined\u00f2, Andreotti, De Palma e Orlando; Campilli e Bonomi in economia e commercio, Giordani e Cingolani in lettere. Si pu\u00f2 quindi parlare, per l'epoca, di un elevato e specifico livello culturale, con una preponderanza, com'era da attendersi, di laureati in legge.\nDal punto di vista delle preferenze, vi \u00e8 da notare che Corsanego ottenne nella circoscrizione un numero inferiore solo a quello di De Gasperi (46\u00a0157 contro 197\u00a0936). Corsanego veniva dalla Fuci, cos\u00ec come Campilli e Andreotti. Partecip\u00f2 \u2013 con Campilli e Giordani\u00a0\u2013 alla fondazione del PPI, di cui era gi\u00e0 stato esponente della Consulta nazionale, cos\u00ec come De Palma, Cingolani e lo stesso Campilli. 8 degli 11 erano nati nel Lazio, a dimostrazione di un legame particolare con il territorio. Rispetto agli incarichi nella Costituente, nessuno degli eletti nel Lazio aveva responsabilit\u00e0 ufficiali nella direzione del gruppo democratico cristiano presso l'Assemblea.\nConsigliere e assessore comunale di Roma dal 1947 al 1952, presidente della locale azienda tranviaria Stefer dal 1956 al 1957, vicepresidente della Cassa di risparmio di Roma dal 1960 alla morte, promotore di giustizia (pubblico ministero) nel tribunale dello Stato della Citt\u00e0 del Vaticano, nonch\u00e9 docente di diritto penale comparato presso la Pontificia Universit\u00e0 Lateranense. Accademico di S.Luca, membro corrispondente dell'Istituto di studi romani, fondatore del Centro di studi ciceroniani, svolse fino alla morte un'intensa attivit\u00e0 di conferenziere. Quale decano degli avvocati concistoriali fu promotore del concilio ecumenicano Vaticano II: in tale veste assistette, unico membro laico, alla professione di fede di Giovanni XXIII e di Paolo VI in occasione dell'apertura delle prime due sessioni dell'assise ecumenica.\nOpere.\nInnumerevoli gli articoli, soprattutto su i seguenti giornali e periodici: \"Studium\",\"Giovent\u00f9 italica\", \"L'Azione giovanile\", \"Giovane Piemonte\", \"L'Armonia\", \"Vita e pensiero\", \"Rivista internazionale\" \"di scienze sociali e discipline ausiliarie\", \"L'Assistente ecclesiastico\", \"L'Osservatore romano\", \"Il Popolo\", \"L'Avvenire\", \"Realt\u00e0 politica\", \"Studi romani\"."}
{"id": "290011", "revid": "34392", "url": "https://it.wikipedia.org/wiki?curid=290011", "title": "Quarnero", "text": ""}
{"id": "290013", "revid": "1005847", "url": "https://it.wikipedia.org/wiki?curid=290013", "title": "Misure cautelari reali", "text": ""}
{"id": "290014", "revid": "228587", "url": "https://it.wikipedia.org/wiki?curid=290014", "title": "Museo regionale di Messina", "text": "Il Museo regionale di Messina \u00e8 un museo italiano. Si trova a Messina, fino al 2017 occupava i locali dell'ex filanda \"Barbera-Mellinghoff\", costruzione tardo ottocentesca, individuata dopo il terremoto nel 1908, come sede del museo. Oggi la collezione \u00e8 esposta in un plesso adiacente progettato negli anni '70 ed inaugurato nel 2017.\nStoria.\nCollezioni private e motivazioni conservative costituiscono il primo nucleo dell'attuale Museo regionale di Messina.\nIl museo civico.\nIstituito nel 1806 come Museo civico peloritano \u201c\"per porre fine alle spoliazioni d'arte\"\u201d, dalla Reale Accademia Peloritana su iniziativa di Carmelo La Farina (uno dei soci che fu anche il primo direttore), si avvalse delle eterogenee raccolte Alojsio, Arenaprimo, Ciancialo, Grosso-Cacopardo e Carmisino e di una raccolta di dipinti dal XIV al XVIII secolo di propriet\u00e0 del Senato messinese che concesse anche un contributo per il suo funzionamento.\nLa prima sede del Museo fu in via Rovere, presso l'Archivio degli atti notarili.\nSuccessivamente fu trasferito in locali predisposti dall'Universit\u00e0, da dove \u2013 incrementatosi notevolmente per l'incameramento dei beni ecclesiastici provenienti dalle corporazioni religiose soppresse con la legge di liquidazione del 1866 \u2013 fu trasportato nel 1884 in un edificio di via Peculio Frumentario e sei anni dopo nei locali riadattati dell'ex-monastero di San Gregorio che sar\u00e0 la sede definitiva fino al 1908.\nLa sede dell'ex monastero.\nNelle sale dell'ex-monastero, in seguito ad acquisizioni e legati ereditari, si andr\u00e0 formando e sedimentando una copiosa messe di materiali eterogenei: oltre i mobili e gli oggetti d'uso culturale, provenienti dal patrimonio ecclesiastico, e ai dipinti ad olio di varie epoche e scuole, anche una ricca collezione numismatica, tipologicamente classificata in monete mamertine, greche e repubblicane romane dal II al I secolo, in gran parte provenienti dalla raccolta del Grosso-Cacopardo e degli eredi acquistata e donata al Museo dal Comune di Messina.\nNotevoli sono inoltre: la collezione di settantaquattro vasi di maiolica a smalto con rilievi \u2013 eseguiti, tra la fine del \u2018400 e l'inizio del secolo seguente, dalle fabbriche di Urbino, Casteldurante e Faenza \u2013 proveniente dalla farmacia dell'ospedale civico di Messina, una raccolta di armi antiche, la collezione completa della \"Gazzetta Britannica\", giornale dei tempi di Gioacchino Murat, manoscritti vari, cinque codici latini provenienti probabilmente dalla Biblioteca dei Benedettini distrutta nel 1848 e, infine, un gran numero d'incisioni di Alojsio Iuvara, del Raimondi, pergamene dal 1200 al 1500, sarcofagi e sculture marmoree di varie epoche.\nTal elencazione, necessariamente incompleta, delle raccolte contenute nel Museo civico, oltre ad essere giustificata dalla perdita di molto materiale nel sisma del 1908, tende anche a sottolineare quel che del resto \u00e8 peculiare a gran parte dei musei civici post-unitari italiani, vale a dire la loro funzionale specificit\u00e0 di luoghi di deposito e di raccolta con fini essenzialmente tutelativi e rappresentativi.\nLa Commissione municipale.\nLa necessit\u00e0 di una pi\u00f9 organica e scientifica sistemazione del materiale emerge nell'atto costitutivo di una commissione municipale riunitasi nel 1890. Essa, che annovera fra i membri componenti l'Arenaprimo e Antonio Picciotto, futuro direttore del museo, stila nel medesimo anno una prima relazione in cui vengono enunciati i criteri adottati per l'ordinamento della pinacoteca.\nDopo aver considerato il valore estetico e la quantit\u00e0 notevole dei dipinti di scuola messinese, la relazione rileva l'opportunit\u00e0 che \u201c\"codesta scuola sia rappresentata con tutte le sue impronte caratteristiche ed intiera nel suo svolgimento, raccogliendone tutti gli elementi che valgono a palesarne gli artisti concittadini o stranieri, ed in tutti i suoi periodi di splendore e di decadenza\"\u201d. Poich\u00e9 sarebbe deplorevole \u201c\"se la pinacoteca messinese dovesse andar superba soltanto per le tavole della celebre scuola degli Antonimi\"\u201d \u00e8 necessario che \u201c\"accanto alle opere di quei sommi, per ragione di arte e di storia, vi debbono stare quelle dei mediocri, di coloro che ne risentirono la deficienza dell'ingegno, o che dando prova di esso, furono travolti sempre dal cattivo gusto dell'epoca\"\u201d.\nI criteri espositivi.\nAssai significativo \u00e8 che insieme a tali criteri espositivi \u2013 che non riguardano solo i dipinti di maggior pregio estetico, ma tengono conto anche delle opere qualificate mediocri o di periodi storici considerati decadenti (quale ad esempio il gusto barocco nel \u2018600) \u2013 il documento rilevi la funzione didattica e culturale del museo il quale \u201c\"pi\u00f9 che alla curiosit\u00e0 con continui rapporti con l'insegnamento, deve tornare a vera utilit\u00e0 d'istruzione, offrendoci per mezzo di monumenti, dei dipinti, degli utensili, la immagine intiera e genuina della cultura, dell'arte, della vita dei secoli precedenti\"\u201d. Criteri selettivi riaffiorano tuttavia nella valutazione dell'arte contemporanea e della pittura di genere. L'una da deporre \u201c\"distinta e segregata\"\u201d, l'altra in modo che \u201c\"formi sezione a parte\"\u201d. Cosicch\u00e9 riaffiora il sospetto che la stessa esposizione delle opere considerate minori, criterio in s\u00e9 nobilissimo, pi\u00f9 che ossequio al rigore storico della documentazione e rispetto per l'opera d'arte in s\u00e9, nasconda con intellettualistica sottigliezza ottocentesca, l'intento, meno nobile, di far risaltare maggiormente le \u201c\"opere maggiori\"\u201d; per i capolavori \u201c\"sar\u00e0 istituita la sala detta d'onore\"\u201d, privilegio e prerogative che tuttora, in alcuni musei, tendono a separare e a distinguere le opere eccellenti.\nAl La Corte-Cailler si deve anche un lavoro manoscritto sul museo, oltre ad una serie di articoli pubblicati in diverse riprese dal 1902 al 1903 sull'Archivio Storico Messinese, in cui d\u00e0 notizia di nuove acquisizioni e della definitiva sistemazione della sala d'onore. Nel manoscritto, l'autore, dopo alcuni cenni storici, descrive i locali gi\u00e0 esistenti ed enuncia in chiave progettistica una lunga serie di lavori da eseguirsi per la realizzazione di nuove sale in cui sistemare i materiali giacenti nei depositi e trasferire le opere in marmo ancora accumulate nei locali dell'Universit\u00e0.\nIl manoscritto \u2013 pubblicato, come si \u00e8 detto, nella rivista (alla voce \u201cnotizie\u201d) e in parte sul quotidiano \"Il Paese\" nel 1908 \u2013 costituisce il primo lavoro scientifico e sistematico sulle opere contenute nel museo, delle quali riporta la scheda di catalogazione con particolare riguardo per le opere pittoriche. Fornisce, inoltre, indicazioni biografiche sugli artisti per un totale di centouno biografie.\nLa mancanza di personale, l'angustia dei locali, l'affollarsi dei materiali rimangono, tuttavia, problemi insoluti finch\u00e9, come riferisce il La Corte-Cailler, lo stesso soprintendente ai musei e alle opere d'arte della Sicilia, Antonio Salinas, sdegnato per l'abbandono in cui \u00e8 lasciato il museo dall'Amministrazione comunale, non sottoscrive nel 1907 un'energica nota di protesta al Ministero della Pubblica Istruzione. Viene quindi convocata una commissione per studiare una sistemazione definitiva e l'opportunit\u00e0 di trasferimento in altra sede.\nIl terremoto del 1908.\nI progetti di ristrutturazione sono per\u00f2 stroncati dal disastroso terremoto del 1908, che provoca il crollo del museo e la perdita d'alcune opere. L'eccezionalit\u00e0 della situazione, l'improvvisazione e l'urgenza dell'intervento fanno s\u00ec che s'instauri un criterio selettivo nell'operazione di recupero e di primo soccorso. Le opere maggiori sono collocate al coperto, le altre in ritrovi di fortuna e nella spianata.\nLa necessit\u00e0 di una rapida ricostruzione \u00e8 subito avvertita e nel 1909 la Commissione Interministeriale, in una graduatoria delle opere pubbliche da edificare, colloca al quinto posto la sede del Museo Civico.\nIl recupero del patrimonio artistico.\nPer due anni, dal 1909 al 1911, procede l'opera di recupero del materiale crollato che viene raccolto in magazzini affittati nell'area destinata ad accogliere il nuovo museo \u2013 la spianata di San Salvatore dei Greci \u2013, nei Magazzini generali del Dazio, nei Magazzini della Dogana e tra le rovine della chiesa di Santa Maria Alemanna.\nA gran parte di questo materiale, costituito da frammenti architettonici e decorativi, le Autorit\u00e0 pubbliche \u2013 lo denuncia chiaramente il soprintendente Rao in un rapporto del 1915 \u2013 danno un non trascurabile apporto \u201c\"con la sistematica demolizione di parti monumentali ritenute pericolose per la pubblica incolumit\u00e0, laddove anche potevano essere salvate, il materiale d'arte che si trova al Deposito del Museo, proviene o dai recuperi fatti dalle macerie, o dalle demolizioni e dagli smontaggi di edifici monumentali che non si sono potuti conservare\"\".\nIl progetto di ricostruzione del 1912.\nCon lettera del 28 dicembre 1912, Salinas d\u00e0 incarico all'architetto Francesco Valenti di redigere un progetto per costruzione di un nuovo museo, in zona Salvatore dei Greci.\nIl progetto firmato dal Valenti ed approvato dal Salinas comprendeva inglobati, in sintesi:\nLa ripresentazione del progetto.\nPresentato al Consiglio Superiore dei Lavori Pubblici, il progetto suscita alcune perplessit\u00e0 di natura esclusivamente economica, cosicch\u00e9 il soprintendente ai monumenti di Palermo, successo al Salinas, Rao, lo ripresenta nel gennaio 1915, condividendone l'impostazione progettuale.\nDopo alterne vicende di natura burocratica, il progetto, nelle linee generali, viene approvato un anno dopo. Ripresentato con le modifiche richieste nel 1925, risulta sostanzialmente immutato; una modifica riguarda l'abolizione delle cappelle.\nLa statalizzazione del Museo.\nFrattanto, nel novembre del 1914, un decreto regio statalizza il Museo Civico. In questi stessi anni la necessit\u00e0 di una definitiva sistemazione viene recepita da pi\u00f9 parti.\nAd Enrico Mauceri, divenuto direttore nel 1922, si devono una prima sistemazione dei locali \u2013 bench\u00e9 inadeguati dell'ex-filanda \u2013, l'ordinamento e l'esposizione dei materiali ed un primo registro inventariale.\nIl progetto del 1939.\nLa direzione del Mauceri dur\u00f2 fino al 1929, anno in cui pubblica una breve guida. Nel decennio successivo nulla viene attuato per la ricostruzione. Nel 1939 Armando Dillon, soprintendente ai monumenti della Sicilia orientale, viene incaricato di redigere un progetto per adattare i locali del Monte di Piet\u00e0 a sede conveniente per il Museo. Il progetto approvato sta per essere posto in esecuzione nel 1941, quando lo scoppio della guerra blocca i lavori.\nPoich\u00e9 nella spianata del San Salvatore alloggiano truppe tedesche e inglesi, il materiale artistico rimasto incustodito \u00e8 soggetto a ruberie, com'era avvenuto gi\u00e0 una volta prima della guerra nel 1939. Al termine del conflitto, gran parte delle opere d'arte mobili, alloggiate in luoghi di fortuna, ritornano nell'edificio dell'ex-filanda, ma non si provvede ad alcuna operazione inventariale.\nIl restauro post-bellico.\nNell'ottobre del 1949 la direzione del Museo viene assunta da Maria Accascina. In tale periodo si procede ad un sommario restauro dell'edificio, si esegue una ricognizione dei dipinti (esposti nelle sale e affastellati nei magazzini), delle ceramiche, delle monete e degli arredi sacri e si formano tre sezioni per l'esposizione: la pinacoteca, la scultura antica, medievale, rinascimentale e barocca. Infine si procede ad una selezione dei materiali nella spianata, ricostruendo portali e sculture del XV secolo, e alla documentazione fotografica di quasi tutti i quadri e i marmi pi\u00f9 pregevoli.\nNel 1954, il Museo pu\u00f2 cos\u00ec riaprire i battenti, anche se irrisolti permangono i problemi della sua definitiva sistemazione e quelli relativi alla sicurezza: provocano ad esempio una grande risonanza nell'opinione pubblica e un'interpellanza alla Camera dei deputati la scoperta di un furto di dipinti e la conseguente sostituzione con dei falsi, avvenuta nel 1951.\nI progetti del 1956 e del 1961.\nNel 1959, l'architetto Aldo Grillo, soprintendente ai monumenti del Lazio, a seguito dell'incarico assunto sei anni prima, presenta alla Direzione generale Antichit\u00e0 e Belle Arti del Ministero della P. I., un progetto d'ampliamento della sede esistente.\nNel progetto, la cui prima stesura risale al 1956, sono previste la sopraelevazione della sede attuale e la costruzione di un corpo aggiunto collegato con una galleria al preesistente edificio. In questo complesso sono destinati il piano scantinato a depositi, il piano rialzato a sala per conferenze, il primo piano alla pinacoteca e ad uffici, e i due piani successivi a gabinetto di restauro, deposito, servizi, ecc\u2026 Nello spazio esterno sono previsti un padiglione per mostre temporanee e un teatro all'aperto.\nLa proposta dell'architetto Grillo \u2013 che ingloba in una rigida struttura, materiali e funzioni, e sembra compromettere la libera ed articolata rotazione espositiva e, quindi, la mobilit\u00e0 dell'ordinamento, carattere precipuo di un museo moderno \u2013 non viene per\u00f2 accolta dal Ministero che lascer\u00e0 senza seguito la presentazione nel 1961 di un progetto elaborato da Franco Minissi.\nI progetti degli anni sessanta.\nDal 1965 al 1967 si sussegue una serie di proposte sostanzialmente ricalcate sul progetto Grillo e presentate dal direttore reggente Giuseppe Scavizzi.\nLa serie di lavori progettuali culmina nel 1968 nell'elaborazione curata da Aldo Grillo e Giuseppe Scavizzi di un progetto di massima, diverso dai precedenti soltanto per la maggior disponibilit\u00e0 spaziale, la cui copertura finanziaria doveva esser assicurata dalla Cassa per il Mezzogiorno e dalla Regione Siciliana. Ma quest'ultima declina ogni responsabilit\u00e0.\nIn quel medesimo anno il direttore Giuseppe Consoli organizza un laboratorio di restauro dei dipinti.\nNell'impossibilit\u00e0 di predisporre l'intera somma, viene avanzata, nel 1969, dall'Assessorato Regionale per il Turismo della Regione siciliana una richiesta per l'autorizzazione al finanziamento della costruzione per lotti; essa per\u00f2 trova il parere sfavorevole del Consiglio Superiore Antichit\u00e0 e Belle Arti; un anno dopo l'architetto Grillo declina l'incarico della progettazione esecutiva.\nI progetti degli anni settanta.\nIntorno agli anni 1971-'72, la Cassa per il Mezzogiorno stanzia una somma di circa un miliardo di lire ed il Ministero della P. I. affida agli architetti Scarpa e Calandra la stesura di un programma edilizio per la costruzione della nuova sede nell'area della spianata di San Salvatore. Tale programma, sottoposto al vaglio del Consiglio Superiore Antichit\u00e0 e Belle Arti del Ministero, viene approvato.\nSi provvede quindi, dopo circa un triennio, a formalizzare il progetto di massima dell'edificio, la cui realizzazione per la lievitazione dei costi, avvenuta nel frattempo, avrebbe richiesto un onere di quattro miliardi. Dopo il rifiuto della Cassa di partecipare alle spese, subentra \u201cregionalizzato\u201d il Museo nel 1977, la Regione siciliana che, nell'inverno di due anni dopo, autorizza il finanziamento dell'opera.\nTale progetto prevede, come si evince dalle notizie tecniche dall'architetto Roberto Calandra, un edificio costituito da un nucleo centrale basso, di foggia quadrangolare, delimitato da un lato da una serie d'elementi strutturali posti perpendicolarmente, atti ad ospitare locali di servizio, laboratori di restauro ed una biblioteca utile per la consultazione anche dei manoscritti e codici rari in dotazione al Museo. Il corpo centrale destinato all'esposizione si conclude in una trilogia d'elementi absidali.\nQuanto all'ordinamento espositivo, esso s'articola in una serie di percorsi dialettico-comparativi di materiali diversi, secondo una disposizione elastica ed interpretativa \u2013 quindi con possibilit\u00e0 di volta in volta di \u201cmutuazione\u201d di rapporti stilistico-formali tra le opere esposte \u2013, offrendo, anche ai non addetti ai lavori, la chiave di lettura pi\u00f9 adatta per una percezione immediata della complementarit\u00e0 dei processi fenomenologici artistici in ambito isolano e/o continentale in un dato momento storico.\nInoltre la contemporanea percezione ottica, mediante ampie vetrate sull'area esterna antistante l'edificio, dei frammenti architettonici collocati su piani inclinati \u2013 \u201c\"come ricomposti su un leggio\"\u201d, ed accostati (non saldati) fra loro in modo da proporre l'unit\u00e0 compositiva originaria \u2013 consentirebbe, oltre al recupero del patrimonio architettonico, la conoscenza attraverso parametri comparativi dei mutamenti della cultura messinese attraverso i secoli.\nLa disposizione dei materiali in un certo ordine cronologico agirebbe in senso duplice, e all'interno, suggerendo i percorsi, e all'esterno, nelle tappe corrispettive del secondo circuito, consentendo ad esempio di poter osservare un dipinto del \u2018500 e del \u2018600, al di l\u00e0 delle vetrate, di fruire contemporaneamente la visione di un portale rinascimentale o di una finestra architravata barocca. In tal modo si creerebbe simultaneamente, attraverso l'aggancio delle immagini dei prodotti figurativi e quelli monumentali, la visualizzazione unitaria di un periodo storico e di una cultura.\nAll'estremit\u00e0 dell'edificio, negli spazi interni delimitati da pareti semicircolari che consentirebbero una pluralit\u00e0 di punti d'osservazione, si collocherebbero, senza isolarle dal contesto museale, le opere conclusive di un iter storico-culturale (quali ad esempio il polittico di Antonello o le tele di Michelangelo Merisi da Caravaggio).\nIn una zona leggermente decentrata del salone d'esposizione, illuminata da lucernari in un gioco scambievolmente illusorio d'interno/esterno, si collocherebbe la statua di Nettuno del Montorsoli, in una disposizione che \u2013 consentendo attraverso piani intersecantisi, di fruire di una triplice possibilit\u00e0 di vedute, in una pluralit\u00e0 d'approcci, (dal basso com'era originariamente, all'altezza dei contorni facciali e dall'alto) \u2013 si avvicina alla soluzione adottata da Scarpa per la sistemazione della statua di Cangrande nel restauro di Castelvecchio a Verona.\nNell'area sottostante, infine, troverebbero collocazione i frammenti architettonici e decorativi in alcun modo riconducibili a nuove entit\u00e0 figurative. Questi, posti finalmente al coperto, risulterebbero non solo fruibili alla vista, sebbene separati dai percorsi, ma anche in grado di ristabilire il rapporto dialettico interno/esterno con altre opere monumentali collocate all'aperto.\nLa regionalizzazione.\nNel 1977 la competenza sul museo passa alla Regione Siciliana, che diviene \"Museo regionale interdisciplinare di Messina\". Nel 1984 il museo viene ordinato ed allestito secondo un sistema storicistico.\nIl progetto Basile-Manganaro.\nIl progetto Scarpa-Calandra e le soluzioni ottimali che propone (fra le molte anche il recupero del patrimonio architettonico senza il falsante criterio del ripristino) non trova per\u00f2 sbocco all'attuazione.\nNel frattempo la commissione giudicatrice, incaricata d'esaminare i progetti del nuovo Museo presentati alla gara d'appalto-concorso indetta dal Comune di Messina, approva quello firmato dagli architetti F. Basile e M. Manganaro che \u00e8 in corso di realizzazione.\nIn attesa della realizzazione definitiva del complesso, si \u00e8 provveduto di recente ad una totale ristrutturazione della sede esistente, elaborando dati ed indicazioni del progetto base Scarpa-Calandra. Il nuovo ordinamento, che ha all'interno ha rinnovato l'antico edificio, \u00e8 stato curato dalla direttrice del Museo, Francesca Campagna Cicala e dall'architetto Antonio Virgilio.\nNelle quattordici sale d'esposizione, pi\u00f9 che la precedente classificazione fra le arti per settori, sono stati privilegiati moderni criteri espositivi del ricco patrimonio in dotazione; in altre parole secondo una visione non selettiva, ma omogenea della realt\u00e0 figurativa, che nelle periodizzazioni storiche dell'arte comprenda finalmente qualsiasi genere e materiale.\n\u201c\"Il criterio\"\u201d \u2013 afferma la Campagna Cicala \u2013 \u201c\"nasce dalla natura stessa delle collezioni del museo, la cui provenienza eterogenea e differenziata nei criteri di raccolta si caratterizza fondamentalmente come documentazione della produzione artistica locale e come storia della cultura e del gusto. In questo modo si ritiene acquisti maggiore risalto la continuit\u00e0 dei valori storici, dove il particolare interesse artistico che un pezzo pu\u00f2 assumere non risulti isolato, ma si ponga dialetticamente a comporre quel recupero e quella valorizzazione di un contesto \u2013 spaziale e atemporale \u2013 che li ha prodotti\u2026 (e) svolgere un ruolo politico e soprattutto economico di grande rilievo nell'ambito del Mar Mediterraneo\"\u201d.\nSe \u201c\"il Museo non \u00e8 altro che l'apparato che trasforma i risultati della ricerca scientifica in cultura generale\"\u201d, quello di Messina deve recuperare anche una funzione pilota d'aggregazione-stimolazione culturale all'interno del contesto urbano.\nIn questo senso sono previste le iniziative, programmate dalla direttrice e mirate ad interlocutori quali istituzioni scolastiche, organismi ed associazioni.\nLa ristrutturazione architettonica del Museo consiste in una razionale disposizione interna che individua usi e funzioni.\nNel piano cantinato sono collocati il laboratorio e un deposito d'attrezzature, centrali termica ed elettrica, le basi espositive delle statue di Scilla e del Nettuno, reperti archeologici e frammenti architettonici. Nel piano terra si trovano gli uffici, la biblioteca, l'esposizione di materiali archeologici e d'et\u00e0 medievale, bizantina, normanna, e rinascimentale, la sala per conferenze, i locali intitolati a ad Antonello e alla sua scuola, ai Fiamminghi, al Caravaggio, ai Manieristi in una disposizione che lascia spazio anche alle coeve espressioni artistiche, dalla scultura alle arti decorative.\nNel piano soprastante sar\u00e0 curato inoltre un allestimento che, privilegiando le oreficerie, le stoffe, le maioliche ed altri manufatti d'arte cosiddetta minore, le accomuner\u00e0 alle opere d'arte figurativa dal XVII al XIX secolo collocate nei depositi.\nTuttavia, oltre questi materiali, attendono collocazione anche numerosi frammenti di decorazione architettonica e scultorea provenienti dagli edifici civili e religiosi distrutti dal sisma: colonne, cornici, pannelli decorati \u201ca mischio\u201d, statue, fregi, stemmi ed insegne araldiche, attualmente giacenti negli spazi esterni intorno al Museo; mentre sono stati recentemente disposti lungo il viale d'accesso alcuni rilievi scultorei, in parte provenienti dal Duomo che portano il segno di lapicidi locali dei secolo XII e XIII, il capitello a foglie stilizzate d'acanto, formelle marmoree, acquasantiere, capitelli e un mortaio con protomi leonine.\nIl completamento.\nI lavori, iniziati nel 1984 si completano nel 1995, poi si succedono ulteriori interventi, terminati nel 2013, dopo un finanziamento dell'Unione europea di tre milioni di euro. Seppur completato, tuttavia, l'edificio apre al pubblico (inizialmente in maniera parziale) solo il 9 dicembre 2016. Il 17 giugno 2017 il museo completa la sua apertura con tutti gli spazi espositivi rinnovati.\nMateriali.\nIl Museo illustra l\u2019arte figurativa messinese dal secolo XII al XVIII. Le collezioni di dipinti e sculture, oggetti d\u2019arte e manufatti decorativi sono ordinate secondo un criterio cronologico e comprendono opere di autori prestigiosi come Antonello da Messina, Mattia Preti, Caravaggio, Girolamo Alibrandi, Vincenzo Catena, Annibale Carracci, Francesco Laurana e molti altri.\nDel prezioso tesoro proveniente dalla Cattedrale di Messina, il pregevole Ramo fiorito in oro, smalti, perle e smeraldi di orafo messinese fine del XVII secolo, gli unici gioielli esposti sono quelli delle Due corone di sacra immagine, opera di oreficeria siciliana dell\u2019inizio del XIV e del XVII secolo. Gli altri gioielli, che erano collocati entro una teca a loro dedicata, sono tuttora custoditi nei depositi nel Museo.\nLe opere marmoree.\nNel Museo sono presenti cospicui esempi della produzione marmorea. A maestranze bizantine appartengono il capitello cilindrico con foglie d'acanto, palmette e girali, e il capitello corinzio con trafori e fregi geometrici a losanghe nell'abaco.\nAd artisti d'epoca normanna (secolo XI) \u00e8 attribuita la coppia di pilastrini con iscrizioni cufiche e motivi fitomorfi. Un secolo dopo fu eseguito il fonte battesimale di Gandolfo, firmato e datato (1134), con quattro testine lavorate a mezzo tondo. Sempre nello stesso periodo a maestranze normanne \u00e8 attribuito il capitello marmoreo con foglie d'acanto e viticci, mentre il capitello con uccelli e volti umani \u00e8 gotico.\nProveniente dalla chiesa di San Nicol\u00f2 e attribuita a maestranze locali quattrocentesche, si trova esposta la pila con raffigurazioni di santi a mezzo busto lungo la fascia esterna.\nInoltre, nell'atrio interno del Museo sono stati ricomposti alcuni portali, provenienti da chiese distrutte, come quello trecentesco della chiesa di Santa Maria della Scala, con tralci di vite e grappoli d'uva nella fascia degli stipiti e nell'architrave. Invece, il portale, con colonne di fusto scanalato su alta base decorata con motivo a grottesca e girali fitomorfi, il sarcofago, con ornamentazione zoomorfa e nastriforme alternata ad erme, e la lapide marmorea con mostri marini appartengono al XVI secolo e mostrano spiccato gusto tardo-manieristico.\nSi ricordano i pannelli lavorati a mischio, opera di maestranze messinesi, che seppero accordare ai timbri locali esperienze cromatiche e prospettico-illusionistiche del barocco romano e napoletano. Una quantit\u00e0 notevole di tali tarsie a marmi policromi, testimonianza residua della ricchezza decorativa degli interni delle chiese cittadine fin dagli inizi del Seicento, venne raccolta nel Museo dopo il sisma.\nGli intarsi.\nMessina fu probabilmente la prima citt\u00e0 siciliana ad ospitare artigiani bizantini esperti nella lavorazione a intarsio, in cui veniva usata a comporre elaborati disegni la tecnica a \u201cmischio\u201d. Questa consisteva nell'inserimento di scaglie e tessere di marmo di diversa cromia (perlopi\u00f9 di provenienza locale) e di una particolare sostanza vetrosa dalla colorazione azzurrina tipica dell'area messinese.\nGli esemplari di tarsie marmoree esistenti nel Museo provengono in gran parte dalle distrutte chiese di San Nicola e di San Gregorio: le colonne intarsiate lungo il fusto e nella base (XVII sec.), il paliotto con motivi floreali, uccelli e stemma vescovile centrale entro due riquadri delimitati di fasce di cromia contrastante, e ancora il gruppo di lastre a tarsia marmorea con lapislazzuli e pietre a pasta vetrosa e la lastra con grande insegna araldica.\nAlla prima met\u00e0 del secolo XVII appartengono, inoltre, due pannelli a tarsia: uno con motivo prospettico, tavola imbandita e pavimento a riquadri, l'altro con fontana centrale e pesci guizzanti (attualmente collocati in magazzino).\n\u00c8 esposto infine un pannello murale a tarsia con effetti prospettici e illusionistici raffigurante un portello girevole da clausura nei cui ripiani sono collocati vari oggetti d'uso quotidiano.\nIl materiale ligneo.\nIl materiale ligneo comprende le travi dipinte a tempera dei secolo XIII e XIV provenienti dal soffitto del Duomo e raffiguranti \"Angeli guerrieri\", \"San Giorgio\" e \"Giona che esce dalla bocca della balena\".\nSono esposte inoltre opere eseguite con tecnica a mosaico da mosaicisti messinesi: \"la Madonna in trono\", di epoca angioina, ma bizantineggiante nella \u201c\"razzatura rilucente d'oro\"\u201d (Consoli) e la duecentesca \"Madonna della Ciambretta\", opera di maestranze bizantine e locali che operavano insieme in quel dato momento storico.\nAncora a quel periodo appartiene la Croce stazionale attribuita a alla bottega di Giunta Pisano. \u00c8 presente un crocifisso in legno policromo appartenente ad un autore probabilmente della met\u00e0 del secolo XV. Un altro reperto esposto \u00e8 l'Arca funeraria di Francesca Lanza Cybo (1618) in bronzo dorato, marmo, legno e rame sbalzato.\nGli arredi sacri.\nFra gli arredi sacri sono notevoli: un graduale inedito del 1481 opera di un frate dalmatico, proveniente dalla chiesa di Santa Maria di Ges\u00f9 Inferiore, la tonacella con ricami di pavoni, testine ed uccelli in seta policroma su fondo avorio, il paliotto detto della Ciambretta del secolo XVII lavorato a ricami con fili d'oro ed argento, perline, coralli e pietre dure, i settecenteschi paliotti in lamina d'argento e rame sbalzato, la croce astile del secolo XVII con il Crocifisso e l'Immacolata in lamina d'argento lavorata a sbalzo e cesello, il braccio reliquario di Sant'Alberto dei secoli XVI e XVII, il reliquario a forma di croce in argento e cristallo di rocca, il settecentesco ostensorio in argento e rame dorato con globo sormontato dal pellicano.\nOpera di maestranze messinesi quattrocentesche sono ancora la croce astile in bronzo con figure di profeti e di santi incise su smalti e la pisside, datata 1614, lavorata a sbalzo e a cesello, inedite entrambe.\nDalla bottega di Francesco Donia proviene il calice, datato 1667, riccamente lavorato con testine alate, scudi ovoidali, cartocci alternati a corone e foglie lanceolate nel bordo della base. Opera di maestranze locali sono anche i diademi in argento dorato dei secoli XVI e XVII. Infine, sempre della seconda met\u00e0 del secolo XVII e proveniente dalla chiesa di San Paolo, \u00e8 la pregevole Croce in bronzo e corallo che presenta molti riscontri con esemplari analoghi di scuola trapanese.\nNon esposti ma da ricordare sono ancora il paliotto \u2013 in lamina d'argento lavorato a sbalzo e con rilievi a tuttotondo d'angeli reggicorona con scene della vita di San Benedetto entro riquadro centrale polilobato e ritratti di Santi dell'ordine in medaglioni ovali (1714) \u2013 e la testa di Santo (Camillo o Gaetano) in argento rifinito a bulino del secolo XVIII.\nOttima sistemazione ha trovato invece la berlina del senato messinese, proveniente dal Palazzo Senatorio, lavorata ad intagli e a tuttotondo con fregi in legno dorato, opera pregevole di Domenico Biondo, con scene dipinte a fresco da Letterio Paladino (1742).\nInfine saranno esposte nelle sale in allestimento al piano superiore, altre pregevoli opere:\nl'ostensorio in argento e rame dorato con angelo che sorregge la sfera, raggi in rame dorato e puttini in bronzo (secolo XVIII), e cos\u00ec via.\nTuttavia per esporre tutto questo ed altro materiale conservato nei depositi, non \u00e8 sufficiente la ristrutturazione della sede, ma \u00e8 improcrastinabile l'apertura di quella definitiva, purch\u00e9 corrisponda \u2013 fatte salve le funzioni indispensabili della conservazione, della tutela e della documentazione \u2013 alle esigenze di un allestimento secondo le attuali metodologie espositive e i criteri di distribuzione degli spazi interni.\nIn tal modo non solo sar\u00e0 possibile confrontare le opere d'arte decorativa con quelle figurative, dalle tavole di scuola fiamminga al polittico d'Antonello da Messina, dalle sculture montorsolesche alle tele di Michelangelo Merisi da Caravaggio, ma \u2013 istituiti rapporti di complementarit\u00e0 conoscitiva \u2013 ricomporre finalmente in soluzione unitaria il tessuto storico-culturale del territorio.\nIl Museo pubblico \u2013 luogo come pochi altri atto a fornire materiale informativo e documentario \u2013diviene allora laboratorio di ricerca e di studio non solo per gli addetti ai lavori. In esso, mediante l'istituzione di corsi di restauro, \u00e8 possibile formare nuove professionalit\u00e0\u00a0\u2013 come capacit\u00e0 di conoscere i materiali, dal dipinto al tessuto, dalla ceramica al ferro battuto, dal marmo all'oreficeria \u2013, uniscano la conoscenza di tecniche antiche e nuove.\nOpere Principali.\nCaravaggio\nAntonello da Messina\nColijn de Coter\nMattia Preti\nAntonello Gagini\nMario Minniti\nAntonello de Saliba\nGiovanni Angelo Montorsoli\nFrancesco Laurana\nGoro di Gregorio\nRinaldo Bonanno\nGirolamo Alibrandi\nAlessandro Allori\nAntonello Freri\nMartino Montanini\nVittoria o Pace e Fortezza\nLetterio Subba\nLa Dea Calipso che accoglie Telemaco\nAmore e Pizia\nOrione fondatore di Messina e le ninfe Lapizia e Fetusa ricevono da Orione la prima lepre uccisa\nIstituzione della Compagnia dei verdi\nL'Addolorata\nLa Maddalena ai piedi di Ges\u00f9\nNativit\u00e0 della Vergine\nAmbasceria dei Messinesi alla Vergine\nMatthias Stomer\nCaio Muzio Scevola alla presenza di Porsenna\nAdorazione del pastori"}
{"id": "290015", "revid": "1934238", "url": "https://it.wikipedia.org/wiki?curid=290015", "title": "Endocrinologia", "text": "L'endocrinologia \u00e8 quella branca della medicina interna che studia il sistema endocrino, con particolare attenzione verso le patologie delle ghiandole a secrezione interna, ossia quelle il cui prodotto viene direttamente immesso nel sangue: tali prodotti prendono il nome di ormoni.\nLa scuola di specializzazione medica viene ufficialmente denominata \"in endocrinologia e malattie del metabolismo\", formando infatti specialisti che abbiano maturato conoscenze teoriche, scientifiche e professionali nel campo della fisiopatologia e clinica delle malattie del sistema endocrino, comprendente anche tutto ci\u00f2 che \u00e8 riconducibile al metabolismo in senso lato. Gli ambiti di specifica competenza sono quindi, pi\u00f9 in dettaglio, la fisiopatologia endocrina, la semeiotica funzionale e strumentale endocrino-metabolica; la metodologia clinica e la terapia in endocrinologia, diabetologia e andrologia; la fisiopatologia e clinica endocrina della riproduzione umana, dell'accrescimento e delle attivit\u00e0 motorie; la fisiopatologia e clinica del ricambio con particolare riguardo all'obesit\u00e0 e al metabolismo glucidico, lipidico ed elettrolitico.\nFormazione.\nIl medico specialista in endocrinologia e malattie del metabolismo si forma conseguendo la laurea magistrale in medicina e chirurgia (della durata di 6 anni) alla quale segue il conseguimento della suddetta specializzazione (4 anni).\nPatologie di interesse endocrinologico.\nGli endocrinologi clinici si interessano, in particolare, della diagnosi e cura delle seguenti patologie:\nPatologie della ghiandola ipofisaria e dell'ipotalamo.\nPanipopituitarismo, ipogonadismo ipogonadotropo, insufficienza surrenalica secondaria, diabete insipido centrale, iperprolattinemie, adenomi ipofisari secernenti e no, acromegalia e gigantismo, malattia di Cushing.\nPatologie della tiroide.\nAd esempio noduli tiroidei, adenoma di Plummer, tumori tiroidei, ipertiroidismo da malattia di Basedow o da altre cause, ipotiroidismo, tiroiditi acute, subacute o croniche, eccetera.\nPatologie delle paratiroidi e del metabolismo del calcio.\nIperparatiroidismo primario, secondario e terziario; ipoparatiroidismo congenito o acquisito; tumori paratiroidei; osteoporosi, osteomalacia e altre malattie metaboliche dell'osso.\nPatologie delle ghiandole surrenali.\nInsufficienza corticosurrenalica primitiva (malattia di Addison), incidentalomi surrenalici, iperaldosteronismi; adenomi surrenalici secernenti, malattia di Cushing; feocromocitoma.\nPatologie del pancreas.\nDiabete mellito di tipo I e II, glucagonoma, gastrinoma, eccetera.\nAndrologia (patologie dell'apparato riproduttivo maschile).\nImpotenza, meglio detta disfunzione erettile, ipogonadismo maschile; infertilit\u00e0 maschile; disturbi dell'eiaculazione quali eiaculazione precoce o tardiva, oppure eiaculazione retrograda.\nPatologie dell'apparato riproduttivo femminile.\nAmenorree, sindrome dell'ovaio policistico, irregolarit\u00e0 mestruali, galattorrea, irsutismo, infertilit\u00e0 femminile o di coppia; ipogonadismo femminile, ivi compresa la menopausa e le sue complicazioni.\nPatologie della differenziazione sessuale, della crescita (auxologia), e della pubert\u00e0.\nIntersessi ed ermafroditismo, deficit enzimatici surrenalici congeniti o a insorgenza tardiva, telarca precoce, adrenarca precoce, pubert\u00e0 precoce, ritardo puberale, ritardo costituzionale di crescita e sviluppo, difetti di crescita, nanismo. \nMalattie poliendocrine o multisistemiche.\nIpertensione arteriosa secondaria; sindromi poliendocrine autoimmuni, neoplasie endocrine multiple o MEN; tumori neuroendocrini dell'intestino (tumori GEP) e di altri organi."}
{"id": "290017", "revid": "15011", "url": "https://it.wikipedia.org/wiki?curid=290017", "title": "Krasnoyarsk", "text": ""}
{"id": "290019", "revid": "125819049", "url": "https://it.wikipedia.org/wiki?curid=290019", "title": "Cip &amp; Ciop agenti speciali", "text": "Cip &amp; Ciop agenti speciali (\"Chip 'n Dale Rescue Rangers\") \u00e8 una serie televisiva a cartoni animati realizzata dalla Walt Disney Television Animation dal 1989 al 1990, con protagonisti i personaggi classici di Cip &amp; Ciop, affiancati da tre nuovi personaggi: Monterey Jack, un topo forzuto molto goloso di formaggio; Scheggia, una bionda femmina di topolino nonch\u00e9 una geniale inventrice; e Zipper, un moscerino, nelle vesti di detective.\nDal 24 marzo 2020, la serie \u00e8 disponibile sulla piattaforma Disney+.\nDoppiaggio.\nIl doppiaggio italiano della serie \u00e8 stato curato dal Gruppo Trenta.\nHome video.\nNegli Stati Uniti sono stati pubblicati due cofanetti DVD, contenenti rispettivamente 27 e 24 episodi. Dei rispettivi 20 episodi mancanti non si sa ancora nulla di una possibile uscita futura di un terzo volume. Per il mercato internazionale, la seconda stagione \u00e8 uscita dalla met\u00e0 del 2012, ma ancora non pubblicato in Italia.\nIn Italia, negli anni novanta, sono state pubblicate una serie di videocassette contenenti due episodi ciascuna. Nell'estate del 2007 \u00e8 stato pubblicato da Buena Vista Home Entertainment un cofanetto costituito da tre DVD, per un totale di 20 episodi, il cui ordine per\u00f2 non corrisponde con la messa in onda originale. Il nome del cofanetto \u00e8 \"Cip &amp; Ciop Agenti Speciali - Primo Volume - 3 Dischi\".\nFilm.\nIl 20 maggio 2022 e, a 30 anni dopo la fine della produzione della serie animata, la Walt Disney Pictures e la Mandeville Films produrranno un film in tecnica mista diretto da Akiva Schaffer con l'omonimo titolo che verr\u00e0 proposto in streaming su Disney+."}
{"id": "290020", "revid": "287204", "url": "https://it.wikipedia.org/wiki?curid=290020", "title": "Avurie", "text": "LAvurje (o anche Aure) \u00e8 il protagonista di una credenza popolare molto diffusa nella provincia di Taranto, in particolare a Massafra e nel borgo antico di Taranto. \nCaratteristiche.\nSi tratta di un folletto o spirito che appare di notte, soprattutto verso l'alba, assumendo le sembianze di un gatto con un cappello, e si posa sul petto del malcapitato dormiente, paralizzandolo e togliendogli il respiro.\nNel dizionario etimologico e grammatica del dialetto parlato a Massafra di Roberto Caprara l'A(v)\u00f9rje (s.m. lat. augurium) \u00e8 definito uno spirito folletto che si aggira di notte per le case e si diverte a intrecciare i capelli delle ragazze nel sonno e le criniere dei cavalli. \u00c8 una traccia di pratiche augurali vitali nel Medioevo conservate a lungo dalla superstizione. \nDa un punto di vista medico, sembra che la credenza nasca dalla sindrome della morte in culla, che colpiva i neonati facendoli morire con dei segni in corrispondenza dei polmoni.\nAltri, invece, riconducono la superstizione ad una interpretazione popolare della paralisi nel sonno.\nLa tradizione vuole che se si ha la prontezza di strappare il cappello all'Avurie, lo si render\u00e0 schiavo e lo si potr\u00e0 costringere a rivelare il nascondiglio di un tesoro nascosto.\nUno dei metodi pi\u00f9 originali per allontanarlo, \u00e8 quello di sedersi sul wc con del cacio e del pane prima di andare a dormire, e di recitare questo esorcismo con lo scopo di disgustarlo:\n\"\u00abVurie Vurie me de chese, viene a mang\u00e9 che m\u00e9 pene e kese\u00bb\" (\"\u00abAvurie Avurie di casa mia, vieni a mangiare con me pane e cacio\u00bb\").\nSi dice anche che l'Avurie tagli le trecce delle ragazze, o leghi in modo indistricabile le criniere dei cavalli.\nIn altre zone della provincia si pensa abbia forma di cane o colombo.\nL'Aure pu\u00f2 essere proprio di un'abitazione, ed allora non l'abbandoner\u00e0 mai, o essere legato ad una famiglia, ed allora la seguir\u00e0 nei suoi spostamenti. Probabilmente questa credenza deriva da quella romana dei \"Lares Familiares\", cio\u00e8 degli spiriti custodi della casa che seguivano la famiglia nei suoi movimenti.\nL'Aure \u00e8 chiamato in causa ogni qualvolta in casa si verifichi un fatto inspiegabile: esiste quello buono, che dispensa baci e carezze, o lascia monete e rassetta il letto, ed esiste quello cattivo, che invece nasconde gli oggetti, spettina i dormienti e produce lividi sul loro corpo noti come \"pizzeche de l'Aure\" (pizzichi dell'Auro).\nAvurie ed Incubo.\nLa figura dell'Avurie \u00e8 affine a quella dell'Incubo.\nSono notevoli le analogie tra queste leggende ed il terzo episodio del film \"L'occhio del gatto\", tratto dal libro \"A volte ritornano\" dello scrittore Stephen King, in cui un Goblin esce di notte da un muro per togliere il respiro ad una bambina.\nAnche il pittore svizzero Johann Heinrich F\u00fcssli nel quadro \"Incubo\" (\"The Nightmare\", 1781, olio su tela, 101 x 127\u00a0cm, Institute of Fine Arts di Detroit), sembra essersi ispirato a queste antiche credenze popolari."}
{"id": "290023", "revid": "105531410", "url": "https://it.wikipedia.org/wiki?curid=290023", "title": "Ricampionamento di Lanczos", "text": "L'algoritmo di ricampionamento di Lanczos (noto anche come Lanczos2 e Lanczos3) fa uso di una funzione sinc finestrata come nucleo di convoluzione per ricampionare un'immagine. Il nome di questo algoritmo si riferisce a Cornelius Lanczos\nApplicazioni.\nI seguenti programmi fanno uso dell'algoritmo di Lanczos:"}
{"id": "290033", "revid": "466539", "url": "https://it.wikipedia.org/wiki?curid=290033", "title": "Krasnojarsk", "text": "Krasnojarsk (, ) \u00e8 una citt\u00e0 della Russia siberiana centrale, capoluogo del Kraj omonimo. Sorge sulle rive del fiume Enisej, a met\u00e0 del suo corso. \u00c8 la terza pi\u00f9 grande citt\u00e0 siberiana, importante centro industriale e nodo di comunicazione ferroviario (\u00e8 una stazione importante della Ferrovia Transiberiana) e aereo (\u00e8 dotata di un aeroporto internazionale).\nGeografia fisica.\nLa citt\u00e0 si trova al centro della Siberia meridionale sulla catena dei monti Saiani Orientali lungo il corso dello Enisej, che attraversa la citt\u00e0 da ovest verso est. \nNel fiume ci sono alcune isole, le pi\u00f9 grandi delle quali sono Tatyshev e Otdykha, destinate principalmente all'uso ricreativo.\nLa temperatura media a gennaio \u00e8 di , a luglio di ; la minima temperatura mai registrata \u00e8 stata di , la massima \u00e8 stata di . A causa del lago artificiale di una centrale idroelettrica situata a a monte della citt\u00e0, il fiume non gela mai d'inverno e la sua temperatura non supera i d'estate. L'altitudine dello Enisej nel centro della citt\u00e0 \u00e8 136 metri sul livello del mare.\nA sud e a ovest Krasnojarsk \u00e8 circondata da colline ricoperte da foreste, che raggiungono un'altezza media di 410 metri sul livello del fiume Enisej. Le colline sulla riva destra (a sud) sono pi\u00f9 ripide delle colline occidentali sulla riva sinistra.\nLa riva destra dello Enisej \u00e8 occupata dalla importante riserva nazionale Stolby. Le colline ad ovest formano la catena \"Gremja\u010dinskaja Griva\", che comincia dalla collina di Nikolaevsk (nota per i trampolini per salto con gli sci) e si estende ad ovest fino al fiume Sobakina. I rilievi a nord della citt\u00e0 sono pi\u00f9 bassi, coperti di foreste a nord-ovest e destinati ad attivit\u00e0 agricole a nord-est ed est.\nI rilievi principali nell'area di Krasnojarsk sono:\nI fiumi principali che si trovano nell'area di Krasnojarsk sono:\nA causa della particolarit\u00e0 dei rilievi, non esistono laghi di dimensioni rilevanti nei dintorni di Krasnojarsk.\nCitt\u00e0 vicine.\nLe citt\u00e0 vicine a Krasnojarsk sono (tra parentesi la distanza e le direzione):\nStoria.\nLa citt\u00e0 fu fondata nel luglio 1628 come fortezza alla confluenza del Ka\u010da nello Enisej dai cosacchi al comando di Andrej Dubenskoj. Questa fortezza aveva il compito di difendere i nuovi arrivati dagli assalti delle popolazioni locali stanziate lungo lo Enisej e fu chiamata inizialmente \"\"Krasnyj Jar\" ( letteralmente \"riva rossa\"), nome che fu successivamente modificato in \"Krasnojarsk\"\" quando il villaggio ricevette lo \"status\" di citt\u00e0 (1822).\nLa crescita rapida cominci\u00f2 dopo l'arrivo della strada postale da Mosca (diventata in epoca moderna l'autostrada \"M53\") negli anni 1735-1741, che mise in comunicazione Krasnojarsk con le vicine citt\u00e0 di A\u010dinsk e Kansk e gli altri territori russi; un altro importante stimolo alla crescita della citt\u00e0 venne dalla scoperta dell'oro e dalla costruzione della ferrovia Transiberiana nel 1895.\nNel XIX secolo Krasnojarsk fu il centro del movimento siberiano dei cosacchi. Nel 1822 ricevette lo status di citt\u00e0 e divent\u00f2 la capitale della \"gubernija\" dello Enisej. Alla fine del XIX secolo Krasnojarsk fu sede di alcune fabbriche, un cantiere ferroviario e un deposito per locomotive.\nNell'Impero russo Krasnojarsk fu uno dei luoghi di confino per gli esiliati politici. Otto decabristi furono deportati l\u00ec dopo il fallimento della loro rivolta.\nDurante la rivoluzione russa del 1905, il Soviet locale dei deputati degli operai e dei soldati esercit\u00f2, per un breve periodo di tempo, un potere rivoluzionario sulla citt\u00e0.\nDopo la Rivoluzione russa durante le \"pyatiletka\" (piani quinquennale) grandi fabbriche furono costruite a Krasnojarsk: la fabbrica di macchine pesanti, il bacino idroelettrico, la cartiera, e la stazione idroelettrica (la quinta pi\u00f9 grande nel mondo e la seconda in Russia) e il porto fluviale.\nNel 1934 fu costituita la Krai di Krasnojarsk con capoluogo Krasnojarsk.\nDurante l'epoca dello Stalinismo, Krasnojarsk divenne sede di Gulag. Il campo da lavoro pi\u00f9 importante fu \"Kraslag\" o \"Krasnojarskij ITL\" (1938-ca.1960) con due unit\u00e0 situate a Kansk e Reshyoty. A Krasnojarsk fu posto tra il 1940 e il 1941 il campo di lavoro \"Iennisseylag\" (in inglese Yeniseylag) o \"Ienisseiskij ITL\".\nDurante la Seconda guerra mondiale, numerose fabbriche furono spostate dalla Russia occidentale in Siberia, e alcune vennero situate a Krasnojarsk e nelle citt\u00e0 vicine, stimolando la crescita industriale della citt\u00e0. Dopo la guerra furono costruite altre fabbriche tra cui una fonderia d'alluminio e uno stabilimento metallurgico.\nNei dintorni della citt\u00e0 sono state costruite nel dopoguerra varie fabbriche per la produzione di armi e plutonio. A causa della presenza di queste industrie, Krasnojarsk era una cosiddetta citt\u00e0 \"proibita\": n\u00e9 gli stranieri n\u00e9 gli stessi russi potevano accedervi senza speciali autorizzazioni.\nDopo il crollo dell'URSS e l'inizio delle privatizzazioni, molte fabbriche - come la fonderia d'allumino di Krasnojarsk - vennero acquisite da autorit\u00e0 criminali ed oligarchiche, mentre altri dichiararono bancarotta, ci\u00f2 produsse disoccupazione e molti scioperi; sussistono grandi controversie di propriet\u00e0 sugli impianti di Krasnojarsk, dal momento che quasi tutti questi impianti sono in mano a gruppi finanziari monopolistici o ad oligarchi.\nA partire dalla nomina di Pjotr Pimashkov a sindaco, nel 1996, l'aspetto della citt\u00e0 ha cominciato a migliorare: gli edifici antichi sono stati restaurati, le pavimentazioni a blocchi hanno preso il posto dei marciapiedi di asfalto, numerose piazze con fontane sono state costruite; restano in citt\u00e0 solo poche tracce del brutto aspetto del periodo sovietico.\nSociet\u00e0.\nEvoluzione demografica.\nL'andamento della popolazione di Krasnojarsk dal 1897 al 2005 \u00e8 riassunto nel grafico e nella tabella seguenti:\nLa popolazione di Krasnojarsk comprende varie etnie: le comunit\u00e0 pi\u00f9 numerose sono costituite da russi, ucraini, tartari, tedeschi e bielorussi. Negli ultimi anni il numero di tagichi, uzbechi e altri dall'Asia Centrale \u00e8 cresciuto intensamente a causa della numerosa, spesso illegale, immigrazione in cerca di lavoro.\nUn'altra numerosa comunit\u00e0 di immigranti \u00e8 quella cinese che \u00e8 impiegata in attivit\u00e0 redditizie e spesso fa affari con aziende locali. Molti cinesi sono occupati nei mercati (\"bazar\"); esiste anche un bazar cinese chiamato \"Sodruzhestvo\" (in russo \"comunit\u00e0\") e la \"Citt\u00e0 commerciale cinese \" (in russo \"\u041a\u0438\u0442\u0430\u0439\u0441\u043a\u0438\u0439 \u0442\u043e\u0440\u0433\u043e\u0432\u044b\u0439 \u0433\u043e\u0440\u043e\u0434\").\nStruttura urbana.\nKrasnojarsk \u00e8 divisa in 7 distretti amministrativi (fra parentesi la popolazione al 2001):\nOgni distretto include qualche quartiere o \"micro-distretto\". Molti di questi quartieri sono di origine relativamente recente, mentre altri sono villaggi che nel passato erano isolati dalla citt\u00e0 e sono stati assorbiti nel corso dell'espansione urbana.\nStemma.\nLa prima versione dello stemma di Krasnojarsk fu approvata il 12 marzo 1804. Era divisa orizzontalmente in due parti: la superiore conteneva lo stemma della Guberniya di Tomsk, la parte bassa aveva la pittura della collina Krasnij Yar su campo d'argento.\nLo stemma approvato il 23 novembre 1851 aveva la figura d'oro di un leone su scudo rosso araldico, con una pala nella zampa destra anteriore e una falce nella zampa sinistra anteriore, fatti dallo stesso metallo. Sopra lo scudo era posta la corona dell'Impero russo.\nLo stemma attuale, approvato il 28 novembre 2004, contiene lo stesso scudo rosso, ma la figura del leone \u00e8 stata lievemente modificata ed \u00e8 stata coronata da cinque torri.\nNel 2005 \u00e8 stata eretta una colonna alta 16 metri con la statua di bronzo del leone araldico, nella piazza della stazione ferrioviaria principale.\nMonumenti e luoghi d'interesse.\nLa parte centrale della citt\u00e0 \u00e8 principalmente costituita dalle case storiche del XIX secolo, costruite per i commercianti. Ci sono anche case risalenti al periodo di Stalin, dalle caratteristiche finestre quadrate e dallo stile monumentale a pi\u00f9 piani.\nSopra la collina Karaulnaja, dove un tempo si svolgevano riti pagani, si trova la cappella di San Paraskeba (1804). La cappella \u00e8 uno dei simboli pi\u00f9 conosciuti della citt\u00e0, ed \u00e8 dipinta sulla banconota russa da dieci rubli. Fu abbandonata durante il periodo sovietico e poi restaurata dalla diocesi di Ienisseisolo, durante la Perestrojka.\nNotevole \u00e8 la torre di 24 piani, la cui costruzione inizi\u00f2 negli anni ottanta e non fu mai conclusa. Gli altri importanti edifici sono la palazzina del mercante Nikolaj Gadalov (inizio del XX secolo), la cappella cattolica della Trasfigurazione (1911), il Museo della Krai di Krasnojarsk stilizzato come un tempio egizio antico, il Centro culturale-storico di Krasnojarsk, l'arco trionfale alla Strelka (2003), l'edificio dell'amministrazione regionale con due torri sul lato posteriore.\nNella citt\u00e0 esistono anche case di legno a due piani costruite principalmente a met\u00e0 del XX secolo come abitazioni temporanee. Si riscontrano anche esempi dell'architettura tipica del villaggio russo, come le case di legno coi cortili. Alcune di queste, bench\u00e9 siano in precarie condizioni, sono abitate.\nCattedrale dell'Intercessione.\nL'edificio pi\u00f9 antico a Krasnojarsk \u00e8 la Cattedrale dell'Intercessione (costruita fra il 1785 e il 1795, restaurata negli anni 1977-1978). Altri esempi significativi dell'architettura ortodossa sono la Cattedrale dell'Annunciazione (1802-12), la Cattedrale della Trinit\u00e0 (1802-1812) e la Chiesa di San Giovanni Battista (1899), la Chiesa dell'Arcangelo Michele (1998-2003).\nEventi.\nLa pi\u00f9 importante festa cittadina \u00e8 il Giorno della citt\u00e0 (in russo \u0414\u0435\u043d\u044c \u0433\u043e\u0440\u043e\u0434\u0430), celebrata a giugno, di solito con un carnevale. Le altre feste e gli eventi culturali sono:\nKrasnojarsk \u00e8 sede di molte compagnie televisive. I collegamenti telefonici sono ben sviluppati, molti quartieri hanno connessioni a internet basate sulle reti locali.\nScienza e istruzione.\nCome Novosibirsk, Krasnojarsk \u00e8 un centro prominente della scienza e nell'istruzione in Siberia con pi\u00f9 di 30 scuole superiori, molte delle quali sono sezioni dell'Accademia russa delle scienze, e circa 200 scuole medie. I pi\u00f9 importanti istituti universitari sono\nSimilmente a Novosibirsk, Krasnojarsk ha un rione urbano chiamato Akademgorodok (\"cittadina accademica\"), sede della Sezione Siberiana dell'Accademia Russa delle Scienze, dove si trovano molti istituti di ricerca. Nell'Istituto di Biofisica fu condotto con successo negli anni 1973-1985 l'esperimento sull'isolazione ecologica degli umani, chiamato \"Bios\", simile all'esperimento Biosphere 2 condotto negli USA.\nEconomia.\nLa centrale idroelettrica di Krasnojarsk produce molta energia elettrica a basso costo, con potenza media di (massima - ). Il maggior consumatore \u00e8 la fabbrica di alluminio di Krasnojarsk. Sia la centrale che la fabbrica sono controllate dalla compagnia \"RusAl\".\nLe industrie pi\u00f9 sviluppate nella citt\u00e0 sono\nTurismo.\nLa pi\u00f9 importante attrazione turistica di Krasnojarsk \u00e8 la grande riserva naturale nazionale Stolby (in russo \u0421\u0442\u043e\u043b\u0431\u044b, \"pali\"). La riserva copre un'area di ed ha al suo interno molte formazioni di rocce granitiche alte fino a 100 metri, molte delle quali presentano forme straordinarie. Stolby \u00e8 un sito importante per le scalate, e molti scalatori locali volutamente non usano le corde e chiamano il loro sport estremo \"stolbismo\", conosciuto nel mondo come scalata in solitario. \nAltri luoghi popolari sono la diga della centrale idroelettrica, la Collina Karaulnaja, lo zoo Rojev Ru\u010dej (in russo \u0420\u043e\u0435\u0432 \u0440\u0443\u0447\u0435\u0439, \"ruscello rojev\"), i musei e i teatri.\nSport.\nKrasnoyarsk \u00e8 un importante centro per gli sport siberiani. Le aree in cui Krasnoyarsk eccelle rispetto ad altre citt\u00e0 russe includono il wrestling, il rugby, l'hockey su ghiaccio e gli sport della slitta.\nInfrastrutture e trasporti.\nAereo.\nLa citt\u00e0 \u00e8 sede di un aeroporto Internazionale. Presso l'aeroporto di Krasnojarsk hanno sede due compagnie aeree russe:\nTreno.\nLa stazione di Krasnojarsk delle Ferrovie russe \u00e8 un nodo ferroviario importante della Siberia Occidentale."}
{"id": "290034", "revid": "15011", "url": "https://it.wikipedia.org/wiki?curid=290034", "title": "Krasnoiarsk", "text": ""}
{"id": "290041", "revid": "287204", "url": "https://it.wikipedia.org/wiki?curid=290041", "title": "Wes Borland", "text": "Biografia.\nTrasferitosi in Florida nei primi anni novanta, conobbe il bassista Sam Rivers alla Douglas Anderson School di Jacksonville, e da lui fu convinto nel 1994 ad entrare nei Limp Bizkit.\nRimasto fuori della band tra il 2001 e il 2004 ed andatosene di nuovo nel 2006, Borland si distingue per la sua tecnica chitarristica e per il fatto di presentarsi truccato in modi bizzarri e sempre diversi nei concerti e nei videoclip. \u00c8 anche chitarrista dei Goatslayer e dei The Damning Well, e suona quasi tutti gli strumenti della formazione Black Light Burns.\nNel 2001 fonda i Big Dumb Face con lo pseudonimo di \"The Tongue of Colicab\". Un progetto alternativo che vede, oltre lo stesso Wes (\"voce e chitarra\"), suo fratello Scott (\"chitarra\"), Kyle Weeks (\"voce\"), Greg Isabell (\"batteria\") e Chris Gibbs (\"basso\"). Lo stile del gruppo \u00e8 abbastanza confusionario, al limite del demenziale. Ne scaturisce l'album Duke Lion Fights the Terror!!.\nNel 2006 ha partecipato al Vans Warped Tour come bassista dei From First To Last, band emo-core capitanata da Sonny Moore, senza per\u00f2 abbandonare il suo classico trucco.\nNel 2008 \u00e8 entrato a far parte del gruppo di Marilyn Manson come chitarrista, ed ha intenzione di continuare a collaborare in entrambi i suoi due gruppi musicali correnti. Nel 2009 \u00e8 tornato ai Limp Bizkit, per il loro nuovo cd e il loro tour.\nStrumenti.\nPer i primi due album della band, Wes Borland adoperava diversi modelli di Ibanez a 7 corde, fra cui alcune varianti delle serie RG ed AX e, in una sola occasione, adoperava una chitarra Cort, che si nota nel video di \"Counterfeit\". L'accordatura era di un tono e mezzo sotto lo standard E, ma che in realt\u00e0 si uniformava ad una 6 corde (dato che prevedeva la sola duplicazione del MI cantino). Concep\u00ec inoltre un particolare modello di chitarra artigianale Cremona a 4 corde, con la stessa accordatura, tranne che per il MI grave, accordato un'ottava al di sotto del LA. Per garantire suonabilit\u00e0 con accordatura cos\u00ec bassa, sostitu\u00ec la quarta corda con una di basso, con diametro 0,65.\nA partire dall'album Chocolate Starfish and the Hot Dog Flavored Water, Borland abbandona le Ibanez in favore di alcuni modelli PRS Standard 24 a 6 corde, e una Cremona a 6 corde. Fra il 2006 e il 2009, Borland ha adoperato il suo modello signature Yamaha CV820 WB, in diversi colori. Attualmente, Borland usa chitarre Jackson WR1, Mayones.\nCome amplificatori, Borland utilizza, fra live e studio, testate Mesa Boogie Triple Rectifier, Bogner e Diezel per i distorti; Roland JC-120 Jazz Chorus per i puliti."}
{"id": "290045", "revid": "695564", "url": "https://it.wikipedia.org/wiki?curid=290045", "title": "DJ Lethal", "text": "In passato era dj del gruppo hip hop House of Pain, di cui con i Bizkit reinterpret\u00f2 \"Jump Around\", nel 1998. Attualmente \u00e8 anche il produttore della crew La Coka Nostra, che comprende tra i suoi membri Everlast e Danny Boy, gi\u00e0 compagni di band di Lethal.\nBiografia.\nGli inizi.\nLeor DiMant nacque a Riga, in Lettonia, allora parte dell'Unione Sovietica. Le prime esperienze con la musica le ebbe grazie a suo padre, Grisha DiMant (1951\u20132007), che insieme ad alcuni amici suonava la chitarra in un gruppo rock russo.\nNel 1979 emigr\u00f2 clandestinamente in Italia con la famiglia, dove rimase per un anno. Grisha DiMant ottenne un visto, e lui e i suoi familiari poterono spostarsi tra Toronto, Los Angeles e New York. Alla fine scelse quest'ultima, dove suon\u00f2 in alcuni club e ristoranti russi, specie a Brighton Beach.\nLeor e famiglia vissero per un po' a Jersey City. Qui studi\u00f2 alla yeshiva, ma ne fu cacciato per cattiva condotta. In seguito si spost\u00f2 con i suoi a Los Angeles, dove il padre trov\u00f2 lavoro in un ristorante russo. Leor si appassion\u00f2 all'hip hop gi\u00e0 a Jersey City, quando la sua scuola mise in piedi uno show per canzoni rap, una delle quali composta dal futuro Lethal. Dopo essersi trasferito a Los Angeles, cominci\u00f2 subito ad interessarsi alla cultura hip hop. Dapprima si dilettava nel beatboxing, poi divenne DJ con l'aiuto di un amico, che gli aveva concesso di usare giradischi e mixer.\nEverlast e gli House of Pain.\nAlla fine degli anni ottanta, DiMant strinse amicizia con una giovane rapper, all'epoca legata sentimentalmente con Everlast. Quando questi era sul punto di andare in tour in Europa con Ice T e Rhyme Syndicate, disse di voler ascoltare DiMant al beatboxing, e cos\u00ec s'incontrarono. Everlast apprezz\u00f2 il lavoro del DJ, e cos\u00ec lo chiam\u00f2 in tour. DiMant, all'epoca sedicenne, accett\u00f2 l'invito ed abbandon\u00f2 gli studi, per diventare definitivamente DJ.\nNel 1990 Everlast pubblic\u00f2 il suo primo album solista, in cui una traccia era scratchata da DiMant. In seguito il rapper e DiMant, da allora diventato DJ Lethal, decisero di fondare un gruppo: con il compagno di scuola di Everlast Danny Boy, formarono cos\u00ec gli House of Pain. Nel 1992 pubblicarono l'esordio omonimo, premiato con tre dischi di platino e trainato soprattutto dal singolo \"Jump Around\", prodotto da DJ Muggs, e da \"Shamrocks and Shenanigans\" di Lethal. Nel 1994 usc\u00ec un secondo album, e due anni dopo gli House of Pain si sciolsero per contrasti interni.\nLimp Bizkit.\nNel loro tour finale, Everlast e soci chiesero ai Limp Bizkit, allora gruppo emergente di Jacksonville, di aprirgli un concerto. Dopo lo scioglimento degli House of Pain, DJ Lethal si un\u00ec ai Limp Bizkit e cominci\u00f2 ad incidere per loro. Ha abbandonato i Limp Bizkit nel maggio 2012, ma far\u00e0 ritorno nel gruppo nell'ottobre dello stesso anno, per poi uscire definitivamente dal gruppo l'anno seguente. Il 17 marzo 2018 torna suonare con i Limp Bizkit al Storm The Gates Festival, affermando di essere rientrato ufficialmente nel gruppo.\nCollaborazioni.\nDJ Lethal registra in gran parte ad Hollywood, e ha prodotto canzoni per artisti come will.i.am, Ol' Dirty Bastard, Chester Bennington, Kurupt, B-Real, Redman, Tha Alkaholiks, Rock degli Heltah Skeltah, Pharoahe Monch, Chino XL, Diamond D, Dilated Peoples, Method Man, Streetlife, Talib Kweli, Bun B, e con il gruppo La Coka Nostra."}
{"id": "290047", "revid": "33689", "url": "https://it.wikipedia.org/wiki?curid=290047", "title": "Atari 800", "text": ""}
{"id": "290049", "revid": "11497", "url": "https://it.wikipedia.org/wiki?curid=290049", "title": "Knuckles", "text": ""}
{"id": "290050", "revid": "1442080", "url": "https://it.wikipedia.org/wiki?curid=290050", "title": "Effetto apotropaico", "text": "Leffetto apotropaico (dal greco \u03b1\u03c0\u03bf\u03c4\u03c1\u03ad\u03c0\u03b5\u03b9\u03bd \"apotrepein\" = \u00aballontanare\u00bb) viene solitamente attribuito a un atto, oggetto o persona atti ad allontanare il malocchio e gli influssi maligni. Si parla ad esempio di monile apotropaico, rito apotropaico o gesto apotropaico. Nel linguaggio comune si usa il pi\u00f9 noto aggettivo \u00abscaramantico\u00bb.\nSignificato e utilizzo di elementi apotropaici.\nDerivante dal greco \"apotrepein\", cio\u00e8 \u00aballontanare\u00bb, rientrano nella definizione di \"apotropaico\" generalmente i simboli e gli oggetti che condividono la capacit\u00e0 di proteggere da qualcosa o di \u00abtenerlo a distanza\u00bb. Apotropaica era ad esempio la funzione del Lamassu, statua con un corpo di toro alato e dal volto umano che veniva posta alle porte di Babilonia.\nNel mondo letterario ha assunto il carattere di rito che allontana il male, dunque esorcizzante. Si pu\u00f2 intendere come suo sinonimo anche l'atto dello scongiurare, quali ad esempio i riti apotropaici che venivano riservati ai generali dell'antica Roma in trionfo. \nApotropaici erano lo scarabeo dell'antico Egitto, i falli rappresentati nella romana Pompei, le pietre rare, le raffigurazioni di animali, di mostri, o di maschere, gestualit\u00e0 oscene che alludono alla sessualit\u00e0, come le corna o la manufica.\nPer simbolo apotropaico in psichiatria si intende qualunque elemento in grado di allontanare idee o pulsioni rimosse che un contesto (ad esempio del sogno) sembrerebbe al contrario far riemergere. Questo tipo di simboli e oggetti, propri del pensiero magico, si incontrano di sovente nelle fiabe e nei racconti mitologici, dove assumono spesso la medesima funzione all'interno di un sogno o un ricordo soggetto ad analisi. Il significato psicologico di questo bisogno di prendere le distanze da qualcosa, in modo conscio o inconscio, si rif\u00e0 a meccanismi di rimozione di eventi traumatici, o di fuga dal pericolo supposto.\nSi incontrano oggetti apotropaici anche in ambito filosofico: Nietzsche sosteneva, ad esempio, che il senso del pudore esiste ovunque vi sia un mistero, e che in questo caso la \"funzione apotropaica\" del pudore sia appunto allontanare l'\"oggetto\" misterioso.\nGli oggetti che racchiudono un potere apotropaico vengono denominati amuleti, la cui funzione \u00e8 pertanto diversa dai cosiddetti talismani, i quali hanno invece il compito di portare fortuna."}
{"id": "290057", "revid": "834", "url": "https://it.wikipedia.org/wiki?curid=290057", "title": "Tnm", "text": ""}
{"id": "290059", "revid": "125155962", "url": "https://it.wikipedia.org/wiki?curid=290059", "title": "Celso (filosofo)", "text": "Biografia.\nCelso sarebbe vissuto durante il regno di Marco Aurelio e, pi\u00f9 precisamente, si presuppone che abbia scritto all'epoca della coreggenza di Marco Aurelio e Commodo (tra il 175 e il 180), oppure (anche se c'\u00e8 un probabile riferimento ad un editto del 177 che porterebbe ad escluderlo) quella di Marco Aurelio e Lucio Vero (161-169), poich\u00e9 utilizza il plurale per rivolgersi all'imperatore.\nBench\u00e9 scriva in greco e dimostri un forte radicamento culturale di matrice ellenistica, il suo \u00e8, per\u00f2, un nome tipicamente latino, cosicch\u00e9 potrebbe trattarsi di un romano orientale pi\u00f9 che d'un greco vero e proprio; tuttavia questa circostanza \u00e8 spesso esclusa sia perch\u00e9 Origene lo chiama greco, sia per la sua conoscenza approfondita dei culti orientali.\nSi ritiene che sia lui il Celso che Luciano di Samosata indica quale un filosofo suo amico nonostante alcuni dissentano, poich\u00e9 \u00e8 presentato da Luciano come un epicureo, mentre l'autore del \"Discorso vero\" si definisce espressamente platonico. L'associazione dei due Celso \u00e8 dovuta principalmente al riferimento che Luciano fa riguardo ad un \"libro bellissimo contro i maghi\" che l'amico avrebbe scritto e molto spesso, in effetti, Celso si riferisce agli ebrei ed ai cristiani come \"maghi\". \nTra l'altro, lo stesso Origene (vissuto circa 50-60 anni dopo, sotto l'impero di Filippo l'Arabo) risulta confuso relativamente all'identit\u00e0 del filosofo, non avendone notizie precise, se non il fatto che fosse scomparso da molto tempo rispetto all'epoca in cui la confutazione origeniana venne scritta.\nIl \"Discorso vero\".\nDi lui ci \u00e8 arrivata, e soltanto in parte, un'unica opera, l\"'Aleth\u00e8s l\u00f3gos\" (tradotto in genere come \"La vera dottrina\", \"La vera parola\", \"Discorso vero\", \"Discorso di verit\u00e0\") contro la religione cristiana, ricostruita grazie alla confutazione che ne propose Origene nel secolo successivo in un'opera, \"Contro Celso\", che ne contiene ampi stralci per confutarli (e dall'opera origeniana deriva il numero del libro e del capitolo con cui i brani sono citati).\nLa data dell'opera \u00e8 chiaramente definita: infatti, oltre all'indicazione generale che l'Impero stava vivendo una crisi militare, che porta a pensare all'esteso conflitto di Marco Aurelio contro i Marcomanni e altre trib\u00f9 germaniche, c'\u00e8 un riferimento all'editto dell'imperatore che imponeva ai governatori e ai magistrati il compito di controllare con molta attenzione le stravaganze nella religione. Questo editto fu proclamato nel 176-177, e inaugur\u00f2 la persecuzione che dur\u00f2 da quel periodo fino alla morte di Marco Aurelio nel 180, quando Commodo la sospese, forse su richiesta della propria concubina Marcia, una liberta di fede cristiana.\nArgomenti generali.\nPer quanto concerne la struttura dell'opera, \u00e8 probabile che essa si aprisse con un prologo in cui il filosofo riassumeva i capisaldi della sua argomentazione.\nCelso, poi, attraverso la \"persona loquens\" di un ebreo, ricapitolava i dileggi indirizzati dagli ebrei ai cristiani: Ges\u00f9 sarebbe nato da un adulterio e sarebbe stato educato da maghi in Egitto, sicch\u00e9 la sua pretesa dignit\u00e0 divina mal si concilierebbe, se non per paradosso, con la sua povert\u00e0 e la sua morte miserabile; il cristianesimo non troverebbe fondamento nelle profezie dell'Antico Testamento e l'idea di una risurrezione (quella di Ges\u00f9) che si \u00e8 manifestata solo ad alcuni suoi adepti sarebbe una sciocchezza.\nMa Celso sostiene anche che gli ebrei non sono meno ridicoli degli avversari che attaccano; questi affermano che il salvatore dal Cielo \u00e8 venuto, quelli ancora aspettano la sua venuta: tuttavia gli ebrei hanno quantomeno la dignit\u00e0 di una nazione antica con una fede antica. Oltre ad essere una dottrina basata su una vicenda fittizia, il Cristianesimo non \u00e8, del resto, rispettabile: infatti Celso sottolinea come ai maestri cristiani, in larga parte tessitori e ciabattini, non possa essere riconosciuta influenza sugli uomini davvero istruiti. I requisiti per la conversione, anzi, sono l'ignoranza ed una puerile suggestionabilit\u00e0, di modo che, come tutti i ciarlatani, i cristiani hanno riunito nient'altro che una moltitudine di schiavi, ragazzini, donne e fannulloni. L'ambiente dei riti misterici \u00e8 degno di ben altra considerazione perch\u00e9 accoglie nella sua cerchia ristretta solo i puri, gli esenti da colpe e delitti; per il Cristianesimo il ladro, la canaglia, l'avvelenatore, il saccheggiatore di templi e tombe sono bersaglio preferito dell'opera di proselitismo.\nGes\u00f9, dicono, fu mandato a salvare i peccatori, non coloro che per proprio merito hanno redento s\u00e9 stessi dalla colpa. Celso, in quest'ambito, scredita gli esorcisti - che sono chiaramente alleati dei demoni - e l'invasione di profeti vagabondi e indisciplinati che vagano per le citt\u00e0 e le campagne a condannare al fuoco eterno la terra ed i suoi abitanti; ma soprattutto i cristiani sono infedeli verso la religione civile di Roma, e ogni chiesa \u00e8 un illecito \"collegium\", un'infiltrazione mortale per ogni epoca, e in particolare sotto Marco Aurelio. Questi infedeli potrebbero tuttavia integrarsi: un \"corretto\" monoteismo non sarebbe infatti incompatibile con l'adorazione di una pluralit\u00e0 di d\u00e8i; i cristiani dovrebbero, per\u00f2, sottomettersi alle grandi autorit\u00e0 filosofiche e politiche dell'Impero, ed abbandonare quel fanatismo che li porta a elevare la loro fede al di sopra dell'autorit\u00e0 e a organizzare ogni aspetto della vita in funzione dei comandamenti divini ed in spregio alla legge civile.\nCritica all'idea di divinit\u00e0 cristiana.\nL'idea di un'incarnazione di Dio \u00e8 per Celso assurda: perch\u00e9 la razza umana dovrebbe considerarsi tanto superiore alle api, alle formiche e agli elefanti da essere protagonista di questo esclusivo rapporto con il proprio preteso creatore? E perch\u00e9 Dio dovrebbe scegliere di incarnarsi proprio come ebreo? Complessivamente l'idea cristiana di una provvidenza che tiene in cos\u00ec grande considerazione gli esseri umani in quanto tali, ed una singola nazione tra loro, \u00e8 considerata priva di senso, un insulto alla divinit\u00e0. Celso paragona i cristiani ad un concilio di rane in una palude o ad un sinodo di vermi in un letamaio, che pretendono che il mondo sia stato creato per loro, mentre sarebbe molto pi\u00f9 ragionevole credere che ogni popolo abbia la propria specifica divinit\u00e0: infatti, notizie di profeti e messaggeri celesti provengono anche da molti altri luoghi.\nAttacchi e critiche contro Ges\u00f9 e gli apostoli.\nCelso rivolge attacchi diretti contro la persona di Ges\u00f9 e contro gli apostoli:\nParagone con i pagani.\nNel \"Discorso vero\" di Celso viene, inoltre, stabilito un paragone tra iniziazione cristiana e quella politeista: nella tradizione classica l'iniziazione (\"telete\") \u00e8 riservata a \"Chi ha mano pura e parola assennata\u2026 chi \u00e8 immune da ogni infamia e ha l'anima incapace di ogni male ed \u00e8 vissuto in modo buono e onesto\u2026\" ed \u00e8 mirata alla purificazione (\"katharsia\"). Quindi agli iniziati viene imposta la condizione preliminare di non conoscere il male e di vivere secondo giustizia.\nInvece secondo i cristiani: \nQueste accuse saranno riprese da Porfirio di Tiro e anche dall'imperatore Flavio Claudio Giuliano nei suoi scritti.\nAppello ai cristiani.\nTuttavia, Celso non condanna in termini assoluti la cristianit\u00e0. Infatti, molto importante \u00e8 il suo appello ai cristiani che chiude l'opera:\n Ammettendo che alcuni cristiani hanno successo negli affari, vuole che essi diventino dei bravi cittadini, che mantengano le loro credenze ma che si adeguino alla religione di Stato. \u00c8 un ardente ed efficace appello in nome dell'impero, che era chiaramente in grave pericolo, e mostra i termini delle offerte che si facevano alla chiesa, nonch\u00e9 l'importanza della chiesa in quel periodo. Anche negli scritti coevi di Marco Aurelio si ritrova la critica alla \"superstizione cristiana\", ma nessuna condanna definitiva della loro comunit\u00e0 in blocco, come verr\u00e0 fatto con la successiva persecuzione di Diocleziano.\nPensiero e influenza.\nCelso mostra familiarit\u00e0 con la storia ebraica della creazione del mondo e, in effetti, chi volesse capire a fondo e criticare la nuova dottrina cristiana doveva iniziare apprendendo le nozioni basilari dell'ebraismo, e ci\u00f2 \u00e8 evidente nei capitoli iniziali della sua opera, fondati su una buona conoscenza della Genesi e del libro di Enoch, ma che non citano molto i profeti o i salmi.\nPer quanto riguarda il nuovo Testamento, la sua posizione \u00e8 esattamente quella espressa dai suoi contemporanei: Celso, infatti, parla di una collezione di scritti cristiani, conosce e cita i vangeli gnostici, ma non altrettanto il vangelo di Giovanni e richiama le idee paoline, ma non cita le lettere di Paolo.\nConosceva, inoltre, bene gli scritti gnostici e il lavoro di Marcione e ci sono anche indicazioni che avesse familiarit\u00e0 con gli scritti di Giustino e gli oracoli sibillini.\n\u00c8, a livello dottrinario, perfettamente consapevole delle divisioni interne tra cristiani, e conosce i vari stadi di sviluppo che il cristianesimo ha attraversato nella sua storia, usando abilmente queste conoscenze per evidenziare che il cristianesimo si presentava come una religione instabile e mettendo, polemicamente, a confronto le varie sette cristiane del suo tempo, l'immagine di Cristo e degli apostoli con i predicatori suoi contemporanei, le varie versioni della Bibbia e dei testi sacri e cos\u00ec via (anche se ammette che all'inizio le cose non stavano cos\u00ec male come ai suoi tempi).\nSe, per quanto concerne gli aspetti filosofici dell'epoca, tra Celso e Porfirio \u00e8 possibile trovare diverse somiglianze, bisogna anche dire che profondamente differenti sono le loro concezioni religiose.\nPorfirio \u00e8 principalmente un filosofo puro, ma anche un uomo di profondo sentimento religioso, per il quale il fine della ricerca \u00e8 la conoscenza di Dio; Celso, (da alcuni identificato con un amico di Luciano ), bench\u00e9 sia talvolta considerato epicureo o platonico, non \u00e8 un filosofo in senso stretto ma un uomo che guarda innanzitutto alle questioni dello Stato, unendo ad alcuni aspetti etici forti convinzioni morali e una buona conoscenza delle varie religioni nazionali e mitologie il cui valore egli \u00e8 in grado di apprezzare. Il suo pensiero, in effetti, risente dell'influenza del platonismo eclettico del tempo, e non della dottrina epicurea: \u00e8 un uomo di mondo, un filosofo, che condivide molto del pensiero platonico del suo tempo ma non il suo sentimento religioso positivo. Nella sua critica alla cristianit\u00e0, che egli considera una religione barbara e superstiziosa raggiunge posizioni scettiche e satiriche, da uomo di mondo quale si considera, facendo affiorare a tratti delle tendenze epicuree. Cita con convinzione dal \"Timeo\" di Platone: La filosofia pu\u00f2 al pi\u00f9 dare qualche nozione su di lui che l'anima eletta deve successivamente precisare e sviluppare; i cristiani, al contrario, sostenevano che dio \u00e8 noto a tutti e che tutti possono conoscerlo.\nUn altro punto di contrasto tra Celso e i cristiani \u00e8 il problema del male. Celso considerava il male costante in quanto esso era una caratteristica della materia: perci\u00f2, come detto presentando l'opera, considerava assurda l'idea della resurrezione del corpo (a quel tempo ancora non ben definita) e ridicolo qualsiasi tentativo di sollevare le masse dalla loro degradazione. La differenza principale tra gli gnostici e i platonici era che i platonici consideravano la forma come il bene e la materia come il male.\nIl \"Discorso vero\" ebbe scarsa influenza sia sulle relazioni tra Stato e religione, che sulla letteratura classica e successivamente fu dimenticato finch\u00e9 Origene non ne propose una confutazione, suscitando nuovo interesse in essa. Buona parte della polemica neoplatonica deriva naturalmente da Celso, e sia le idee che le frasi del \"Discorso vero\" si ritrovano sia in Porfirio che in Giuliano, anche se la definizione del canone biblico nel frattempo cambi\u00f2, in qualche misura, il metodo d'attacco di questi scrittori.\nL'importanza di quest'opera \u00e8 il quadro che dipinge della chiesa cristiana attorno all'anno 180: si pu\u00f2 dire che Celso non condivideva le aspirazioni spirituali che il Cristianesimo cercava di soddisfare, considerandolo come una delle tante sette (pi\u00f9 che altro gnostiche) in conflitto tra loro, spesso con finalit\u00e0 \"sediziose\" rispetto allo Stato, e considerandola come un elemento di pericolo per la societ\u00e0 romana. Da un punto di vista morale, accusa gli insegnamenti di Ges\u00f9 di plagio, essendo molte sue frasi presenti in altri scritti dell'epoca."}
{"id": "290063", "revid": "1848372", "url": "https://it.wikipedia.org/wiki?curid=290063", "title": "Galline in fuga", "text": "Galline in fuga (\"Chicken Run\") \u00e8 un film d'animazione del 2000, ambientato in un allevamento di galline, diretto da Peter Lord e Nick Park, realizzato con la tecnica della \"stop-motion\" e prodotto dalla Dreamworks Animation in collaborazione con la Aardman Animation. Quarto lungometraggio della DreamWorks, il film \u00e8 uscito nelle sale il 23 giugno del 2000 e in Italia il 15 dicembre dello stesso anno.\nTrama.\nLe galline di un allevamento in una campagna inglese degli anni cinquanta sono costrette a produrre uova dalla mattina alla sera e, quando non riescono a deporne neanche uno alla settimana, vengono uccise da Melisha e Willard Tweedy, i malvagi proprietari dell'allevamento. Le galline provano in ogni modo a scappare, ma ogni volta vengono scoperte dai Tweedy e riportate subito nel recinto. Un giorno la signora Tweedy, non contenta dei guadagni dati dalla produzione delle uova, acquista una macchina automatica per produrre dei pasticci di pollo.\nTra tutte le galline del pollaio, il personaggio principale \u00e8 Gaia, la quale guida le compagne alla ricerca di nuovi modi per scappare, soprattutto dopo che una di loro, Edwina, \u00e8 stata uccisa dai Tweedy dopo che non ha deposto uova per tutta la settimana. Una notte arriva nel pollaio Rocky Bulboa, un aitante gallo americano di cui Gaia si innamora: le galline pensano di fuggire imparando a volare da lui dopo aver visto un manifesto che lo mostra volare in aria. Seppure sia esitante e si sia slogato l'ala, il gallo accetta di aiutare le galline a imparare a volare, ma i tentativi finiscono in fallimento. Gaia intanto si rende conto che qualcosa non va: delle scatole sospette arrivano nel granaio, la sua amica Baba non viene uccisa nonostante non avesse deposto uova in tre giorni, e infine vengono raddoppiate le razioni di cibo. Gaia intuisce che i Tweedy le vogliono far ingrassare per ucciderle tutte: proprio lei verr\u00e0 rapita dai Tweedy per provare la macchina, ma fortunatamente Rocky arriva e riesce a salvarla appena in tempo. Durante la fuga sabotano la macchina, danneggiandola, ma scoprono che tutte le galline sono destinate a diventare pasticci di pollo e che quindi occorre trovare immediatamente un modo per fuggire.\nIl giorno dopo, di nascosto, Rocky scappa lasciando l'altro pezzo del manifesto del \"Gallo volante\", con cui le galline scoprono che questi non solo non sa volare, ma che \u00e8 stato \"sparato\" da un cannone da circo. Gaia, dopo uno sconforto iniziale, chiede a Cedrone, il vecchio gallo del pollaio, cos'\u00e8 la \"vecchia carretta\" che cita continuamente. Dopo aver ricevuto la risposta, ovvero che la carretta \u00e8 in realt\u00e0 un aeroplano, Gaia e le altre galline costruiscono una macchina volante rubando gli attrezzi dal signor Tweedy, il quale sta nel frattempo aggiustando la macchina.\nIn pochi giorni la macchina volante \u00e8 pronta: mentre le galline si preparano a decollare, il signor Tweedy abbassa la rampa di decollo, costringendo l'aereo a virare; l'uomo viene poi messo fuori gioco dalla coda dell'aereo e Gaia corre alla rampa per alzarla in fretta. Improvvisamente appare la signora Tweedy che cerca di uccidere Gaia con un'ascia, ma subito dopo ritorna Rocky, che riesce a mettere fuori combattimento la donna e ad aiutare Gaia ad alzare la rampa. L'aereo alla fine decolla e Rocky e Gaia riescono a salire a bordo; una volta dentro Rocky riceve uno schiaffo da Gaia per essere scappato e un bacio per essere tornato.\nAll'improvviso per\u00f2 la signora Tweedy si aggrappa a un filo di lucine rimasto legato all'aereo dove tenta di raggiungere le galline; Gaia cerca quindi di tagliare il filo con le forbici di Baba, ma fallisce. La signora Tweedy tenta poi di decapitare Gaia, ma la gallina sposta velocemente la testa e la donna taglia il filo, cadendo gi\u00f9 e finendo incastrata nella valvola di sicurezza della macchina per i pasticci di pollo, che viene sovraccaricata ed esplode in una pioggia di salsa. Il signor Tweedy le ricorda che la aveva avvertita sul fatto che le galline erano organizzate: prima che lei possa insultarlo, la porta del granaio cede e le cade addosso.\nFinalmente Rocky, Gaia e le altre galline scappano via dalla fattoria con la macchina volante e raggiungono un rifugio verde in mezzo a un lago dove possono finalmente vivere libere e felici.\nDistribuzione.\nIl film \u00e8 uscito nelle sale statunitensi a partire dal 23 giugno 2000 e nelle sale britanniche per il 30 giugno mentre in Italia il 15 dicembre dello stesso anno.\nSequel.\nDopo quasi 20 anni, nell'aprile 2018 \"The Hollywood Reporter\" ha confermato che la Aardman Animations lavorer\u00e0 al sequel, che verr\u00e0 diretto da Sam Fell, gi\u00e0 regista di \"Gi\u00f9 per il tubo\" e \"ParaNorman\". Mentre alla sceneggiatura torneranno Karey Kirkpatrick e John O'Farrell.\nIl 16 ottobre 2019 il sequel entra ufficialmente in pre-produzione.\nA giugno 2020 Netflix annuncia di aver stretto un accordo con Aardman e che si occuper\u00e0 della distribuzione del film.\nAccoglienza.\nCritica.\nIl film \u00e8 stato accolto in maniera estremamente positiva dalla critica.\nSul sito di recensioni Rotten Tomatoes riporta il punteggio del 97% ed una valutazione del 8,1/10, basato su 171 recensioni, mentre il consenso critico del sito recita: \"\"Galline in Fuga\" presenta tutto il fascino di Wallace &amp; Gromit ed ha qualcosa per tutti; la recitazione \u00e8 favolosa, lo slapstick \u00e8 brillante e le scene d'azione sono magnifiche\". Su Metacritic detiene un punteggio di 88 su 100 basato su 34 recensioni, indicando un \"plauso universale\".\nIncassi.\nIl film, costato 45 milioni di dollari, ottenne un buon successo totalizzando un incasso di $ classificandosi come uno dei film di animazione pi\u00f9 visti di quell'anno.\n\u00c8 il film di animazione in stop motion con il pi\u00f9 alto incasso di sempre nella storia del cinema.\nVideogioco.\nDalla pellicola \u00e8 stato tratto un videogioco dal titolo \"Galline in fuga - Chicken Run\", sviluppato dalla Blitz Games e distribuito dalla Eidos Interactive. Il gioco riprende fedelmente le atmosfere e la trama del film e si potranno vestire i panni di Gaia, Rocky, Frego e Piglio."}
{"id": "290069", "revid": "640389", "url": "https://it.wikipedia.org/wiki?curid=290069", "title": "Carlismo", "text": "Il Carlismo, nella storia della Spagna, \u00e8 un movimento conservatore di stampo cattolico-tradizionalista che si proponeva di difendere il diritto al trono dei discendenti di Carlo Maria Isidoro di Borbone-Spagna, primo pretendente carlista al trono di Spagna.\nIl movimento svolse un ruolo determinante nella politica spagnola dal 1833 e nel XIX secolo, il movimento diede vita a diversi conflitti denominati guerre carliste.\nLa storia del carlismo pu\u00f2 essere divisa in tre fasi differenti:\nDopo il 1976 si pu\u00f2 identificare solo una presenza carlista marginale nella scena politica iberica.\nAntefatti.\nContrasti sulla legge dinastica.\nIl 13 maggio 1713 Filippo V di Spagna riform\u00f2 le regole di successione di Spagna attraverso un \"Auto Acordado\", a favore della \"Lex Salica\" (gi\u00e0 applicata per esempio in Francia). Questa riforma aveva il principale effetto di limitare il diritto di successione ai soli figli maschi dei regnanti e aveva lo scopo di scongiurare il pericolo dell'ascesa degli Asburgo al trono di Spagna attraverso una linea dinastica femminile.\nNel 1789 Carlo IV di Spagna approv\u00f2 un ritorno alla precedente normativa \"Siete Partidas\", concedendo alle donne l'ascesa al trono in caso di assenza di pretendenti maschi.\nNel 1808, Napoleone costrinse Carlo IV e il suo primogenito Ferdinando a rinunciare ai loro diritti al trono spagnolo. Carlo Maria, secondogenito, rifiut\u00f2 di rinunciare ai diritti, perch\u00e9 li considerava dati per grazia di Dio. Tornato sul trono Ferdinando, non avendo discendenti maschi, il 31 marzo 1830 rese effettiva la contrastata riforma di successione. Il 10 ottobre dello stesso anno nacque la futura Isabella II di Spagna, incoronata il 29 settembre 1833. Cos\u00ec Carlo di Spagna, fratello di Ferdinando e destinato a diventare regnante secondo la \"Lex Salica\", si dichiar\u00f2 derubato del trono e si ritir\u00f2 in Portogallo.\nIl nascente Carlismo si confront\u00f2 non soltanto con la questione su chi dovesse sedersi legittimamente sul trono spagnolo, ma anche con i principi su cui la societ\u00e0 spagnola di allora era basata. Doveva rimanere cattolica, ed il potere doveva essere considerato provenire da Dio, oppure doveva abbracciare i valori dell'illuminismo, ed il potere doveva essere considerato provenire dal consorzio umano?\nPaesaggio politico con la morte di Fernando VII (1833).\nCome molti paesi europei, in seguito all'occupazione napoleonica, la classe politica spagnola fu spaccata fra gli \u201cassolutisti\u201d, cio\u00e8 i sostenitori dell'Ancien R\u00e9gime, ed i liberali, influenzati dalle idee della rivoluzione francese e per questo chiamati \"afrancesados\". Entrambi i partiti avevano combattuto parallelamente Napoleone nella Guerra d'indipendenza spagnola.\nLa lunga guerra inoltre lasci\u00f2 in eredit\u00e0 una notevole conoscenza della tecnica militare della guerriglia e un esercito sovradimensionato per numero di ufficiali, soprattutto liberali. Il successo della rivolta, gi\u00e0 percepito all'inizio del 1808, lasci\u00f2 inoltre, seppur in modo inconscio, la diffusa opinione della validit\u00e0 del diritto di insurrezione, con effetti duraturi sulla politica della Spagna e dell'America latina per tutto il XIX secolo ed oltre.\nIl regno di Fernando VII risult\u00f2 incapace di stare sopra le divisioni politiche o di creare delle istituzioni stabili. Il cosiddetto \"Triennio liberale spagnolo\" (1820-1823), quando, dopo un \"pronunciamiento militare\", i liberali reintegrarono la Costituzione del 1812 e il successivo \"Decennio nefasto spagnolo\" (1823-1833), dieci anni di potere assoluto del re, lasciarono amare memorie di persecuzione in entrambi gli schieramenti politici.\nIntanto i due gruppi politici si erano divisi nei rami moderati e radicali. Il ramo radicale degli assolutisti (o \"realisti\"), conosciuto come \"Apost\u00f3licos\", considerava l'erede presuntivo al trono, l'Infante Don Carlo Maria Isidoro di Borbone-Spagna, come il proprio leader naturale, poich\u00e9 era profondamente devoto e, soprattutto dopo il 1820, profondamente anti-liberale.\nNel 1827 la Catalogna fu scossa dalla ribellione del \"Agreujats\" o \"Agraviados\" (\"I danneggiati\"), un movimento di ultra assolutisti che, per un certo tempo, controllarono gran parte della regione. L'Infante fu per la prima volta proclamato re, ma egli rifiut\u00f2 ogni coinvolgimento.\nGli ultimi anni di re Fernando videro un riallineamento politico dovuto ai problemi intorno alla sua successione. Nel mese di ottobre del 1832 il re form\u00f2 un governo moderato di realisti sotto Francisco Cea Berm\u00fadez, che prov\u00f2, quasi con successo, a porre a freno il partito Apost\u00f2licos e, con un'amnistia, a guadagnare il sostegno dei liberali per i diritti di successione dell'Infanta Isabella e alla reggenza della regina Maria Cristina di Borbone-Due Sicilie. Non fosse altro che per sbarazzarsi politicamente di Don Carlos, i liberali accettarono la nuova Principessa delle Asturie.\nInoltre, i primi anni del decennio furono influenzati dal fallimento della Restaurazione francese, che signific\u00f2 la fine del potere dei Borbone del ramo primogenito in Francia, e dalla guerra civile in Portogallo fra legittimisti e i liberali.\nNell'aprile 1833 Ferdinando chiam\u00f2 il fratello a prestare un giuramento di fedelt\u00e0 a Isabella come Principessa delle Asturie, titolo tradizionalmente dato all'erede al trono. In modo rispettoso ma fermo Carlo si rifiut\u00f2. Non aveva desiderio di salire al trono, ma era incrollabile nella convinzione di non poter rinunciare ai propri diritti, in quanto di origine divina.\nFerdinando VII mor\u00ec il 29 settembre 1833. A Madrid sua moglie Cristina si proclam\u00f2 reggente per la figlia Isabella, ma il 1\u00ba ottobre Carlo emise un manifesto dove annunciava la propria salita al trono come Carlo V di Spagna, informando al contempo i membri del governo di Cristina che li confermava nei loro incarichi e avvicinandosi al confine ispano-portoghese. L\u00ec si scontr\u00f2 con le forze leali a Cristina ed Isabella II che cercarono di arrestarlo. Iniziava cos\u00ec la prima guerra carlista.\nFattori economici e sociali.\nA lato di questa evoluzione politica, gli anni precedenti le guerre carliste furono segnati da una crisi economica profonda in Spagna, messa in moto parzialmente dalla perdita delle province americane continentali e dalla bancarotta dello Stato. L'ultimo aumento della pressione fiscale infiamm\u00f2 il contesto sociale, favorendo la rivolta.\nDeterminate misure economiche proposte dai liberali (come la \"Desamortizaci\u00f3n\", cio\u00e8 il cambio di gestione, divisione e vendita dei terreni comunali e delle propriet\u00e0 della Chiesa, iniziata nel 1821) stavano direttamente minacciando molti piccoli poderi, i cui proprietari potevano contare sulle terre comuni di pascolo, a poco o nessun costo, per dar da mangiare ai propri muli e buoi, e caus\u00f2 una povert\u00e0 diffusa oltre alla chiusura di gran parte degli ospedali, scuole ed altre opere di carit\u00e0 gestite dalla chiesa.\nUn fattore importante era il problema religioso. I liberali radicali (\"progresistas\") dopo il 1820 divennero sempre pi\u00f9 anticlericali, manifestando un odio speciale verso gli ordini religiosi e vennero cos\u00ec sospettati di essere agenti massonici. Questa politica li allontan\u00f2 da gran parte del popolo spagnolo (principalmente profondamente cattolico), particolarmente nelle zone rurali.\nIncidentalmente, l'unica istituzione abolita nel \"Triennio liberale\", che non fu poi ristabilita da Ferdinando VII, fu il Tribunale dell'Inquisizione Spagnola. Una delle richieste del partito assolutista era la sua reintroduzione.\nNell'esercizio del potere i liberali erano stati, abbastanza dottrinari ed in favore della centralizzazione ed uniformazione delle istituzioni politiche, danneggiando cos\u00ec quella sensibilit\u00e0 particolarista diffusa in molte parti della Spagna. Cos\u00ec allo scoppio della Prima Guerra, un elemento di scontro tutto sommato secondario, cio\u00e8 l'anti-uniformismo esemplificato dalla difesa dei \"fueros\", sarebbe col tempo divenuto una delle bandiere pi\u00f9 importanti del Carlismo.\nLe guerre carliste (1833\u20131876).\nLa Spagna fu dunque divisa in due opposte fazioni: da una parte i neonati Carlisti, sostenitori di Don Carlos che si autoproclam\u00f2 re con il titolo di Carlo V, appoggiato dai monarchici legittimisti, dai cattolici tradizionalisti e soprattutto dai reazionari antiliberali; dall'altro lato troviamo gli Isabelinos, cio\u00e8 i liberali, i massoni, i \"cattolici\" costituzionalisti e le frange pi\u00f9 progressiste della societ\u00e0 spagnola, che speravano di strappare a Maria Cristina di Borbone-Due Sicilie - divenuta reggente a causa della giovane et\u00e0 di sua figlia Isabella \u2013 alcune riforme in cambio del loro appoggio\nIl periodo delle guerre carliste, in cui il movimento prov\u00f2 a raggiungere il potere principalmente attraverso la guerra, \u00e8 sicuramente quello maggiormente significativo del movimento perch\u00e9 con le guerre - o la minaccia di esse \u2013 il carlismo fu al centro della storia politica spagnola e ne scaturirono gli elementi formativi poich\u00e9 fu in questi anni che il mondo culturale e sociologico del carlismo, che sarebbe durato oltre un secolo, si \u00e8 definito.\nI momenti culminanti di questo periodo sono:\nTutte e tre le guerre mostrano un modello comune di sviluppo:\n\u00c8 da notare che all'inizio di ciascuna guerra non fosse presente alcuna unit\u00e0 regolare dell'esercito a fianco dei carlisti e che soltanto la terza sia stata il risultato di una rivolta programmata.\nLa prima guerra si distinse per essere stata, da entrambe le parti, estremamente brutale: l'esercito liberale terrorizz\u00f2 gli strati pi\u00f9 umili della popolazione, la maggior parte sospettata di simpatizzare per i Carlisti, al punto che si giunse a dei veri e propri eccidi; i Carlisti, molto spesso, trattarono i liberali non certo meglio di come avrebbero trattato i soldati e gli agenti napoleonici. Si giunse ad un punto in cui si rese necessario da parte degli stati esteri spingere i due partiti in guerra a riconoscere alcune regole di condotta, il cosiddetto \"Lord Eliot Agreement\". In ogni caso le brutalit\u00e0 non sparirono completamente.\nLe regioni della Spagna in cui il carlismo pot\u00e9 stabilire durante la Prima Guerra una sorta di autorit\u00e0 territoriale simile a quella statale (in Navarra, Rioja, Paesi Baschi, interno della Catalogna e zona settentrionale di Valencia) rimasero le basi principali del movimento per tutta la sua storia, bench\u00e9 sia stato comunque attivamente sostenuto in tutta la Spagna. Particolarmente nella Navarra, nelle Asturie e in parte dei Paesi Baschi, il carlismo fu una forza politica importante fino alla fine degli anni sessanta.\nIn una situazione dominata dalle azioni militari, si distinsero:\nIl Carlismo come movimento (1868\u20131933).\nLa perdita di prestigio e la successiva caduta di Isabella II nel 1868, oltre al sicuro supporto al Carlismo di Papa Pio IX, spinse un numero considerevole di ex cattolici conservatori ed ex isabellini (Francisco Navarro Villoslada, Antonio Aparisi, C\u00e1ndido Nocedal, Alejandro Pidal ..) verso la causa che per un certo tempo, anche dopo l'inizio della terza guerra (1872), si trasform\u00f2 nel pi\u00f9 importante e meglio organizzato gruppo di opposizione di destra in Parlamento, con circa 90 parlamentari nel 1871.\nDopo la sconfitta, un gruppo di essi (condotto da Alejandro Pidal) lasci\u00f2 il Carlismo per formare un partito cattolico moderato e non dinastico in Spagna, che poi si fuse con i conservatori di Antonio C\u00e1novas del Castillo.\nNel 1879 C\u00e1ndido Nocedal fu incaricato della riorganizzazione del partito. La sua arma principale fu una campagna di stampa molto aggressiva (nel 1882 per moderarla Papa Leone XIII pubblic\u00f2 l'enciclica \"Cum Multa Sint\") e la sua posizione si distingueva per una stretta osservanza intransigente ai principi politici e, in particolare, religiosi cattolici, e alla loro integrit\u00e0 (da cui il termine \"integristi\"). Questa tendenza divenne cos\u00ec radicale che nel 1888 Carlo VII dovette espellere il gruppo legato a Ram\u00f3n Nocedal, figlio di C\u00e1ndido, che diede vita al piccolo, ma influente nei circoli clericali, Partido Integrista.\nNel frattempo il marchese di Cerralbo svilupp\u00f2 un moderno partito di massa, incentrato su assemblee locali (chiamate \"C\u00edrculos\", di cui diverse centinaia esistevano ancora in Spagna nel 1936) in linea con l'antico particolarismo degli antichi regni iberici e contrapposte al centralismo di stampo francese del regno di Isabella II e dei suoi successori, su una diffusa politica sociale e sostenuto da una partecipazione attiva nell'opposizione al sistema politico nato dall'ultima restaurazione borbonica. Il movimento arriv\u00f2 a partecipare anche alle coalizioni politiche, molto ampie, come quella del 1907, la \"Solidaritat Catalana\", con i regionalisti e repubblicani.\nDal 1893 al 1918 Juan V\u00e1zquez de Mella fu il principale leader parlamentare ed ideologo del movimento, assieme a V\u00edctor Pradera, che influenz\u00f2 gran parte dei pensatori conservatori spagnoli, ben oltre i limiti del proprio partito.\nLa prima guerra mondiale ebbe una particolare influenza sul movimento. Poich\u00e9 il pretendente carlista, Don Giacomo Pio di Borbone-Spagna, che viveva in Spagna, aveva avuto dei contatti sotterranei con la Casa Imperiale Russa, era Capo della Casa di Borbone-Francia e parteggiava per gli Alleati, venne ben presto messo agli arresti domiciliari senza quasi alcuna comunicazione con la direzione politica in Spagna. Finita la guerra, Don Jaime pot\u00e9 di nuovo mettersi in contatto con la Spagna, scoppi\u00f2 una crisi in seguito alla quale V\u00e1zquez de Mella ed altri dovettero lasciare la direzione del partito (i cosiddetti \"mellisti\").\nNel 1920 il carlismo aiut\u00f2 a fondare i \"Sindicatos Libres\" (sindacati dei lavoratori cattolici).\nLa dittatura di Miguel Primo de Rivera (1923-1930) fu contestata, ma in modo ambiguo, dai carlisti che, come la maggior parte dei partiti, entrarono in un periodo di inattivit\u00e0, presto troncato dalla proclamazione della seconda Repubblica spagnola nel 1931.\nNel 1933 il loro partito, la \"Comuni\u00f3n Tradicionalista\" form\u00f2 una coalizione elettorale con Renovaci\u00f3n Espa\u00f1ola, che ottenne alle Cortes 36 seggi (21 carlisti e 15 di RE).\nNella Repubblica.\nIntegristi e \"mellisti\" presto si riunirono e un nuovo flusso di cattolici, spaventati dagli atteggiamenti del governo repubblicano, inizi\u00f2 ad affluire. I due primi anni della repubblica videro tentativi di breve durata di coalizione con i nazionalisti baschi e o con i monarchici sostenitori di Alfonso XIII di Spagna.\nDopo la rivoluzione di ottobre del 1934 il carlismo cominci\u00f2 a prepararsi per un'insurrezione armata in opposizione alla repubblica.\nNelle elezioni del 1936 furono eletti 15 deputati tradizionalisti, ma furono ridotti a 9 dopo l'annullamento di diversi atti. La vittoria del Fronte Popolare e il conseguente clima di tensione sociale accelerarono i preparativi per l'insurrezione contro la Repubblica.\nNella Guerra civile (1936-1939).\nLe milizie carliste, i Requet\u00e9s, avevano gi\u00e0 ricevuto una prima formazione militare durante gli anni della seconda repubblica, ma nonostante questo le trattative con i generali che meditavano il golpe non erano agevoli. Nonostante questo dal luglio 1936 il carlismo sostenne all'unanimit\u00e0 il fronte nazionalista nella Guerra civile spagnola. I requetes furono inquadrati nel Bando Nazionalista. In settembre mor\u00ec il pretendente carlista al trono Alfonso Carlo di Borbone-Spagna.\nPresto per\u00f2 si svilupparono serie difficolt\u00e0 e divergenze fra i carlisti, in particolar modo tra il loro leader politico Manuel Fal Conde e la giunta di difesa nazionale: l'8 dicembre 1936 Manuel Fal Conde dovette rifugiarsi temporaneamente in Portogallo, dopo un grave disaccordo con il generale Franco.\nIl 19 aprile 1937 il ramo politico del movimento fu \"unificato\" con la Falange nella FET y de las JONS. Cos\u00ec anche i volontari nella Milicia Nacional.\nFal Conde, con il reggente del movimento Don Saverio di Borbone-Parma, insieme a buona parte dei capi Falangisti protestarono duramente per questa azione voluta da Franco: dopo una riunione con Francisco Franco stesso, il principe Saverio fu espulso dalla Spagna e l'unificazione, non ostacolata significativamente per le necessit\u00e0 della guerra, prosegu\u00ec con la perdita di tutta la ricchezza materiale del partito (edifici, giornali e cos\u00ec via). I requet\u00e8 furono circa 60\u00a0000, comandati da Jos\u00e9 Luis Zamanillo, ed ebbero seimila morti in combattimento.\nNel franchismo (1939-1975).\nAlla morte di Alfonso Carlo nel 1936, ultimo discendente secondo primogenitura maschile di Carlo V di Borbone, gran parte dei carlisti appoggi\u00f2 Saverio di Borbone-Parma, nominato da Alfonso Carlo reggente della \"Comunione Carlista\". Una frangia minoritaria invece support\u00f2 Alfonso XIII di Spagna, l'esiliato sovrano costituzionale di Spagna, poich\u00e9 era il primo discendente maschile di Carlo IV di Spagna in vita. La maggioranza dei carlisti gli si oppose perch\u00e9 non seguiva i loro ideali e c'era il sospetto che suo padre fosse figlio non di Francesco d'Assisi di Borbone, ma dell'amante di Isabella II, Puig-Molto. Pochi carlisti appoggiarono infine Carlo Pio d'Asburgo-Toscana, nipote per via femminile di Carlo VII.\nNel 1939 Franco nomin\u00f2 un esponente carlista, il generale Jos\u00e9 Enrique Varela ministro dell'Esercito, fino al 1942, quando lo rimosse, in seguito a scontri tra falangisti e carlisti il 16 agosto, nel corso di una cerimonia religiosa carlista a Bilbao. Da allora il movimento mantenne una posizione scomoda di minoranza all'interno del regime franchista, a volte in disaccordo con la politica ufficiale, bench\u00e9 per tre volte il Ministero della Giustizia fosse stato assegnato ad un Carlista \"leale\", .\nNel 1947 il \"caudillo\" Francisco Franco dichiar\u00f2 formalmente il ritorno in Spagna della monarchia e si autonomin\u00f2 reggente.\nDal 1943 al 1965 al leader di Comunione Tradizionalista, Esteban Bilbao fu assegnata la presidenza delle Cortes Espa\u00f1olas.\nDagli anni '60 inoltre ci furono svariati problemi legati alla successione dinastica e alla disputa interna su come comportarsi con il Franchismo. Nel giugno 1969 ci fu la scelta di Franco del re destinato a succedergli. Indic\u00f2 Juan Carlos invece del padre Giovanni di Borbone o del pretendente carlista, come erede della corona spagnola e la nomina fu ratificata dalle Cortes Espa\u00f1olas.\nFranco comunque riconobbe come legittimi sia i titoli nobiliari concessi dai pretendenti carlisti che quelli concessi dal ramo di Isabella.\nNel 1971 Don Carlo Ugo di Borbone-Parma aveva intanto fondato un nuovo Partito Carlista basato sulla vista di \"confederalist di Las Espa\u00f1as\" per la Spagna ed l'autogestione di stampo socialista (allora promossa in Jugoslavia). Cos\u00ec alla morte di Franco alla fine del 1975, e l'incoronazione di Juan Carlos I, il movimento fu gravemente spaccato in due e fu incapace di ottenere ancora l'attenzione della pubblica opinione.\nIl ritorno della monarchia.\nDalla transizione alla democrazia.\nA Montejurra, il 9 maggio 1976, due sostenitori di Carlo Ugo furono uccisi da militanti di estrema destra. Il Partito Carlista accus\u00f2 il fratello di Carlo Ugo, Sisto Enrico di Borbone-Parma di aiutare i militanti di estrema destra.\nAltri carlisti furono vittime dell'Eta come Jos\u00e9 Mar\u00eda Arrizabalaga, capo dei giovani di Comuni\u00f3n Tradicionalista a Vizcaya ucciso nel 1978.\nNelle prime elezioni democratiche il 15 giugno 1977, soltanto un senatore carlista fu eletto, il giornalista e scrittore Fidel Carazo da Soria, presentatosi come candidato indipendente.\nNelle elezioni parlamentari del 1979, i carlisti di destra fecero parte della coalizione di estrema destra Uni\u00f3n Nacional, che conquist\u00f2 un seggio nelle Cortes di Madrid, ma l'unico eletto, Blas Pi\u00f1ar, non era un carlista. Da allora il Carlismo \u00e8 rimasto un movimento extra parlamentare, ottenendo soltanto seggi nei consigli comunali.\nIl cambiamento ideologico verso sinistra interpretato da Carlos Hugo, le cinque divisioni degli anni 70 e il fallimento elettorale nelle prime elezioni democratiche della transizione, ha portato il carlismo alla marginalit\u00e0 e a dispute interne tra i diversi pretendenti al titolo, ormai onorifico.\nNegli anni 80 \u00e8 stata fondata la Comunione Tradizionalista Carlista, rimasto marginale.\nPretendenti carlisti al trono.\nI numeri ordinali vennero usati dai carlisti. Bench\u00e9 questi principi non fossero ufficialmente Re, essi disposero di alcuni dei titoli collaterali al sovrano spagnolo.\nCarlo Maria Isidoro di Borbone-Spagna (29 marzo 1788 \u2013 10 marzo 1855) fu il pretendente carlista dal 1833 al 1845, durante la Prima guerra carlista. Conosciuto anche come Conte di Molina, abdic\u00f2 in favore del figlio.\nCarlo Luigi di Borbone-Spagna (31 gennaio 1818 \u2013 13 gennaio 1861) era figlio di Carlo V: pretendente dal 1845 al 1861, portava anche il titolo di Conte di Montemolin. Nel 1860, in seguito alla sua cattura da parte delle truppe di Isabella II, abdic\u00f2 a Tortosa: una volta liberato, neg\u00f2 la validit\u00e0 dell'abdicazione, in quanto estorta\nGiovanni Carlo di Borbone-Spagna (15 maggio 1822 \u2013 21 novembre 1887) era fratello di Carlo VI: pretendente carlista dal 1860 al 1868 (quando fu costretto ad abdicare come il fratello), portava il titolo di Conte di Montizon. Nel 1883 alla morte di Enrico V divenne il pretendente legittimista al trono di Francia.\nCarlo Maria di Borbone-Spagna (30 marzo 1848\u00a0\u2013 18 luglio 1909), figlio di Giovanni III, fu il pretendente dal 1868 al 1909, e durante la Terza guerra carlista. Portava il titolo di Duca di Madrid e, come pretendente legittimista al trono di Francia, di Duca di Angi\u00f2.\nGiacomo Pio di Borbone-Spagna (27 giugno 1870\u00a0\u2013 9 ottobre 1931), figlio di Carlo VII, fu il pretendente dal 1909 al 1931. Portava il titolo di Duca di Madrid e, come pretendente legittimista al trono di Francia, di Duca di Angi\u00f2.\nAlfonso Carlo di Borbone-Spagna (12 settembre 1849 - 29 settembre 1936) era zio di Giacomo III, in quanto fratello minore di Carlo VII. Pretendente dal 1931 al 1936. Nel 1931 in Spagna fu proclamata la repubblica, e il re Alfonso XIII and\u00f2 in esilio. Portava il titolo di Duca di San Jaime e, come pretendente legittimista al trono di Francia, di Duca di Angi\u00f2.\nEra l'ultimo discendente secondo primogenitura maschile di Carlo V.\nLa successione dopo Alfonso Carlo.\nLa monarchia in Spagna dopo la parentesi della Repubblica, dal 1931 al 1939, e il periodo franchista (1939-1975) torn\u00f2 con l'incoronazione nel novembre 1975 di re Juan Carlos I di Spagna. I pretendenti carlisti dal 1936, con la morte Alfonso Carlo, furono diversi.\nPretendenti dei Borbone-Parma.\nSaverio di Borbone-Parma (Saverio I come duca di Parma) era stato nominato nel 1936 reggente della Comunione carlista da Alfonso Carlo I, come pi\u00f9 prossimo agnato maschio dei Borbone che sosteneva gli ideali carlisti. Durante la seconda guerra mondiale, il principe Saverio torn\u00f2 nell'esercito belga, dove aveva gi\u00e0 militato durante la prima guerra mondiale: passato tra i maquis francesi fu fatto prigioniero dai tedeschi e mandato prima a Natzweiler e poi a Dachau, venendo liberato nel 1945 quando arrivarono le truppe alleate. Nel 1952 si autoproclam\u00f2 re carlista: noto anche come conte di Molina, abdic\u00f2 nel 1975.\nIl movimento carlista sub\u00ec tra gli anni sessanta e settanta una spaccatura, dividendo i sostenitori tra i due figli di Saverio, Carlo Ugo e Sisto Enrico. Carlo Ugo inizi\u00f2 a trasformare il carlismo in un movimento socialista, mentre suo fratello Sisto Enrique (sostenuto dalla madre Maddalena di Borbone-Busset) continuava a mantenere la tradizionale linea politica di destra. Nel 1977 i sostenitori di Sisto Enrico resero pubblico un documento di Saverio I, che condannava le scelte politiche di Carlo Ugo; pochi giorni dopo i sostenitori di quest'ultimo resero pubblico un documento con cui sempre Saverio I riconosceva il figlio primogenito come erede.\nCarlo Ugo di Borbone-Parma (Carlo IV Ugo come duca di Parma), conosciuto anche come duca di Madrid, era il primogenito di Saverio I. Dopo essersi alienato molti sostenitori per i suoi tentativi di accordo con Franco (1965\u00a0\u2013 1967), Carlo Hugo pass\u00f2 a trasformare il movimento tradizionalista carlista in uno di sinistra socialista. Nel 1979 accett\u00f2 la cittadinanza spagnola, atto che per alcuni \u00e8 un riconoscimento \"ipso facto\" della sovranit\u00e0 del re Juan Carlos di Spagna, che comunque si rifiut\u00f2 di concedergli il titolo di infante. Nel 1980 rinunci\u00f2 a guidare il Partito carlista che aveva creato, sebbene ne abbia mantenuto il supporto. Si \u00e8 trasferito a Sala Baganza in provincia di Parma, utilizzando il suo titolo di duca di Parma, Piacenza e Guastalla. Nel 2002 ha donato gli archivi della propria dinastia all\"'Archivo hist\u00f3rico nacional\", causando proteste da parte della Comunione carlista. Morto nel 2010 \u00e8 sepolto con i suoi antenati nella chiesa di Santa Maria della Steccata a Parma.\nSisto Enrico di Borbone-Parma, conosciuto anche come duca di Aranjuez, \u00e8 l'attuale reggente per questo ramo della Comunione carlista: questo movimento ritiene, infatti, che il legittimo erede sia il fratello Carlo Ugo, ma che questi abbia tradito gli ideali del movimento per la sua vicinanza con gli ideali del socialismo. Sisto Enrico non si \u00e8 mai proclamato re carlista nella speranza che i due figli maschi di Carlo Ugo un giorno vogliano accettare e seguire i tradizionali valori carlisti.\nSisto Enrico ha pubblicato il 17 luglio del 2001 un manifesto programmatico nel quale si stabiliscono i seguenti principi guida:\nIn base ai principi su esposti, Sisto Enrico si \u00e8 duramente opposto nel corso di questi anni all'attuale governo spagnolo ed ha intessuto rapporti coi paesi del Sudamerica in base al principio della \"hispanidad\".\nPretendenti degli Asburgo-Toscana.\nLa figlia pi\u00f9 anziana di Carlo VII era Bianca di Borbone-Spagna (1868-1949), sposata all'arciduca Leopoldo Salvatore d'Asburgo-Toscana (1863-1931). Nel 1943 uno dei loro figli si proclam\u00f2 pretendente come erede del prozio Alfonso Carlo e del nonno Carlo VII. Poich\u00e9 questo reclamo del trono proveniva da un erede per via femminile, il cui rifiuto era stata causa della nascita dei diritti carlisti, fu rifiutato dalla maggior parte del movimento.\n\"Dios\", \"Patria\", \"Fueros\" \"y Rey\".\nQueste quattro parole (traducibili in \"Dio, Patria, Governo locale e Re\") possono essere considerate il motto e la pietra angolare del Carlismo fin dalla sua nascita."}
{"id": "290072", "revid": "125256762", "url": "https://it.wikipedia.org/wiki?curid=290072", "title": "Istituto nazionale per l'assicurazione contro gli infortuni sul lavoro", "text": "L\u2019Istituto Nazionale per l'Assicurazione contro gli Infortuni sul Lavoro (INAIL) \u00e8 un ente pubblico non economico italiano che gestisce l'assicurazione obbligatoria contro gli infortuni sul lavoro e le malattie professionali. \u00c8 sottoposto alla vigilanza del Ministero del lavoro e delle politiche sociali italiano.\nStoria.\nCassa Nazionale Assicurazione Infortuni sul Lavoro.\nNata su base volontaria nel 1883, fu il primo organismo di tutela contro gli infortuni sul lavoro sorto in Italia. Successivamente con legge 17 marzo 1898, n. 80, l'assicurazione divenne obbligatoria e prese il nome di Cassa Nazionale Assicurazione Infortuni sul Lavoro (CNAIL). I datori di lavoro, da tale data, ebbero l'obbligo di effettuare l'assicurazione contro gli infortuni sul lavoro dei loro dipendenti presso tale Ente parastatale. Nel 1927 fu avviata l'unificazione di tutte le casse infortuni, comprese quelle private, e nacque la \"Cassa Nazionale Infortuni\".\nIstituto Nazionale Fascista Assicurazione Infortuni sul Lavoro.\nCon la legge 22 giugno 1933, n. 860 la Cassa infortuni venne ribattezzata Istituto Nazionale Fascista per l'Assicurazione contro gli Infortuni sul Lavoro (INFAIL). Nel 1935 vennero introdotti dei principi cardine che determinano il carattere pubblicistico dell'assicurazione infortuni e malattie professionali: la \u201ccostituzione automatica del rapporto assicurativo, l'automaticit\u00e0 delle prestazioni, l'erogazione di prestazioni sanitarie, la revisione delle rendite e una nuova disciplina nell'assistenza ai grandi invalidi\u201d.\nIstituto Nazionale Assicurazione Infortuni sul Lavoro.\nIn seguito alla caduta del fascismo, il Governo Badoglio I elimin\u00f2 la parola \"Fascista\" dalla denominazione dell'ente, che divenne INAIL.\nNel 1965 i principi fondamentali dell'assicurazione infortuni vengono tutti raccolti nel decreto del presidente della Repubblica 30 giugno 1965, n. 1124 e negli anni le successive modifiche ne estendono la portata. Il d.lgs. 19 settembre 1994, n. 626 assegn\u00f2 all'Inail l'attivit\u00e0 di informazione, consulenza e assistenza in materia di sicurezza e salute nei luoghi di lavoro, in particolare nei confronti delle imprese artigiane e delle imprese piccole e medie. La legge dicembre 1999, n. 493 introdussero l'obbligo assicurativo per i soggetti che svolgano lavoro casalingo in via non occasionale, gratuitamente e senza vincolo di subordinazione, per la cura della propria famiglia e dell'abitazione in cui vivono.\nNel 2010 l'Inail ha assorbito le funzioni dell'Istituto superiore per la prevenzione e la sicurezza del lavoro, (Ispesl) e dell'Istituto di previdenza per il settore marittimo (Ipsema), accrescendo ulteriormente le proprie competenze istituzionali, ai sensi della legge 30 luglio 2010, n. 122.\nNormativa e finalit\u00e0.\nTutta la normativa in materia di INAIL \u00e8 regolata dal DPR n. 1124 del 30 giugno 1965. A partire da tale DPR oltre all'infortunio sul lavoro \u00e8 stata assicurata anche la malattia professionale, definita come quell'evento dannoso per il lavoratore, che agisce sulla sua capacit\u00e0 lavorativa e che origina da cause non violente (come invece nell'infortunio), bens\u00ec connesse con lo svolgimento di quell'attivit\u00e0 lavorativa.\nL'assicurazione all'INAIL \u00e8 obbligatoria: se ricorrono le condizioni di legge i datori di lavoro debbono versare annualmente un premio assicurativo, che viene calcolato moltiplicando il tasso corrispondente all'effettivo rischio cui sono sottoposti i soggetti assicurati (diverso secondo l'attivit\u00e0 lavorativa svolta ed al settore di appartenenza: artigianato, industria, terziario, altre attivit\u00e0) ed un millesimo delle loro retribuzioni complessive.\nPer verificare il rispetto di tale obbligatoriet\u00e0 e per le altre finalit\u00e0 d'istituto, l'INAIL, spesso, svolge la sua attivit\u00e0 ispettiva, oltre che autonomamente, anche congiuntamente all'Istituto nazionale della previdenza sociale (INPS), al Servizio per la prevenzione e la sicurezza negli ambienti di lavoro (SPSAL), alle Direzioni regionali del lavoro, direzioni territoriali del lavoro, ai carabinieri del nucleo per la tutela del lavoro e alla Guardia di finanza per sviluppare azioni sinergiche e razionalizzare l'attivit\u00e0 ispettiva nei confronti delle aziende, come prevede la legislazione in vigore.\nL'INAIL, oltre ad assicurare e tutelare i lavoratori raggruppati nelle quattro classi tariffarie sopramenzionate, ha esteso la sua tutela con l'assicurazione obbligatoria (Legge 493/99 - \"Norme per la tutela della salute nelle abitazioni e istituzione dell'assicurazione contro gli infortuni domestici\") anche per chi, uomo o donna, di et\u00e0 compresa tra 18 e 67 anni, svolge in maniera esclusiva, ovvero in via non occasionale, gratuitamente e senza vincolo di subordinazione, un lavoro destinato alla cura della propria famiglia e della casa. Sono esclusi da tale obbligo assicurativo tutti quei soggetti che svolgano anche altra attivit\u00e0 che comporti l'iscrizione a forme obbligatorie di previdenza sociale. Il premio annuale, a carico dell'assicurato, \u00e8 pari a 24 \u20ac; inoltre non vige l'automaticit\u00e0 delle prestazioni INAIL, L'assicurazione comprende i casi di infortunio avvenuti in ambito domestico in occasione ed a causa di tale attivit\u00e0 che comportino la morte e l'inabilit\u00e0 permanente pari o superiore al 27%. Per tutti coloro che per l'anno precedente abbiano dichiarato un reddito annuo inferiore ai 4.648,11 euro, ovvero appartenenti ad un nucleo familiare il cui reddito complessivo non superi i 9.296,22 euro, il premio \u00e8 a carico dello Stato, autocertificando i requisiti retributivi. (Fonte: INAIL - Assicurazione contro gli infortuni domestici)\nCon il versamento del premio assicurativo l'INAIL si assume l'onere economico derivante dagli infortuni sul lavoro e dalle malattie professionali che possano colpire i dipendenti e tutte le altre figure equiparate, soggette all'obbligo assicurativo, sia per quanto riguarda l'inabilit\u00e0 temporanea assoluta (cio\u00e8 il periodo di astensione dal lavoro), sia l'eventuale invalidit\u00e0 permanente residuata. Anche se il datore di lavoro (tenuto per legge) non procede al versamento dei premi di assicurazione, per\u00f2, il dipendente ha accesso alla tutela (principio della automaticit\u00e0 delle prestazioni).\nIl pagamento del premio esonera in genere dalla responsabilit\u00e0 civile il datore di lavoro, tenuto a risponderne solo in caso di colpa riconosciuta con sentenza definitiva del giudice.\nL'obbligatoriet\u00e0 di partecipazione all'INAIL ha lo scopo di tutelare il lavoratore che, avendo una controparte diversa dal proprio datore di lavoro, non corre in questo modo rischi economici (dovuti ad esempio al fallimento del datore per cui lavora) e rischi derivanti dalla particolare situazione in cui si trova (il datore di lavoro si troverebbe in una posizione privilegiata).\nL'INAIL svolge inoltre attivit\u00e0 di prevenzione degli infortuni (a seguito del D.Lgs. 38/2000), di ricerca (avendo assorbito il disciolto ISPESL) e di riabilitazione e reinserimento dei lavoratori infortunati, anche tramite il proprio centro protesi.\nDa tempo l'INAIL promuove l'adozione di misure per favorire la sicurezza e salute sul posto di lavoro, anche con l'adozione di sistemi di gestione della sicurezza, tra cui i bandi ISI (Incentivi di Sostegno alle Imprese).\nIl ruolo e la funzione.\nL'INAIL svolge la sua funzione assicurativa in regime di monopolio garantito dalla legge. In alcune occasioni \u00e8 stata messa in dubbio l'opportunit\u00e0 politica di tale scelta e, in qualche caso, anche la sua legittimit\u00e0, con riferimento alla sua compatibilit\u00e0 con il diritto comunitario.\nNel 2000 il Partito Radicale di Marco Pannella ed Emma Bonino raccolse e present\u00f2 in Cassazione 16 milioni di firme per proporre un referendum abrogativo su una ventina di quesiti, tra i quali uno recante la materia di \"abolizione del monopolio dell'Inail\", nel quale si chiedeva ai cittadini se fossero d'accordo sulla liberalizzazione del mercato delle agenzie per la sicurezza sul lavoro.\nLa Corte costituzionale, per\u00f2, respinse molti dei quesiti referendari, ammettendone solo 7 ed eliminando, fra l'altro, quello per l'abolizione del monopolio dell'Inail. Il testo della sentenza, per\u00f2, lascia aperta la problematica del monopolio ed anzi, spiega che andrebbe effettuata una modifica legislativa pi\u00f9 completa, per raggiungere lo scopo che i Radicali si erano prefissati.\nInfatti, si afferma che: \"Occorre pertanto ribadire in questa sede quanto la Corte ebbe occasione di affermare nella sentenza ora citata in accordo con la migliore dottrina, ossia che la norma costituzionale \"lascia piena libert\u00e0 allo Stato di scegliere i modi, le forme, le strutture organizzative ritenute pi\u00f9 idonee ed efficienti allo scopo\", sempre che la scelta degli stessi sia tale da costituire \"piena garanzia, per i lavoratori, al conseguimento delle previdenze alle quali hanno diritto, senza dar vita a squilibri e sperequazioni\".\n4. \u2014 Tanto premesso sul piano costituzionale e legislativo, la Corte, richiamandosi alla propria giurisprudenza in tema di motivi di inammissibilit\u00e0 del referendum, osserva che nel presente caso lo strumento referendario appare inidoneo a raggiungere il menzionato fine dei proponenti cos\u00ec come oggettivato nel quesito, dal momento che il medesimo non \u00e8 suscettibile di essere conseguito per via di semplice abrogazione parziale della normativa esistente, ma richiederebbe una complessa operazione legislativa di trasformazione di tale assetto.\".\nNel 2002 la Corte di Giustizia della Comunit\u00e0 europea ha dichiarato la compatibilit\u00e0 del regime INAIL con i principi del Trattato riguardanti la libert\u00e0 di concorrenza, in quanto si \u00e8 ritenuto che detto Ente non svolga attivit\u00e0 d'impresa.\nNel 2011 anche il think tank liberale Istituto Bruno Leoni ha rilanciato la proposta dell'abolizione del monopolio Inail."}
{"id": "290079", "revid": "436907", "url": "https://it.wikipedia.org/wiki?curid=290079", "title": "Comalies", "text": "Comalies \u00e8 il terzo album in studio del gruppo musicale italiano Lacuna Coil, pubblicato il 29 ottobre 2002 dalla Century Media Records."}
{"id": "290080", "revid": "1573940", "url": "https://it.wikipedia.org/wiki?curid=290080", "title": "Palazzo Galeota", "text": "Il palazzo Galeota di Taranto gi\u00e0 ospitante il Museo etnografico Alfredo Majorano sd uffici comunali alla Cultura, Sport, Spettacoli nel Borgo Antico della citt\u00e0; oggi questi beni e servizi sono spostati a Palazzo Pantaleo. Fu costruito nel 1728 dal canonico don Vincenzo Cosa, abile amministratore e dedito all'attivit\u00e0 di usuraio. Grazie ad un matrimonio da lui combinato, la famiglia Cosa venne ascritta al novero delle famiglie nobili, ambizione coronata proprio dalla costruzione del palazzo. \nAlla sua morte, l'edificio pass\u00f2 prima alla famiglia Cal\u00f2, e successivamente nel 1800 al Sindaco di Taranto Luigi Galeota, del quale si notano ancora le iniziali sul portone. Nessuna testimonianza rimane invece di Cosa, ad eccezione di un'edicola situata sul retro del palazzo, nella quale il vecchio proprietario \u00e8 rappresentato con il suo abito talare inginocchiato ai piedi della Madonna, ma la tradizione popolare vuole che il suo spirito sotto forma di a\u00f9re, si aggiri in alcune stanze del palazzo durante le ore notturne.\nNel 1975 il palazzo \u00e8 stato acquistato dal Comune, che ha provveduto al suo restauro trasformandolo in sede degli uffici comunali dell'Assessorato alla cultura, sport e tempo libero.\nL'edificio \u00e8 uno dei pi\u00f9 rappresentativi dell'edilizia aristocratica del Settecento, ed \u00e8 il risultato dell'aggregazione di costruzioni minori. Come molti altri palazzi del Borgo Antico, dispone di un cortile interno dal quale \u00e8 possibile ammirare l'articolazione di tutti gli ambienti.\nMolte delle soluzioni architettoniche e decorative esterne ed interne, sono di chiara ispirazione napoletana, oltre che influenzate dal barocco leccese."}
