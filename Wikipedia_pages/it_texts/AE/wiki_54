{"id": "317589", "revid": "22475", "url": "https://it.wikipedia.org/wiki?curid=317589", "title": "Il destino dei gemelli", "text": "Il destino dei gemelli (titolo originale \"Time of the Twins\") \u00e8 un romanzo fantasy scritto da Tracy Hickman e Margaret Weis e pubblicato per la prima volta nel 1987 in America dalla TSR. \u00c8 il primo romanzo della trilogia delle \"Leggende di Dragonlance\".\nLa trama \u00e8 basata sulla versione romanzata dei moduli di avventura per il gioco di ruolo \"Dungeons &amp; Dragons\" della serie DL, pubblicato anch'esso dalla TSR.\nTrama.\nIl primo libro della trilogia dedicata tutta ai gemelli Majere ci introduce ad un nuovo modo di pensare e di concepire il mondo di Krynn. Fino ad ora, infatti, siamo stati abituati ad una dinamica piuttosto semplice: la \"Guerra delle Lance\" ci ha svelato gli ambiziosi progetti della Regina delle Tenebre, che siamo stati abituati a considerare come la nemica per eccellenza. Adesso la situazione \u00e8 cambiata: i nuovi nemici, infatti, sono i personaggi che siamo abituati a trovarci continuamente sotto gli occhi, cosa che porta ad un continuo altalenare di persone da una parte all'altra della barricata, che rende oscuro e nebuloso il destino di Krynn.\nSono passati anni dalla fine della guerra. I nostri eroi si sono sistemati nel modo a loro pi\u00f9 congeniale, ma non tutti hanno avuto una vita serena in ricompensa dei servigi svolti. Caramon Majere, Eroe delle Lance, un tempo amato e rispettato da tutti a Solace, vive ora come uno straccione a causa del tradimento del gemello, che lo ha distrutto nello spirito e nel corpo e lo ha spinto a prendersi come sola amante la bottiglia.\nDall'altra parte del continente, a Palanthas, Dama Crysania, un'ambiziosa chierica di Paladine, accarezza il sogno di far recedere dalle tenebre il potente Raistlin Majere, che nel frattempo \u00e8 diventato Arcimago della Torre. Il destino della giovane ed inesperta sacerdotessa, che a sua insaputa si sta gi\u00e0 innamorando dello stregone, si incrocia con quello di Caramon quando proprio a quest'ultimo \u00e8 affidato il compito di scortarla alla Torre dell'Alta Stregoneria di Wayreth, accompagnato dall'immancabile Tasslehoff Burrfoot e dalla riottosa nana dei fossi Bupu.\nDurante il viaggio per\u00f2 la sorellastra Kitiara manda Lord Soth ad uccidere Dama Crysania per impedire al fratello Raistlin Majere di mettere in pratica il proprio piano. L'attacco per\u00f2 non va a buon fine per l'intervento di Paladine che prende con s\u00e9 l'anima di Dama Crysania impedendone quindi l'uccisione. L'unica persona in grado di riportarla in vita, per\u00f2, \u00e8 il Sommo Sacerdote di Istar. Inconsapevoli di questo fatto Caramon Majere, Tasslehoff Burrfoot e Bupu conducono il corpo di Dama Crysania alla Torre dell'Alta Stregoneria di Wayreth.\nQui, i tre vengono finalmente a conoscenza del vero piano di Raistlin: diventare un dio, sfidando la stessa Regina delle Tenebre. Per fare ci\u00f2, egli ha progettato di tornare indietro nel tempo fino ai giorni prima del Cataclisma, per incontrare il potente Fistandantilus e carpirne i segreti, in modo da guadagnare il potere necessario per la sua ambiziosa impresa. I maghi della Torre sono pertanto costretti a rimandare indietro nel tempo anche Caramon e Crysania, per far curare quest'ultima dal Sommo Sacerdote di Istar.\nMa l'intervento di Tasslehoff nell'incantesimo di Par-Salian per far tornare Caramon e Crysania ai tempi del fulgore di Istar, sconvolge il fluire del tempo, poich\u00e9 nelle regole dell'incantesimo stesso \u00e8 sottolineata la proibizione di far viaggiare nel tempo nani, gnomi, kender o draconici, che non sono stati creati dagli d\u00e8i e sono pertanto in grado di alterare il futuro.\nCaramon e Tas si ritrovano dunque a Istar, dove vengono venduti come schiavi e reclutati all'Arena dei Gladiatori, mentre Crysania ha tutto il tempo di ricredersi sul conto del Gran Sacerdote del Tempio di Paladine: sotto la guida di Raistlin, entrato alla corte del Re Prete spacciandosi per il defunto Fistandantilus dopo averlo personalmente ucciso, la fanciulla vedr\u00e0 progressivamente le brutture della politica che si aggira sotto gli scintillanti paramenti religiosi, e senza volere cadr\u00e0 sempre pi\u00f9 a fondo nella trappola che l'Arcimago le sta tendendo. Raistlin sa benissimo, infatti, che per giungere all'Abisso e sfidare la Regina delle Tenebre dovr\u00e0 prima varcare il Portale, che pu\u00f2 essere aperto soltanto da un mago di infinita malvagit\u00e0 unito a un chierico di infinita bont\u00e0, e conta di plagiare Crysania a tal punto da riuscire a coinvolgerla in questa folle impresa, facendole credere di voler distruggere il male rappresentato da Takhisis.\nCaramon, intanto, si \u00e8 giovato del duro allenamento da gladiatore per riacquistare le forme massicce di un tempo, ma ancora non ha abbandonato la speranza di poter uccidere Fistandantilus e liberare cos\u00ec il fratello dalla maledizione che grava su di lui fin dalla Prova. Per questo motivo, una notte il guerriero si insinua nel Tempio con l'intenzione di pugnalare l'Oscuro (come viene chiamato Fistandantilus) nel sonno, ma con somma sorpresa scopre che esso \u00e8 gi\u00e0 stato ucciso da Raistlin e, sotto ordine del gemello stesso, torna alle stanze dei gladiatori aspettando il momento propizio per attuare il piano dell'Arcimago.\nIntanto, il Cataclisma si avvicina. Le piaghe si susseguono a ritmo incessante, ma il Sommo Sacerdote, noncurante, si prepara a fare il discorso con cui inciter\u00e0 gli d\u00e8i a concedergli il potere di prendere il controllo di tutte le razze di Krynn. Tas intanto, venuto a conoscenza del fatto che il suo intervento pu\u00f2 cambiare il futuro, si \u00e8 messo in testa di fermare il Cataclisma e, su consiglio di Raistlin, ruba a Caramon il congegno magico che Par-Salian gli ha dato per poter tornare nel suo tempo. In realt\u00e0, Raistlin sa benissimo quanto sia pericolosa la presenza del kender nel passato e cerca solo un modo per eliminarlo, in modo che non possa intralciare i suoi piani.\nIl giorno del Cataclisma, Caramon si trova costretto a combattere nell'Arena contro i suoi due migliori amici, Pheragas e Kiiri, per ordine di Raistlin e, dopo averli visti morire, presa finalmente conoscenza della malvagit\u00e0 senza limiti del gemello, si dirige al Tempio con la ferma intenzione di pugnalarlo a morte. Accecato per\u00f2 da un incantesimo di Crysania, manca al suo compito ed il mago ha il tempo di pronunciare l'incantesimo che li porter\u00e0 tutti e tre avanti nel tempo.\nTasslehoff intanto, seguendo le istruzioni di Raistlin, si \u00e8 nascosto nella sala dove il Gran Sacerdote sta pronunciando il discorso fatale che porter\u00e0 alla caduta della montagna di fuoco su Istar. Fiducioso nella riuscita del suo progetto, aziona il congegno magico nel modo che Raistlin gli ha spiegato, ma non ottiene che di romperlo in mille pezzi. Affranto e disperato, il piccolo kender non pu\u00f2 far altro che rifugiarsi nel laboratorio di Fistandantilus ed assistere, impotente, alle fiamme che cominciano a cadere dal cielo.\nBibliografia.\nPresente anche nella raccolta:"}
{"id": "317591", "revid": "2178900", "url": "https://it.wikipedia.org/wiki?curid=317591", "title": "Eurodistretto", "text": "Un eurodistretto \u00e8 un'entit\u00e0 amministrativa europea che raggruppa agglomerazioni urbane situate a cavallo della frontiera fra due o pi\u00f9 stati. Al contrario delle comunit\u00e0 urbane, offre un quadro alla cooperazione e all'integrazione dei comuni che lo costituiscono. In pi\u00f9, conferisce una identit\u00e0 regionale transnazionale ed \u00e8 un simbolo forte dell'integrazione europea.\nDescrizione.\nI primi eurodistretti entrati in funzione riguardano principalmente la Francia e sono:\nLa loro istituzione \u00e8 possibile\nVa osservato che esistono in parallelo in Europa delle modalit\u00e0 di cooperazione transfrontaliera tra regioni sotto l'appellativo di euroregione. Un eurodistretto pu\u00f2 del resto essere situato all'interno di una euroregione e avere alcuni legami con essa."}
{"id": "317592", "revid": "3115", "url": "https://it.wikipedia.org/wiki?curid=317592", "title": "Euroregione", "text": "Nella politica europea, un'Euroregione (\"Euregio\"), o GECT (\"Gruppo Europeo di Cooperazione Territoriale\"), \u00e8 una struttura di cooperazione transfrontaliera con personalit\u00e0 e capacit\u00e0 giuridica fra due o pi\u00f9 territori collocati in diversi stati dell'Unione o del continente in genere.\nLa composizione di un GECT deve prevedere almeno due stati membri e v'\u00e8 la possibilit\u00e0 che entit\u00e0 di paesi non UE partecipino qualora la legislazione del paese terzo o gli accordi tra stati membri e paesi terzi lo consentano.\n\u00c8 stato istituito ufficialmente con l'atto N. 1082/2006 nel Regolamento (CE) del Parlamento Europeo e del Consiglio il 5 luglio 2006.\nLe euroregioni sono solitamente costituite per promuovere interessi che travalicano i confini e per cooperare per il bene comune delle popolazioni di confine. Anche se il termine \"euroregione\" ha un significato simile, non deve essere confuso con le normali regioni europee.\nCriteri per le Euroregioni.\nL\"'Associazione delle Regioni di Confine Europee\" stabilisce i seguenti criteri per l'identificazione delle euroregioni:\nIn Italia.\nIl GECT \u00e8 stato ratificato dal Senato e dalla Camera dei deputati tra il marzo e il giugno 2009 (L. n. 88 del 7 luglio 2009, pubblicata nella Gazzetta Ufficiale del 14 luglio 2009, n. 161, SO).\nLe Euroregioni che vedono coinvolte le amministrazioni regionali italiane e si avvarranno (o intendono avvalersi) del GECT sono:\nConvenzioni di nomenclatura.\nLa nomenclatura per designare il concetto di euroregione \u00e8 piuttosto varia e comprende: \n\"GECT\", \"EGCT\", \"euregio\", \"euregion\", \"euroregion\", \"europaregione\", \"euroregione\", \"grande regione\", \"regio\" o \"consiglio\"."}
{"id": "317595", "revid": "287204", "url": "https://it.wikipedia.org/wiki?curid=317595", "title": "La torre nera (romanzo)", "text": "La torre nera \u00e8 il settimo romanzo della serie \"La torre nera\" scritta da Stephen King. Il libro \u00e8 stato pubblicato il 21 settembre 2004 (compleanno di King) da Donald M. Grant ed illustrato da Michael Whelan. Costituisce la conclusione della serie che ha impegnato King per oltre 30 anni.\nTrama.\nSi parte dalla fine del sesto libro, Jake e Pere Callahan combattono le truppe sataniche dentro il Dixie Pig, un luogo pieno di vampiri che mangiano resti umani e di porte che si aprono su altri mondi; Callahan si sacrifica per poter salvare Jake. Mia, che finalmente ha separato il suo corpo da quello di Susannah, partorisce Mordred Deschain, il figlio naturale di Roland e Susannah. Anche il Re Rosso \u00e8 un co-padre di questo bambino, cos\u00ec non si sorprende quando il primo atto del giovane Mordred \u00e8 quello di trasformarsi in una creatura simile ad un ragno mangiando la madre. Susannah non riesce ad ucciderlo, ma elimina altri agenti del Re Rosso, riuscendo a scappare e ad unirsi a Jake. Crescendo ad un ritmo accelerato, Mordred insegue Roland e gli altri pistoleri attraverso questa avventura, mutando da uomo a ragno e viceversa secondo le necessit\u00e0, ribollendo di rabbia verso il suo \"padre bianco\", Roland.\nRoland e Eddie tornano dal Maine a Fedic, dove il Ka-tet, ora riunito, deve fermare un gruppo di persone, i Frangitori, che usano, costretti, le loro capacit\u00e0 mentali soprannaturali per distruggere i Vettori che sorreggono la torre. Se la Torre cadesse, il Re Rosso \u00e8 convinto di poter comandare sul caos che si creerebbe. Allo stesso modo, Walter (alias Randall Flagg) ha sogni di grandezza in cui pianifica di uccidere Mordred usando la voglia che si trova sul suo tallone per entrare nella Torre. I pistoleri liberano i Frangitori dai loro aguzzini, ma Eddie viene ucciso nella battaglia. Roland e Jake si fermano a ricordare l'amico prima di tornare nel Maine per salvare la vita di Stephen King. Jake spinge King fuori della traiettoria di un furgone lanciato in velocit\u00e0 durante il 1999, ma viene ucciso nel tentativo. Roland, col cuore distrutto, seppellisce Jake e torna da Susannah a Fedic, da dove partono per un viaggio di settimane attraverso le Terre Bianche di Empathica in direzione della Torre.\nSulla strada incontrano Patrick Danville, un giovane uomo imprigionato da qualcuno che si fa chiamare Joe Collins ma che in realt\u00e0 \u00e8 un vampiro psichico. Patrick viene liberato e mostra il suo enorme talento: i suoi disegni hanno la strana tendenza a diventare reali. Disegna una porta magica per Susannah; una volta apparsa, saluta Roland e la usa per tornare ad una New York simile a quella da cui era partita, dove versioni differenti di Jake e Eddie la stanno aspettando. Mordred, dopo aver manipolato ed ucciso Walter come un bambino, raggiunge ed attacca Roland. Oy difende il suo din, regalandogli alcuni secondi extra necessari per uccidere il mezzo ragno. Sfortunatamente, Oy viene impalato su un albero e muore. Roland continua la corsa verso l'obiettivo finale ed usa le qualit\u00e0 di Patrick per battere il Re Rosso, guadagnandosi l'ingresso alla Torre; qui finisce la storia... quasi.\nIn altre parole, Stephen King avvisa il lettore che il libro finisce in questo punto, il nostro eroe ha raggiunto la torre e tanto deve bastarci, non abbiam macinato migliaia di pagine solo per un finale, ma per il gusto del viaggio in s\u00e9 stesso\u2014non bisogna avventurarsi nella Torre con Roland, non \u00e8 richiesto, non \u00e8 necessario, si pu\u00f2 posare il libro a questo punto col ricordo di un'avventura fantastica. Se il lettore non accetta questa proposta, la storia riprende con Roland che si arrampica fino alla cima della Torre, le pareti della scala sono scolpite con i volti delle persone da lui conosciute, ad ogni piano si apre una porta che mostra un oggetto rappresentante la vita di Roland, dalle fasce della sua nascita ai finimenti del suo falco ecc.\nSalita l'ultima rampa appare un'ultima porta recante la scritta \"Roland\".\nil pistolero apre la porta finale, e di colpo si rende conto che ha gi\u00e0 raggiunto la Torre molto tempo prima, infinite volte.\nRoland comprende e ricorda allora che la sua \u00e8 una maledizione, che \u00e8 destinato a ripetere la sua ricerca, di trovare sempre la sua Torre ma di perderne memoria ogni volta, centinaia, forse migliaia di volte ha gi\u00e0 vissuto la stessa ricerca, facendo le stesse scelte, tradendo gli stessi amici e cercando una redenzione che non arriver\u00e0 forse mai. \nViene risucchiato all'interno della porta solo per essere teletrasportato, guarito dalle sue ferite, con le sue pistole e la mano intatta nel deserto, terminando la serie proprio com'era iniziata: \"L'Uomo in Nero fugg\u00ec nel deserto, ed il pistolero lo segu\u00ec\". C'\u00e8 un piccolo colpo di scena, comunque; la memoria di Roland svanisce velocemente, ma Roland ora possiede il corno che aveva stupidamente perso tempo addietro a Jericho Hill. Questa piccola ma sostanziale differenza rispetto alla prima versione rafforza l'idea che Roland ha l'opportunit\u00e0' di fare scelte diverse e, eventualmente, creare una rottura nel cerchio."}
{"id": "317596", "revid": "198277", "url": "https://it.wikipedia.org/wiki?curid=317596", "title": "Guerin Sportivo", "text": "Il Guerin Sportivo, noto anche solo come Guerin, con la sigla GS o con il vezzeggiativo di \"Guerino\", \u00e8 un periodico italiano di attualit\u00e0, cultura e politica sportiva che esce a cadenza mensile. In edicola dal 1912, \u00e8 la pubblicazione sportiva pi\u00f9 longeva del mondo. Dal 2018 \u00e8 diretto da Ivan Zazzaroni.\nGran parte della rivista \u00e8 dedicata al calcio, Nonostante ci\u00f2, il \"Guerin Sportivo\" ha storicamente dato voce e spazio ad altre discipline, come pallacanestro (con Aldo Giordani a dirigerne una rubrica separata), pallavolo (all'epoca con Simonetta Martellini, figlia di Nando), rugby e automobilismo, ma anche musica e spettacolo (con Marino Bartoletti a curare la sezione \"Play Sport &amp; Musica\" negli anni 1980); tra le altre firme illustri ospitate quelle di Gianni Brera, Antonio Ghirelli e anche quella di Mario Melloni, in seguito divenuto satirista politico comunista con lo pseudonimo di \"Fortebraccio\".\nStoria.\nLe origini.\nIl giornale nacque il 4 gennaio 1912 a Torino, in via XX Settembre, fondato da Giulio Corradino Corradini, Ermete Della Guardia, Mario Nicola, Nino Salvaneschi, Giuseppe Ambrosini e Alfredo Cocchi. L'idea della rivista venne sul finire della precedente estate a Corradini, al tempo redattore per il quotidiano torinese \"La Stampa Sportiva\", il quale in occasione di una trasferta a Parigi venne a contatto con due tra le maggiori testate sportive d'oltralpe del tempo, \"Auto\" e \"L'\u00c9cho des sports\", in cui ravvis\u00f2 grandi differenze con l'Italia dove \u00abmancava [...] un giornale sportivo con caricature anzich\u00e9 fotografie, con idee anzich\u00e9 aggettivi, con secche verit\u00e0 anzich\u00e9 iperboli e pietosi eufemismi. Un giornale leggibile da tutti, e da capo a fondo; senza pretese ma battagliero e divertente, con articoli polemici e brillanti\u00bb.\nDopo aver velocemente trovato appoggio al suo progetto in amici e collaboratori, nel dicembre 1911 Corradini port\u00f2 a compimento il primo numero del suo giornale, mandato in stampa all'inizio dell'anno seguente. Per il nome della nuova pubblicazione ci si ispir\u00f2 all'opera del trovatore toscano Andrea da Barberino, \"Il Guerrin Meschino\" (che gi\u00e0 aveva dato il nome a un'omonima rivista satirica del 1882): tale scelta influenz\u00f2 anche lo storico e caratteristico logo della testata, opera del caricaturista Eugenio Colmo, raffigurante un cavaliere medievale pronto a scagliare una penna stilografica a mo' di lancia.\nDagli esordi agli anni 1980.\nIn origine il \"Guerin Sportivo\" aveva una foliazione di sole 4-6 pagine, usciva il gioved\u00ec, costava un soldo e 5 centesimi ed era stampato su carta verde (da cui l'oggi desueto soprannome di \"Verdolino\"). Le pubblicazioni furono interrotte dal 27 maggio 1915 (all'indomani dell'entrata in guerra dell'Italia nel Primo conflitto mondiale. Il \"Guerin\" ricomparve il 4 maggio 1919. Con la ripresa delle pubblicazioni, l'editoriale di Corradini iniziava cos\u00ec: \u00abAmici, eccomi qua! Ritorno a voi per tener fede a una promessa...\u00bb\". Da Genova inviava notizie sulla locale squadra di calcio un giovane, Mario Melloni, che diventer\u00e0 noto nel secondo dopoguerra come \"Fortebraccio\": anche allora si firmava con uno pseudonimo, \"Bacicin Parodi\".\nNegli anni il periodico divenne una tra le pi\u00f9 autorevoli testate dell'editoria sportiva nazionale, con tirature di centomila copie alla settimana. Negli anni 1920 e 1930 venne arricchito dai disegni satirici del vignettista Carlin \u2014 cui si deve peraltro l'invenzione di molti famosi stemmi del calcio italiano (tra cui la zebra per la , la lupa per la e il diavolo per il ) \u2014: questo particolare aspetto fin\u00ec per dare una precisa linea editoriale alla testata, fatta di curiosit\u00e0 e competenza, ma anche corsara, polemica nonch\u00e9 fortemente umoristica e ironica. Un approccio che in seguito, negli anni 1960 e 1970, trover\u00e0 la stima persino di papa Paolo VI, per il quale \u00abil \"Guerin Sportivo\" \u00e8 come Giovenale, che castigat ridendo mores\u00bb. Nel 1936 Emilio Colombo acquist\u00f2 la testata e sal\u00ec alla direzione. Negli anni della Seconda guerra mondiale il giornale fu ridotto al formato di un solo foglio.\nDopo la fine della guerra il settimanale si trasfer\u00ec a Milano. Nell'autunno 1953 il \"Guerino\", 8 pagine in formato quotidiano, divent\u00f2 di propriet\u00e0 del conte Alberto Rognoni, dinamico, intelligente, spiritoso, scoppiettante, dalla parola sciolta. Tra i fondatori del , e presidente a soli vent'anni della societ\u00e0 calcistica della sua citt\u00e0, nel 1946 Rognoni lavorava nell'ufficio inchieste della Lega Nazionale, e nel tempo avr\u00e0 l'idea dei diritti televisivi come fonte di introiti per le casse delle societ\u00e0 calcistiche. Uno dei suoi primi atti da editore fu quello di prendere come collaboratore fisso Gianni Brera, che poi divenne direttore della rivista nel 1967. Il conte Rognoni, che nell'estate 1965 s'invent\u00f2 a Cesenatico il \"Processo al calcio\", lasci\u00f2 insieme a Brera nel 1973.\nL'anno dopo il \"Guerin Sportivo\" fu acquistato dall'allora presidente del , Luciano Conti, che ne dispose il trasferimento a San Lazzaro di Savena, alle porte del capoluogo felsineo, sede della sua casa editrice, la Conti Editore. La nuova propriet\u00e0 dispose il cambio della formula editoriale, ovvero la trasformazione da giornale a rivista in senso stretto. Il passaggio comport\u00f2 un cambio di formato (da lenzuolo a rivista) e il passaggio dal bianco e nero al colore. La mutata impostazione privilegi\u00f2 le immagini fotografiche, aprendosi inoltre verso un campo all'epoca poco esplorato dalla stampa sportiva italiana, come il calcio internazionale. Nel 1975 Italo Cucci sal\u00ec alla direzione. Nell'anno del , le vendite del \"Guerin Sportivo\" guidato da Cucci superarono quota 300.000.\nDagli anni 1990 in poi.\nGiunti alla met\u00e0 degli anni 1990, gradualmente, si assistette alla scomparsa dalle pagine del \"Guerino\" di discipline come il ciclismo, l'atletica leggera, la pallacanestro, la pallavolo e altri sport considerati \"minori\", fin l\u00ec parte integrante della rivista ma ormai fagocitati nei loro spazi dagli eventi calcistici. Nel 1998 la Conti Editore viene rilevata da Francesco Amodei, editore romano, proprietario del quotidiano \"Corriere dello Sport-Stadio\". Nel 2001 le vendite si attestano a quota 33.734 copie.\nSotto la direzione di Matteo Marani, dal gennaio 2010 viene pubblicato mensilmente, dopo una lunga tradizione che lo ha visto come settimanale (in passato ha avuto anche cadenza quindicinale); questo passaggio \u2014 resosi necessario, all'inizio del III millennio, per la sopravvenuta concorrenza dei nuovi media nonch\u00e9 per lo sfaldamento del vecchio calendario calcistico \u2014 ha inoltre portato a un temporaneo cambiamento nel logo della testata, con l'introduzione della nuova sigla \"GS\", per volont\u00e0 dell'editore Amodei. Marani ha inoltre inaugurato il sito web della rivista, e lanciato le pubblicazioni di approfondimento \"GS Storie\" e \"GS Extra\".\nDal settembre 2010 al mensile \u00e8 stata affiancata un'appendice web, inizialmente strutturata come un blog e poi trasformatasi nel novembre 2017 in un sito a tutti gli effetti. A differenza della rivista cartacea, il sito incentrato pi\u00f9 sulle opinioni che sulle notizie e, oltre al calcio, riserva ampio spazio a basket e Formula 1. Vi scrivono principalmente Stefano Olivari, Rudiger Franz Gaetano Herberhold, Giovanni Del Bianco e Fabio Ornano, affiancati occasionalmente anche dal blogger Cristian Vitali, il quale illustra principalmente i profili del premio goliardico Calciobidone, che ha raccolto l'eredit\u00e0 del Bidone d'oro.\nDal marzo 2016, con l'inizio della direzione di Alessandro Vocalelli e lo spostamento della redazione a Roma, la rivista subisce un profondo restyling affidato a Pasquale Mallozzi, che, tra le altre cose, riporta \"in auge\", per l'occasione ristilizzato, lo storico logo della testata nonch\u00e9 uno sguardo agli eventi sportivi extracalcistici. La rivista conta oggi come firme autorevoli Roberto Beccantini, Italo Cucci, Marco Montanari, Massimo Perrone, Alberto Polverosi e \"Tucidide\", affiancati dagli approfondimenti storici di Carlo Felice Chiesa.\nI premi.\nIl \"Guerin Sportivo\" ha istituito anche due premi: il Guerin d'oro, che va al miglior giocatore della Serie A (eletto calcolando la media dei voti assegnati ai calciatori dai quotidiani \"La Gazzetta dello Sport\", \"Corriere dello Sport\" e \"Tuttosport\" e lo stesso \"Guerin\") e il Trofeo Bravo, assegnato al miglior giovane d'Europa.\nDal 2012 partecipa inoltre alla realizzazione del premio goliardico \"Calciobidone\", organizzato dal sito \"Calciobidoni.it\" del blogger Cristian Vitali, che dal 2009 viene assegnato al peggiore straniero della Serie A.\nFirme.\nNel corso dei decenni, la testata emerse come un \"unicum\" in campo editoriale, invitando alla cronaca sportiva l'intellighenzia giornalistica e letteraria italiana del XX secolo. Attraverso le sue colonne, numerose sono state le firme prestigiose che scrissero per il \"Guerin Sportivo\", si pensi a:"}
{"id": "317597", "revid": "181699", "url": "https://it.wikipedia.org/wiki?curid=317597", "title": "Comitato di Bereg", "text": "Il comitato di Bereg (in ungherese \"Bereg v\u00e1rmegye\", in latino \"Comitatus Beregiensis\") \u00e8 stato un antico comitato del Regno d'Ungheria, oggi situato a cavallo tra l'Ungheria e l'Ucraina occidentale. Capoluogo del comitato era Beregsz\u00e1sz, oggi nota col nome ucraino di Berehove.\nGeografia fisica.\nIl comitato di Bereg confinava con il territorio austriaco della Galizia e con gli altri comitati di M\u00e1ramaros, Ugocsa, Szatm\u00e1r, Szabolcs e Ung. Il suo territorio, geograficamente facente parte della Rutenia subcarpatica, si estendeva tra i Carpazi a nord e il corso del Tibisco a sud.\nStoria.\nIn seguito al Trattato del Trianon (1920) gran parte del comitato (tra cui il capoluogo) venne assegnata alla neonata Cecoslovacchia. Una piccola parte sudoccidentale, rimasta sotto sovranit\u00e0 ungherese, divenne parte del nuovo comitato di Szatm\u00e1r-Ugocsa-Bereg.\nNel marzo 1939 la porzione cecoslovacca venne occupata dall'Ungheria a seguito del Primo Arbitrato di Vienna e il comitato venne ricostituito. Alla fine della Seconda guerra mondiale vennero ripristinati i confini ungheresi prebellici, ma la parte rimanente dell'antico comitato di Bereg non fu pi\u00f9 restituita alla Cecoslovacchia, bens\u00ec assegnata alla repubblica socialista sovietica dell'Ucraina, di cui ha seguito le sorti.\nDal secondo dopoguerra la parte rimasta ungherese ha formato parte della provincia di Szabolcs-Szatm\u00e1r, rinominata nel 1990 in Szabolcs-Szatm\u00e1r-Bereg."}
{"id": "317605", "revid": "56620", "url": "https://it.wikipedia.org/wiki?curid=317605", "title": "Teodeberto II", "text": "Origine.\nEra il figlio maschio primogenito del re dei Franchi dell'Austrasia Childeberto II e di Faileuba che Gregorio di Tours, cita, senza per\u00f2 precisarne gli ascendenti.\nBiografia.\nLa nascita di Teodeberto \u00e8 ricordata sia nelle cronache di Gregorio Tours, che precisa che il prozio, Gontrano, re di Burgundia, ne fu molto felice e gli invi\u00f2 molti regali, che in quella di Fredegario.\nI genitori, Childeberto II e Faileuba, morirono assieme nel 595, a quanto si dice per avvelenamento; Teodeberto, di dieci anni, e il fratello Teodorico, di nove, divennero rispettivamente re d'Austrasia e re di Burgundia, entrambi sotto la reggenza della nonna Brunechilde, che dovette dovette fronteggiare una minaccia di invasione degli Avari, che avevano invaso la Turingia e che, secondo Paolo Diacono, furono convinti a rientrare in Pannonia, dopo che era stato loro pagato un tributo in denaro.\nTeodeberto si era insediato a Metz, assieme alla nonna, e govern\u00f2 sotto la di lei guida, che, da Metz, governava anche la Burgundia per conto di Teodorico II, che si era insediato a Orleans.\nLa guerra contro la Neustria.\nTra Brunechilde e Fredegonda (reggente per Clotario II del regno di Neustria) si riapr\u00ec il conflitto iniziato nel 568, quando Fredegonda aveva fatto uccidere la sorella di Brunechilde, Galsuinda. Fredegonda e Clotario II, nel 596, occuparono Parigi, poi marciarono contro Teodorico II e Teodeberto II, su cui riportarono una chiara vittoria nello scontro avvenuto nel bosco di Leucofao (vicino al paese di Dizy-le-Gros).\nNel 599, quando Brunechilde venne cacciata dal regno di Austrasia da un gruppo di nobili rivoltosi e fu costretta a riparare in Borgogna, Teodebaldo si sottrasse all'autorit\u00e0 della nonna.\nClotario II che intanto era rimasto orfano di Fredegonda (597) fu facilmente sconfitto presso Dormelles (600) dalle truppe di Teodeberto e Teodorico.\nNel 602, assieme al fratello sconfisse i Vasconi, rendendoli loro tributari.\nSotto la spinta della nonna, Teodorico nel 604 sbaragli\u00f2 presso \u00c9tampes le truppe di Clotario, liber\u00f2 Orl\u00e9ans assediata e occup\u00f2 Parigi, ma non riusc\u00ec ad eliminare Clotario, in cui aiuto era giunto Teodeberto II con l'onerosa pace di Compi\u00e8gne, che Clotario fu costretto ad accettare, salvando il suo esercito e rientrando in patria.\nGli scontri col fratello e la morte.\nGli anni seguenti, a partire dal 605, furono segnati dagli scontri armati tra Teodeberto II che, manovrato ormai dai nobili austrasiani, fu definito dalla nonna \"figlio di un giardiniere\", e Teodorico, che ambiva a impadronirsi della Neustria .\nNel 610 Teodeberto con l'inganno, riusc\u00ec a circondare Teodorico obbligandolo a cedergli l'Alsazia (che aveva appena conquistato) e il territorio di Toul, la Champagne attorno a Troyes e la Turgovia.Ma nel 611, Teodorico strinse un patto con Clotario II, affinch\u00e9 questi non intervenisse nella guerra tra lui e suo fratello, Teodeberto.\nDopo un anno di preparazione, Teodorico II attacc\u00f2 Teodeberto e lo sconfisse a Toul, poi dato che Teodeberto era riuscito a fuggire, con parte dell'esercito, lo insegu\u00ec e lo raggiunse sulle rive della Mosella, a Tolbiac (612), dove Teodeberto aveva raccolto intorno a s\u00e9 anche Sassoni e Turingi ma dove fu definitivamente sconfitto, nella cruenta battaglia che ne segu\u00ec. Allora Teodeberto tent\u00f2 nuovamente di fuggire, con pochi intimi, ma fu catturato a sud di Z\u00fclpich, condotto a Colonia, senza vesti regali, davanti a Teodorico, che lo invi\u00f2 in catene a Chalon; a Chalon fu giustiziato, probabilmente per ordine della nonna Brunechilde.\nTeodeberto fu il primo sovrano dei Merovingi a coniare monete d'oro col proprio nome e la propria effigie.\nMatrimoni e discendenza.\nNel 608, Teodeberto spos\u00f2 Bilichilde, che era stata serva di Brunechilde. Ma, nel 610, Teodeberto uccise Bilichilde, che nel frattempo gli aveva dato due figli:\nAllora Teodeberto spos\u00f2 Teodechilde, che gli diede un figlio:"}
{"id": "317608", "revid": "17654", "url": "https://it.wikipedia.org/wiki?curid=317608", "title": "Deidamia (Haendel)", "text": ""}
{"id": "317612", "revid": "1632387", "url": "https://it.wikipedia.org/wiki?curid=317612", "title": "Geezer Butler", "text": "Biografia.\nGli inizi.\nButler si approccia al basso in giovinezza, influenzato soprattutto dallo stile del suo idolo Jack Bruce dei Cream. Inizialmente studiava per diventare ragioniere, ma la passione per la musica lo fece deviare dal progetto iniziale. Geezer fonda la sua prima band, i \"Rare Breed\", con il compagno di classe John \"Ozzy\" Osbourne nell'autunno del 1967. Dopo lo scioglimento del gruppo, i due si ritroveranno nelle file del quartetto blues \"Polka Tulk\", insieme al chitarrista Tony Iommi e al batterista Bill Ward. Agli inizi della sua carriera Butler era un chitarrista ritmico, ma gi\u00e0 dai tempi dei \"Polka Tulk\", Tony Iommi fa capire di non essere intenzionato a suonare con un altro chitarrista e cos\u00ec Geezer passa al basso, inizialmente costituito dalla sua Fender Telecaster con solo tre corde, le tre pi\u00f9 gravi. In seguito il gruppo cambier\u00e0 nome in \"Earth\" e, agli inizi del 1969, venuto a sapere dell'esistenza di una band omonima, decide di cambiare nuovamente il nome in Black Sabbath.\nI Black Sabbath.\nIl nome Black Sabbath deriva da una canzone composta da Butler, che a sua volta lo aveva preso dal titolo del film \"I tre volti della paura\" (il cui titolo internazionale \u00e8 appunto \"Black Sabbath\"). In quel periodo il bassista era un assiduo lettore del novellista dell'occulto Dennis Wheatley. Ci\u00f2 si riflette sui testi della band, per la maggior parte realizzati dallo stesso Butler e fortemente ispirati sia dal suo interesse per l'esplorazione dei temi di morte e distruzione ad opera delle arti oscure sia dalla sua passione per il misticismo, la fantascienza, il fantasy e l'horror.\nLa carriera solista e il ritorno nei Sabbath.\nDurante la seconda met\u00e0 degli anni settanta, la popolarit\u00e0 dei Black Sabbath \u00e8 in forte calo a causa dell'abbandono del frontman Ozzy Osbourne e, nonostante l'ingresso nel gruppo del cantante Ronnie James Dio, Butler lascia la band nel 1984 per suonare con i The Deviants di Larry Wallis; poi forma la Geezer Butler Band, in attivit\u00e0 sino al 1987, quando il bassista si riunir\u00e0 ad Ozzy Osbourne.\nButler torna nei Black Sabbath per incidere \"Dehumanizer\" nel 1992 e \"Cross Purposes\" nel 1994, quindi lascer\u00e0 nuovamente il gruppo per formare i G//Z/R (in seguito rinominati \"Geezer\") che pubblicheranno l'album \"Plastic Planet\" nel 1995. Nel 1997 Butler registra l'album solista \"Black Science\". Nel 1997 si riunisce ai Black Sabbath, ricostituiti in occasione dell'Ozzfest, nella loro formazione originale con Osbourne alla voce. Nel 2005 pubblica il suo terzo album solista \"Ohmwork\". Nell'ottobre 2006 viene annunciato che Butler, insieme a Tony Iommi, sono intenzionati riformare la line-up della Dehumanizer-era dei Black Sabbath, con Vinny Appice e Ronnie James Dio, sotto il nome di Heaven &amp; Hell per distinguersi tra la touring band riunita fronteggiata da Osbourne, e l'attuale line-up dei Sabbath.\nStile ed equipaggiamento.\nButler \u00e8 noto per essere stato, gi\u00e0 a inizio carriera con i Black Sabbath, uno dei primi bassisti a utilizzare un pedale Wah wah con il basso elettrico, cosa evidente nell'introduzione del brano \"N.I.B.\" contenuto nel primo album \"Black Sabbath\" del 1970. \u00c8 stato anche tra i primi a utilizzare accordature alternative per il basso (dallo standard EADG al pi\u00f9 basso C# F# B E), allo scopo di corrispondere alle tonalit\u00e0 di Tony Iommi, che era solito accordare le sue chitarre in C# (un tono e mezzo pi\u00f9 basso). In campo rock \u00e8 stato, con il suo stile ed il suo sound, fonte di ispirazione per molti futuri bassisti e tutt'oggi \u00e8 citato come tra gli innovatori nell'uso del basso nell'ambito hard rock/heavy metal.\nAttualmente \u00e8 endorser per la Lakland, azienda statunitense costruttrice di bassi, con la quale ha collaborato alla realizzazione del \"Geezer Butler Signature Bass\", distribuito sia in configurazione dei pick-up P che P+J; utilizza della stessa azienda i modelli signature \"Osborn \"e \"Glaub\".\n\u00c8 anche endorser per i sistemi di amplificazione per basso Hartke e in particolare utilizza testate \"Kilo Bass\" e casse \"AK115\" e \"AK410\". In passato si \u00e8 servito di amplificatori Ampeg ed ha utilizzato bassi Fender, Dan Armstrong Plexi, Rickenbacker, Yamaha BB e Vigier.\nNel 2013 ha collaborato con l'azienda californiana EMG per la realizzazione di una serie di pick-up, la \"GZR\", prodotta sia in configurazione Precision che Precision+Jazz.\nVita privata.\n\u00c8 vegano e sostenitore dei diritti degli animali. \u00c8 sposato con Gloria Butler, che \u00e8 stata anche la manager degli Heaven &amp; Hell. Il loro figlio, Biff Butler, \u00e8 stato il frontman del gruppo nu metal Apartment 26."}
{"id": "317613", "revid": "712828", "url": "https://it.wikipedia.org/wiki?curid=317613", "title": "Dugtrio", "text": ""}
{"id": "317614", "revid": "712828", "url": "https://it.wikipedia.org/wiki?curid=317614", "title": "Tentacruel", "text": ""}
{"id": "317616", "revid": "287204", "url": "https://it.wikipedia.org/wiki?curid=317616", "title": "Chikorita", "text": ""}
{"id": "317617", "revid": "124710477", "url": "https://it.wikipedia.org/wiki?curid=317617", "title": "Childeberto II", "text": "Origine.\nEra l'unico figlio maschio del re dei Franchi dell'Austrasia, Sigeberto I [il figlio quintogenito (il vescovo Gregorio di Tours (536 \u2013 597) lo elenca come quarto figlio), del re dei Franchi Sali della dinastia merovingia, Clotario I e, sempre secondo Gregorio di Tours, della sua terza moglie, Ingonda, di cui non si conoscono gli ascendenti] e di Brunechilde, la figlia secondogenita del re dei visigoti Atanagildo e di Gosvinta dei Balti (?-589), molto probabilmente, figlia del re Amalarico, ultimo sovrano della dinastia dei Balti. I re di Neustria, Chilperico I, e di Borgogna, Gontrano, erano suoi zii.\nBiografia.\nQuando, nel 575, suo padre venne assassinato dai sicari di Fredegondae la madre, fatta prigioniera da Chilperico I, fu portata come ostaggio a Rouen, Childeberto si trovava a Parigi; sempre secondo Gregorio di Tours e confermato anche dalle cronache del vescovo, Mario di Avenchesfu portato in salvo dal fedele duca Gondobaldo che, portatolo a Metz, la capitale del regno di Austrasia, lo fece proclamare re e lo tenne sotto la sua tutela, proteggendolo.\nLa reggenza di Brunechilde.\nBrunechilde, che, secondo Paolo Diacono, era reggente del regno di Austrasia per conto del figlioletto Childeberto II si ricongiunse al figlio ed esercit\u00f2 la reggenza in suo nome. Con la sua politica accentratrice, tesa a limitare i poteri, i privilegi e le esenzioni degli aristocratici e del clero, Brunechilde si alien\u00f2 il sostegno dei notabili austrasiani, che, forse sollecitati da Chilperico I e Fredegonda, cominciarono a chiedere di poter esercitare il potere per conto di Chidelberto II, arrivando a minacciare Brunechilde e a combattere contro le truppe lealiste. La loro rivolta venne domata solo grazie all'intervento di Gontrano, che, non avendo eredi, essendogli premorti tutti i figli, nel 577, a Pompierre, adott\u00f2 suo nipote Childeberto II e, col successivo trattato di Andelot, del 28 novembre 587, dispose che alla sua morte gli succedesse come re di Burgundia, come conferma anche Fredegario che dice che Childeberto giunse ad Andelot con la madre la sorella e la moglie.\nIl suo regno.\nIl primo trattato di Pompierre aveva causato l'ira della reggente di Neustria Fredegonda, la vedova di Chilperico I, che sperava che venisse adottato suo figlio, Clotario II. Allora Fredegonda tent\u00f2 di destabilizzare l'Austrasia, appoggiando il tentativo di elevare a re d'Aquitania, Gundovaldo (figlio illegittimo del re dei Franchi Sali del nord dell'Austrasia e della Guascogna, della dinastia merovingia, Clotario I e di una sua concubina di cui non si conoscono n\u00e9 il nome n\u00e9 gli ascendenti), che richiamato da Costantinopoli, fu riconosciuto re da tutti i duchi della zona; ma Gontrano e Childeberto II reagirono intervenendo coi propri eserciti e dopo varie vicissitudini Gundovaldo fu assediato in un paesino di una valle dei Pirenei, Cominges, catturato e giustiziato.\nChildeberto II intrattenne anche relazioni diplomatiche con l'impero bizantino e, nel 584, discese in Italia e combatt\u00e9 per l'imperatore Maurizio contro i Longobardi (585).Pochi anni dopo, torn\u00f2 in Italia e proprio in quel periodo, per migliorare i rapporti tra i due regni, il re dei Longobardi, Autari, propose il fidanzamento con sua sorella, Clodesinde. Childeberto accett\u00f2, ma poi considerando che I Visigoti si erano convertiti al cattolicesimo, prefer\u00ec fidanzare Clodesinde con il loro re, Recaredo I.In quello stesso periodo, Childeberto dovette difendersi dalle pretese della nobilt\u00e0 ed elimin\u00f2 tutti i suoi avversari pi\u00f9 pericolosi, tra cui il duca Magnovaldo, invitato nel palazzo reale, mentre assisteva a scene di caccia da una finestra, fu decapitato e defenestrato\nAssieme all'ormai anziano Gontrano, di cui gi\u00e0 esercitava la reggenza sul suo regno per motivi di salute, diedero il permesso al monaco irlandese san Colombano di fondare l'abbazia di Luxeuil ed altri due monasteri nel cuore dei Vosgi e a operare assieme ai suoi monaci nelle varie missioni e fondazioni in tutti i regni Franchi.\nAlla morte di Gontrano (592), la Burgundia e la regione di Orl\u00e9ans passarono a Childeberto II, senza incontrare alcuna opposizione, e cos\u00ec i regni di Austrasia e Borgogna vennero unificati sotto la corona di Childeberto II.\nNell'ultimo periodo del suo regno, Childeberto entr\u00f2 in rapporto con papa Gregorio Magno che gli chiese di intervenire per porre un limite alla simonia, molto diffusa nella chiesa francese e di ridurre l'interferenza della casa reale nell'elezione dei vescovi.\nChildeberto, nel 595, mor\u00ec, all'et\u00e0 di venticinque anni, insieme alla moglie, Faileuba, a quanto si dice, per avvelenamento ed, essendo i figli ancora minorenni, la reggenza di entrambi i regni venne affidata alla regina madre, Brunechilde, che divise i regni tra i due nipoti: a Teodorico II, affid\u00f2 la Borgogna, e a Teodeberto II, l'Austrasia.\nSubito dopo la morte di Childeberto, Fredegonda occup\u00f2 Parigi e i territori che questi aveva ricevuto alla morte del fratello Cariberto.\nMatrimoni e discendenza.\nChildeberto era stato fidanzato con la figlia del duca di Baviera Garibaldo, Teodolinda, che poi spos\u00f2 Autari.\nChildeberto spos\u00f2 Faileuba, che \u00e8 citata sia da Gregorio di Tours, che da Fredegario, senza precisarne le ascendenze, da cui ebbe quattro figli:"}
{"id": "317618", "revid": "287204", "url": "https://it.wikipedia.org/wiki?curid=317618", "title": "Sudowoodo", "text": ""}
{"id": "317620", "revid": "287204", "url": "https://it.wikipedia.org/wiki?curid=317620", "title": "Misdreavus", "text": ""}
{"id": "317621", "revid": "212348", "url": "https://it.wikipedia.org/wiki?curid=317621", "title": "Canoa polinesiana", "text": "La canoa polinesiana o canoa a bilanciere, detta anche outrigger, \u00e8 il tipo di canoa tradizionale dei popoli dell'Oceania, ma molto diffusa anche nell'oceano Indiano. \u00c8 caratterizzata da un galleggiante laterale, detto bilanciere, collegato allo scafo da un certo numero di traverse. Ha avuto un ruolo determinante nella grande migrazione che da Samoa raggiunse Micronesia, Melanesia e Polinesia, e in generale nella colonizzazione, in tempi antichi, di molte isole oceaniche. A partire dalla fine del XIX secolo l\"'outrigger\" ha cominciato a svilupparsi e diffondersi nel mondo come sport organizzato.\nNome.\nNell'area del Pacifico la canoa polinesiana viene chiamata Va'a (in Polinesia francese) o varianti (Wa'a Hawaii, Waka Ama in Nuova Zelanda). Nei paesi di lingua inglese il nome usato pi\u00f9 spesso \u00e8 outrigger canoe; dalla parola \"outrigger\" prendono il nome diverse associazioni sportive o competizioni internazionali.\nDiffusione e storia.\nOrigini.\nLa canoa con bilanciere prende il nome dalla Polinesia perch\u00e9 \u00e8 in questa zona del mondo che si trovano la pi\u00f9 grande variet\u00e0 di forme e la pi\u00f9 grande diffusione di questo genere di imbarcazione. Tuttavia, lo stesso tipo di imbarcazioni si trova in numerose altre zone del mondo, incluso l'Oceano Indiano, fra Africa orientale, Comore, Maldive e India. Poich\u00e9 queste regioni hanno una cultura pi\u00f9 antica di quella di Samoa (da cui partirono le migrazioni verso la Polinesia), alcuni suppongono che la canoa polinesiana sia in realt\u00e0 nata fra Africa e Asia. Altri sostengono che possa essere di origine indonesiana, ed essersi diffusa da qui sia verso ovest che verso Samoa, la Micronesia e la Melanesia.\nTrovare elementi definitivi a favore dell'una o dell'altra tesi, o ricostruire altri elementi della storia della canoa, \u00e8 comunque molto difficile; sia a causa della deperibilit\u00e0 dei materiali (principalmente tronchi d'albero e altri materiali vegetali) sia perch\u00e9 le culture che la usavano non avevano la scrittura. Le informazioni di cui disponiamo sono quindi ricavate in gran parte dalla tradizione orale di questi popoli, o da graffiti e altre testimonianze pittoriche (in particolare nelle Hawaii).\nIn ogni caso, l'importanza della canoa nella cultura tradizionale delle \"popolazioni oceaniche\" \u00e8 indiscutibile, ed \u00e8 ovviamente legata dalla memoria storica dei viaggi in canoa attraverso cui l'Oceano stesso fu \"colonizzato\" nei tempi antichi. In Nuova Zelanda, per esempio, molti M\u0101ori tramandano ancora oggi alle nuove generazioni il ricordo del \"nome\" della canoa sulla quale gli antenati arrivarono ad \"Aotearoa\" (la \"Terra della Lunga Nuvola Bianca\").\nLa canoa polinesiana come sport.\nI popoli del Pacifico hanno utilizzato le canoe per competizioni e gare fin dall'antichit\u00e0. I coloni europei in alcuni casi mantennero questa tradizione; alla fine del XVIII secolo, per esempio, si tenevano nella colonia francese di Tahiti gare di canoa commemorative la presa della Bastiglia, il 14 luglio. In altri casi gli stessi europei interruppero tradizioni probabilmente antichissime; nelle Hawaii, per esempio le gare di caneo furono vietate a partire dal 1820, con l'arrivo dei missionari di Boston, che le bandirono come immorali anche a causa del grande movimento di scommesse che alimentavano.\nLa canoa polinesiana come sport (nell'accezione moderna del termine) ha le proprie origini nelle Hawaii. Nel 1875 re David Kalakaua sal\u00ec al trono delle Hawaii. Kalakaua favor\u00ec la riscoperta delle tradizioni hawaiiane: danze, canti tradizionali, e sport acquatici (canoa, vela, surf). Nel 1908 venne fondata la prima associazione di canoa, lo Outrigger Canoe Club of Hawaii. Poco tempo dopo fu fondato il club di surfisti di Hui Nalu e dal 1910 questi due gruppi iniziarono a sfidarsi in gare di canoa. A partire da questo storico nucleo nelle Hawaii, la canoa polinesiana si trasform\u00f2 gradualmente in uno sport organizzato. La prima vera e propria regata si disput\u00f2 nel 1922; a partire dagli anni quaranta si inizi\u00f2 a discutere della necessit\u00e0 di creare un regolamento \"ufficiale\". Con questa missione nacque nel 1950 la \"Hawaiian Canoe Racing and Surfing Association\", in seguito Hawaiian Canoe Racing Association (HCRA). Oggi l\"'outrigger\" \u00e8 lo sport nazionale hawaiiano, con oltre 7000 atleti e 60 associazioni dedicate.\nDiffusione dello sport.\nDalle Hawaii, lo sport della canoa polinesiana si diffuse in gran parte del Pacifico, finendo per raccogliere appassionati in tutto il mondo. Fra i paesi che praticano in misura significativa questo sport si possono citare l'Australia, la Nuova Zelanda, il Sudafrica, la California, l'Oregon, il Canada, le Isole Cook, l'Isola di Pasqua, le Figi, Samoa, Guam, Tonga, le Isole Marianne, la Nuova Caledonia, Tahiti, Hong Kong, ma anche paesi europei come Gran Bretagna, Francia, Germania, Ungheria, Austria, Svezia e la stessa Italia. Anche alcuni gruppi di nativi americani sono molto presenti in questa disciplina sportiva (per esempio la Nazione di Stahlo e il Comitato Nativo di Partecipazione canadese).\nL'evoluzione della canoa.\nContemporaneamente al processo che trasform\u00f2 la gara di canoa in uno sport, anche l'imbarcazione stessa mut\u00f2 gradualmente. Se le prime gare si disputavano usando canoe progettate per la pesca, fra la fine del XIX secolo e l'inizio del XX furono commissionate le prime canoe da gara. La prima in assoluto fu realizzata per il principe Kuhio delle Hawaii; pesava 280 kg per meno di 12 m di lunghezza, e vinse tutte le competizioni dal 1907 al 1910. Nel 1933, a Kailua-Kona (nell'Isola di Hawaii), James Takeo-Yamasaki realizz\u00f2 la storica canoa \"Malia\" (letteralmente \"acqua calma\"), sul cui modello \u00e8 basata la canoa polinesiana moderna. Era in legno di koa, pesava 182\u00a0kg ed era lunga 12 m. La storia di questa imbarcazione fu decisamente avventurosa. Negli anni trenta e quaranta pass\u00f2 di proprietario in proprietario; nel 1950 la prua fu modifica da Wally Froiseth, George Downing e Rudy Choy; nel biennio 1952-1954 vinse tredici competizioni ufficiali consecutive; altri trofei vennero negli anni successivi.\nNel 1959, Tom Johnson e Noah Kalama realizzarono una nuova \"Malia\" in fibra di vetro, da un calco della Malia originale. Questo nuovo modello di Malia fece incetta di trofei negli anni sessanta e settanta. I nuovi materiali permisero la produzione in serie e quindi la diffusione di queste imbarcazioni presso il grande pubblico.\nIl passaggio ai materiali plastici e alla produzione industriale delle canoe furono fortemente criticati dagli hawaiiani, che ancora oggi tendono a disprezzare le canoe realizzate con materiali diversi dal koa originale. Oggi esiste una categoria a parte per le canoe in koa, che non gareggiano contro le canoe in fibra.\nLa Malia rimase il modello dominante incontrastato di canoa polinesiana per molto tempo. Negli anni settanta apparvero nelle competizioni canoe di origine tahitiana, pi\u00f9 leggere e strette, dette \"Rockets\" (\"razzi\") per la loro velocit\u00e0, nettamente superiore a quella dei modelli usati in precedenza. Sulla scorta di questa esperienza, l'HCRA nel 1978 introdusse una regolamentazione (prima mancante) relativa ai limiti minimi e massimi di lunghezza e peso delle canoe da competizione. Da queste regole deriv\u00f2 una nuova generazione di canoe, ibridazione fra la Malia hawaiiana e il Rocket tahitiano. Fra i modelli pi\u00f9 celebri di questa classe di canoe ci sono lo \"Hawaiian Class Racer\" progettata da Joe Quigg e la \"Canoa Bradley\" progettata da Sonny Bradley. Pi\u00f9 moderno \u00e8 il modello \"Force 5\" progettato da Walter Guild e Brent Bixler, ibridazione di Hawaiian Class Racer e Bradley."}
{"id": "317622", "revid": "287204", "url": "https://it.wikipedia.org/wiki?curid=317622", "title": "Dunsparce", "text": ""}
{"id": "317623", "revid": "287204", "url": "https://it.wikipedia.org/wiki?curid=317623", "title": "Smeargle", "text": ""}
{"id": "317625", "revid": "112408968", "url": "https://it.wikipedia.org/wiki?curid=317625", "title": "Lega Grigia", "text": "La Lega Grigia o Superiore (conosciuta pi\u00f9 comunemente con il nome originale romancio: \"Ligia Grischa\"), fu un'alleanza stipulata il 16 marzo 1424, nella localit\u00e0 di Trun, tra le comunit\u00e0 dell'Hinterrhein, della Surselva e dell'Imboden.&lt;br&gt;\nLa stessa seguiva un precedente trattato del 1395 che diede vita alla \"Part Sura\" e a un giuramento (cui parteciparono i baroni Ulrich II Von R\u00e4z\u00fcns, Alberto De Sacco e l'abate di Disentis/Must\u00e9r) a cui, cinque giorni dopo, si unirono anche i territori liberi della Surselva e quelli controllati dal conte Johann von Werdenberg-Sargans.\nStoria.\nNel XIV secolo vi furono continue guerre e continui cambiamenti di propriet\u00e0 dei territori della Surselva. Nel 1390 per esempio i Von Werdenberg tentarono di sottrarre le zone di Flims, di Foppa e la Val Lumnezia al casato dei Von Belmont e la crisi sfoci\u00f2 in guerra aperta lo stesso anno con la battaglia di Mundaun.\nIn campo, inoltre, c'erano il vescovo di Coira e i baroni di Rh\u00e4z\u00fcns; creando faide che sembravano non avere fine impoverendo non poco la regione. La piccola nobilt\u00e0 della Surselva si rivolse, esasperata, all'abate di Disentis/Must\u00e9r, Petrus Pontaningen, al fine di ottenere una cessazione delle ostilit\u00e0.\nDopo il primo giuramento del 1395 l'alleanza vene cos\u00ec rinnovata nel 1424 nel trattato di Trun. L'inizio di questo giuramento cita: \"Vogliamo essere e restare fedeli confederati fin che dureranno i monti e le valli\". Questa confederazione adott\u00f2 un sigillo che portava uno scudo bianco nero diviso a met\u00e0 verticalmente. Questo stemma \u00e8 ancora presente nella bandiera del Canton Grigioni, essa \u00e8 la prima in altro a sinistra. Con gli accordi successivi con la Lega Caddea e con la Lega delle Dieci Giurisdizioni, si form\u00f2 l'entit\u00e0 che nell'Ottocento divenne il Canton Grigioni. \nIl Moesano si un\u00ec a questa confederazione fra il 1480 e il 1496 anche se, come visto precedentemente, i De Sacco (signori sia della Mesolcina che di parte della Surselva - Flims, Laax, Foppa e Vals in particolare) ebbero sempre rapporti di alleanza con la Lega.\nIl nome della lega \u00e8, secondo la tradizione, dovuto al tipo di vestiario (lana grigia di pecora) utilizzato in quel periodo dagli abitanti della regione."}
{"id": "317626", "revid": "117289477", "url": "https://it.wikipedia.org/wiki?curid=317626", "title": "Sigeberto II", "text": "Origine.\nEra il figlio maschio primogenito del re dei Franchi della Burgundia, Teodorico II [il figlio maschio secondogenito del re dei Franchi dell'Austrasia, Childeberto II e di Faileuba che il vescovo Gregorio di Tours (536 \u2013 597), cita, senza per\u00f2 precisarne gli ascendenti] e di una sua concubina che il cronista del VII secolo Fredegario, cita, senza per\u00f2 precisarne n\u00e9 il nome n\u00e9 gli ascendenti\nBiografia.\nLa nascita di Sigeberto \u00e8 ricordata nelle cronache di Fredegario, nell'anno 602.\nNel 612, suo padre sconfisse e fece giustiziare suo fratello, Teodeberto II, re dei Franchi d'Austrasia, riunendo cos\u00ec in un unico regno, Burgundia, Austrasia e Aquitania\nIl padre, nel 613, lo fidanz\u00f2 con Friburga, la figlia del duca degli Alemanni, Cunzo.\nAlla morte del padre, sempre nel 613, mentre stava preparando l'esercito per attaccare, il re di Neustria, Clotario II, Sigeberto, contrariamente alle tradizioni dei Merovingi, che prevedevano la spartizione del regno tra tutti gli eredi maschi, per volere della nonna, la sua bisavola Brunechilde, eredit\u00f2 i regni di Austrasia e Borgogna, che includevano anche l'Aquitania, sotto la tutela della stessa Brunechilde; l'esercito fece rientro immediatamente nelle proprie sedi.&lt;br&gt;Temendo l'autoritarismo di una nuova reggenza di Brunechilde, gli aristocratici e il clero austrasiani, guidati da Pipino di Landen e Arnolfo di Metz, congiurarono contro Sigeberto (e Brunechilde) facilitando l'entrata nel regno d'Austrasia a Clotario II di Neustria.&lt;br&gt;Sigeberto era affiancato alla guida dell'esercito burgundo dal maggiordomo di palazzo, Warnacario, che, temendo per la propria vita, cospir\u00f2 con i maggiorenti Burgundi, per consegnare a Clotario, Brunechilde, Sigeberto ed i suoi fratelli.&lt;br&gt;Sigeberto II e Brunechilde tentarono di resistere e ordinarono agli eserciti di Austrasia e di Burgundia di avanzare. Lo scontro con le truppe di Clotario II avvenne sul fiume Aisne, ma per il comportamento degli austrasiani che non combatterono e, per il tradimento di Warnacario e la diserzione di molti ufficiali, anche i burgundi si ritirarono, Sigeberto, sconfitto, con pochi ufficiali tent\u00f2 la fuga, verso il fiume Aire, ma venne catturato, coi fratelli Corbus e Meroveo, mentre il secondogenito Childeberto riusc\u00ec a sottrassi alla cattura. La nonna, Brunechilde aveva tentato di raggiungere Orbe, ma venne catturata sul lago di Neuch\u00e2tel. Sigeberto II, di circa undici anni, fu immediatamente ucciso, assieme al fratello, Corbus, di circa nove anni, mentre Meroveo fu graziato.&lt;br&gt;Clotario II divenne re di tutti i Franchi.\nNon avendo effettivamente regnato, da alcuni storici non viene considerato re cosicch\u00e9 il figlio di Dagoberto I, Sigeberto III, viene indicato come \"Sigeberto II\""}
{"id": "317629", "revid": "88740", "url": "https://it.wikipedia.org/wiki?curid=317629", "title": "Perseo libri", "text": "Perseo libri fu una casa editrice di Bologna che, dagli anni ottanta, si dedic\u00f2 alla pubblicazione e diffusione di riviste, antologie e romanzi incentrati sulla narrativa fantascientifica.\nFondata dalle ceneri della Libra Editrice da Ugo Malaguti, scrittore di romanzi di fantascienza oltre che critico e studioso, la Perseo oltre a numerose collane pubblicava le riviste \"Nova Sf*\", la pi\u00f9 vecchia rivista di fantascienza italiana ancora in attivit\u00e0, e \"Futuro Europa\", prima e unica pubblicazione periodica dedicata alla fantascienza non angloamericana; entrambe le riviste sono attualmente pubblicate da Elara libri.\nStoria.\nLe radici della casa editrice risalgono al 1964, quando nacquero dallo stesso gruppo redazionale lo Science Fiction Book Club, proseguendo poi il discorso con la collana \"Galassia\", attraverso la Libra Editrice, e in seguito, per oltre vent'anni, con la sigla Perseo Libri.\nAlla Perseo Libri fecero riferimento tutti gli eredi di quel gruppo storico che cre\u00f2 quello che divent\u00f2 il canone comune del libro di fantascienza addirittura nei primi anni sessanta - traduzioni integrali, ripubblicazione dei grandi classici, introduzioni critiche e bio-bibliografie, riviste libro, incontro tra mondo dell'arte e della fantascienza, attenzione ai fermenti dell'universit\u00e0 e delle associazioni, ricerca e scoperta di nuovi autori, conoscenza approfondita dei grandi classici ma anche attenzione e rispetto per il nuovo. Tra i collaboratori della Perseo Libri ci furono sia i pionieri della fantascienza in Italia, da Lino Aldani a Renato Pestriniero, da Giovanni Mongini ad Antonio Bellomi e Fabio Calabrese, sia alcuni giovani autori promettenti, come Riccardo Gramantieri, Alessandro Fambrini, Bruno Vitiello, Daniele Vecchi, Giorgio Sangiorgi.\nA seguito di una crisi finanziaria la Perseo \u00e8 andata in svendita nel 2007 ed ora i diritti editoriali e l'intero catalogo sono stati acquisiti da Elara S.r.l., casa editrice bolognese che ha assorbito anche il vecchio staff redazionale di Perseo.\nCollane.\nCollana di grandi volumi \u00e8 dedicata alla storia della fantascienza nei vari paesi del mondo, a iniziare dagli Stati Uniti.\nCollana di volumi rilegati che ospita le grandi opere della fantascienza internazionale: con romanzi, cicli letterari, antologie personali e classici in rigorosa versione letteraria, vuole offrire un panorama fedele e globale dei fermenti, delle proposte, delle tradizioni e delle idee della fantascienza di ogni tempo e paese.\nVolumi antologici, raccolte personali, romanzi di particolare importanza di fantascienza italiana, europea e, in generale, non angloamericana.\nClifford D. Simak da molti critici viene considerato il pi\u00f9 grande autore che la fantascienza letteraria abbia prodotto. Questa collana riunisce l'intera opera simakiana, attraverso la presentazione critica di tutti i suoi romanzi e la raccolta in vari volumi ordinati cronologicamente dei suoi racconti.\nRivista in formato libro che pubblica perlopi\u00f9 racconti e romanzi brevi di fantascienza anglosassone \"classica\". Fondata nel luglio del 1967, \u00e8 la pi\u00f9 antica rivista di fantascienza italiana ancora in attivit\u00e0 (considerando che la rivista \"Urania\" - da non confondere con \"I romanzi di Urania\" - non \u00e8 pi\u00f9 pubblicata da decenni).\nLa prima e unica pubblicazione periodica dedicata alla fantascienza non angloamericana. Ospita, infatti, opere di autori non anglosassoni, in particolar modo italiani.\nCiascun volume ospita un'opera di saggistica: enciclopedie, biografie, storie, analisi dei momenti pi\u00f9 importanti del movimento chiamato \"fantascienza\" nella letteratura, nel cinema e nell'arte."}
{"id": "317630", "revid": "339392", "url": "https://it.wikipedia.org/wiki?curid=317630", "title": "Eurofestival (2001)", "text": ""}
{"id": "317634", "revid": "306856", "url": "https://it.wikipedia.org/wiki?curid=317634", "title": "Lingua retica", "text": "Il retico, o lingua retica, \u00e8 una lingua estinta considerata preindoeuropea e paleoeuropea parlata anticamente dai Reti, un popolo alpino che viveva tra le odierne Italia nordorientale, Austria, Svizzera e Germania meridionale, e che viene identificato archeologicamente con la cultura di Fritzens-Sanzeno.\nStoria.\nTre autori antichi, Tito Livio, Pompeo Trogo e Plinio il Vecchio, ci tramandano la discendenza dei Reti dagli Etruschi.\nUna nutrita serie di autorevoli archeologi e storici dell'800, come Barthold Georg Niebuhr, Karl Otfried M\u00fcller, Theodor Mommsen, Wolfgang Helbig, Gaetano De Sanctis e Luigi Pareti, ribalta la visione tradizionale degli autori classici di lingua latina, e sostiene che siano gli Etruschi a migrare dai territori alpini del Nord Italia nel Centro Italia, e che quindi siano gli Etruschi a discendere dai Reti, e non viceversa.\nUn legame linguistico tra retico ed etrusco viene sostenuto anche da Benedetto Giovanelli nel 1844, allineandosi sull'ipotesi della discendenza degli Etruschi dai Reti.\nAlfabeto e lingua.\nLa famiglia linguistica tirrenica.\nSi conoscono circa trecento iscrizioni redatte in un alfabeto simile a quello etrusco, con pochi adattamenti locali.\nL'alfabeto retico si divide in due varianti che corrispondono a due sottoaree geografiche: una prima, pi\u00f9 occidentale, \u00e8 conosciuta come alfabeto \u00abdi Bolzano\u00bb o \u00abdi Sanzeno\u00bb (anche detta di Fritzens-Sanzeno), l'altra, pi\u00f9 orientale, come alfabeto di Magr\u00e8. L'alfabeto retico possiede notevoli analogie con il futhark scandinavo e quello camuno.\nI testi ritrovati sono brevi e di difficile interpretazione, a causa della lingua, il retico, di origine non indoeuropea; studi recenti hanno dimostrato una consistente affinit\u00e0 con l'etrusco. Numerosi sono i casi di iscrizioni a carattere votivo.\nSecondo il linguista tedesco Helmut Rix, il retico appartiene alla famiglia delle lingue tirseniche, insieme all'etrusco e alla lingua lemnia. Sulla scia di Rix, successivi studi di Stefan Schumacher, di Norbert Oettinger, Carlo De Simone e Simona Marchesini hanno ipotizzato che retico ed etrusco discendano da un \u00abtirrenico comune\u00bb dal quale si sarebbero divisi in tempi remoti, prima dell'et\u00e0 del Bronzo. Anche il carattere agglutinante del retico \u00e8 condiviso con la lingua etrusca e contraddistingue la famiglia linguistica tirrenica.\nContatti tra Reti e Celti nella seconda et\u00e0 del Ferro.\nAll'interno dei territori retici con la seconda et\u00e0 del Ferro, a partire dal V secolo a.C., vi sono contatti culturali, commerciali e religiosi tra Reti e Celti, confermati dal ritrovamento di armi di tipo La T\u00e8ne, ornamenti e prodotti artistici di matrice celtica, all'interno dell'orizzonte archeologico della cultura di Fritzens-Sanzeno.\nI contatti tra Reti e Celti non si limitarono agli scambi commerciali e culturali. Furono seguiti anche da movimenti migratori di guerrieri celtici all'interno del mondo retico. Alcune iscrizioni retiche rivelano l'adozione di elementi religiosi celtici, cos\u00ec come un'influenza celtica sulla lingua retica.\nIscrizioni retiche.\nI principali luoghi di ritrovamento di iscrizioni in lingua retica sono la Bassa Atesina (\"Unterland\") in Alto Adige, in particolare Vadena, Laghetti, Magr\u00e8 sulla Strada del Vino (BZ), Sanzeno (TN), la Valpolicella (VR) e Magr\u00e8 in Val Leogra, presso Schio (VI). Numerose iscrizioni in lingua retica sono state trovate anche in Austria, principalmente nei dintorni di Innsbruck. Un'iscrizione \u00e8 stata trovata anche nella Germania meridionale, a Nu\u00dfdorf, in Baviera, che rappresenta il ritrovamento pi\u00f9 settentrionale, e una a Va\u010de, nei pressi di Litija, in Slovenia, che rappresenta il ritrovamento pi\u00f9 orientale.\nTra i pi\u00f9 antichi ritrovamenti vi \u00e8 la cosiddetta spada di Verona, scoperta nel 1672 a Ca' di Capri, frazione di Bussolengo, pochi chilometri a ovest di Verona, e oggi conservata al Museo Miniscalchi-Erizzo.\nTra le pi\u00f9 lunghe iscrizioni in lingua retica vi \u00e8 la situla della Val di Cembra del IV secolo a.C., anche conosciuta come Situla Giovanelli o situla di Dos Caslir, scoperta nel 1828 da Simone Nicolodi sul Doss Caslir di Cembra, acquistata dal sindaco di Trento Benedetto Giovanelli e oggi custodita al museo provinciale del Castello del Buonconsiglio. La situla, interamente in bronzo, era verosimilmente un recipiente che conteneva il vino da offrire agli Dei durante le cerimonie religiose. L'iscrizione a carattere votivo \u00e8 composta da cinque parole incise con alfabeto simile a quello etrusco e la lingua usata \u00e8 classificata come retico centrale.\nAltra iscrizione scoperta nel 1845, dallo stesso Giovannelli, \u00e8 la Situla di Matrei, dal nome delle localit\u00e0 di Matrei am Brenner nel Tirolo austriaco dove \u00e8 stata ritrovata, appartenente al V-IV secolo a.C., che \u00e8 stata per oltre un secolo l'iscrizione retica pi\u00f9 a nord mai rivenuta.\nNel 2002, durante gli scavi nell'area sacra di Demlfeld, nel Tirolo austriaco, archeologi dell'universit\u00e0 di Innsbruck hanno scoperto una lamina bronzea rinominata \"lamina di Demlfeld\", dal nome della localit\u00e0 austriaca vicina ad Ampass, nel distretto di Innsbruck-Land. L'area sacra di Demlfeld era un rogo votivo e si ritiene fosse frequentata durante la seconda et\u00e0 del Ferro, dal VI al I sec. a.C.."}
{"id": "317641", "revid": "39930", "url": "https://it.wikipedia.org/wiki?curid=317641", "title": "Alost", "text": ""}
{"id": "317642", "revid": "466539", "url": "https://it.wikipedia.org/wiki?curid=317642", "title": "Alberto Barbera", "text": "Biografia.\nAlla fine degli anni settanta inizia a collaborare con l'Aiace (\"Associazione italiana amici cinema d'essai\") di Torino di cui ricopre la carica di presidente dal 1977 al 1989. Dal 1980 al 1983 \u00e8 titolare della rubrica di critica cinematografica del quotidiano la \"Gazzetta del popolo\". Nel 1982 inizia una lunga collaborazione con il Festival internazionale cinema giovani (ora Torino film festival), di cui diviene segretario generale, componente del comitato di selezione (dal 1984 al 1988) e direttore a partire dal 1989, un ruolo che riveste fino al 1998, quando viene chiamato a dirigere la Mostra internazionale d'arte cinematografica di Venezia, subentrando al direttore dimissionario Felice Laudadio.\nPer quanto valutata positivamente dalla maggior parte della stampa specializzata e dagli operatori del settore, la direzione di Barbera della Mostra di Venezia non riscuote il gradimento del ministro dei Beni Culturali Giuliano Urbani, che impone l'allontanamento anticipato del direttore nel 2002. Dall'autunno 2002 Barbera \u00e8 co-direttore di RING!, festival della critica cinematografica che si svolge ad Alessandria. Nel 2004 ha assunto l'incarico di direttore del Museo nazionale del cinema di Torino. Nel 2010 ha fatto parte della giuria del concorso del Festival di Cannes. Alla fine del 2011 viene nominato nuovamente direttore artistico della Mostra internazionale d'arte cinematografica di Venezia. Barbera subentra a Marco M\u00fcller."}
{"id": "317644", "revid": "585241", "url": "https://it.wikipedia.org/wiki?curid=317644", "title": "Pelenzana", "text": "La Pelenzana \u00e8 una montagna delle Alpi alta 2.161\u00a0m. Da tale cima si gode di una buona vista degli abitati di Predazzo, parte della Val di Fiemme, Moena, Passo Rolle, tutta la Catena del Lagorai e la Cima d'Asta. Tale cima \u00e8 raggiungibile attraverso un percorso mediamente impegnativo direttamente da Predazzo in 3 ore attraverso una ripidissima mulattiera. La cima \u00e8 anche facilmente accessibile dal Monte Agnello e Piana della Tresca. \nVicino alla cima si pu\u00f2 trovare la Cima Saccina e la Cima Forcella insieme alla Malga Saccina e al Bivacco Pelenzana. Ottimo luogo da raggiungere mediante la Baita Gardon\u00e8 durante i periodi estivi a piedi e in inverno con le ciaspole o con gli sci di alpinismo. Luogo altamente popolato da serpenti come vipere e orbettini."}
{"id": "317645", "revid": "287204", "url": "https://it.wikipedia.org/wiki?curid=317645", "title": "Damigiana", "text": "La damigiana \u00e8 un tipo di vaso vinario in vetro, con capacit\u00e0 da 5, 10, 12, 15, 17, 20, 23, 25, 28, 34 e 54 litri.\nHa una forma rotonda e nel passato era rivestita in vimini e con fondo di legno di castagno per il trasporto (attualmente il rivestimento \u00e8 perlopi\u00f9 in plastica). Le damigiane erano i bottiglioni familiari degli italiani: una damigiana di vino bastava per circa un mese in una famiglia.\nVengono ancora usate nelle cantine \"storiche\" come contenitori per ottimizzare le capacit\u00e0 dei tini grandi.\nOrigine del nome.\nL'etimologia tradizionale afferma che \"damigiana\" proviene dal francese \"dame Jeanne\" (la \"signora Giovanna\", con allusione scherzosa alla forma tondeggiante), per alcuni francesi legati al mondo enologico invece \u00e8 stato dato in onore di Giovanna d'Angi\u00f2 regina di Sicilia, che nel 1347 fugg\u00ec da Napoli per rifugiarsi nella sua contea di origine in Provenza. Secondo il \"Dizionario etimologico italiano\" di Carlo Battisti e Giovanni Alessio, \"damigiana\" invece non deriverebbe dal francese ma dal provenzale \"demeg\", a sua volta da un latino tardo *\"demedius\" per il classico \"d\u012bmidius\", \"mezzo\", oppure dall'arabo \"damaj\u0101n\", un recipiente di creta proveniente dalla citt\u00e0 persiana di Damghan."}
{"id": "317648", "revid": "1745361", "url": "https://it.wikipedia.org/wiki?curid=317648", "title": "Piana della Tresca", "text": "La Piana della Tresca \u00e8 una localit\u00e0 di montagna in provincia di Trento, nei pressi di passo Feudo.\n\u00c8 un pianoro di circa un ettaro di estensione, a 2.100\u00a0m di quota. La zona \u00e8 meta turistica, ed \u00e8 utilizzata come campeggio libero; costituisce un buon punto di partenza per raggiungere il vicino Monte Agnello.\nLa zona presenta diverse attrezzature per il turismo invernale. In particolare, vi arriva una seggiovia che serve una pista di sci (\"pista Agnello\"), ed \u00e8 presente una stazione meteorologica per i rilievi nivometrici e la prevenzione delle valanghe.\nNei pressi del pianoro sorgono i ripetitori televisivi di Doss Cappello."}
{"id": "317653", "revid": "1745361", "url": "https://it.wikipedia.org/wiki?curid=317653", "title": "Doss Cappello", "text": "Il Doss Cappello (\"Dos Cap\u00e8l\" in dialetto predazzano) \u00e8 una montagna delle Alpi alta 2.266 . \u00c8 situato tra il Monte Agnello e il Passo Feudo, nelle Dolomiti di Fiemme, in comune di Predazzo. Vi sono allocati alcuni ripetitori, tra i quali quelli della RAI. Il nome deriva dal fatto che la forma della montagna ricorda quella di un cappello.\nSentiero geologico.\nIl sentiero geologico del Dos Cap\u00e8l \u00e8 un percorso escursionistico di media difficolt\u00e0. Ideato negli anni \u201870, \u00e8 il primo sentiero geo-turistico realizzato in Italia. Con la collaborazione del Museo Geologico delle Dolomiti di Predazzo, il comune di Predazzo, il Muse di Trento e Latemar MontagnAnimata il sentiero \u00e8 stato completamente rinnovato e inaugurato a luglio 2017. Sul sentiero ci sono 13 postazioni tematiche che raccontano le Dolomiti \u201cdal vero\u201d con illustrazioni dell\u2019artista portoghese Bernardo Carvalho e semplici testi esplicativi per guidare gli escursionisti nella storia del mondo fino a 250 milioni di anni fa. Tale \"museo a cielo aperto\" parte dal Passo Feudo (2.190 m s.l.m.), raggiungibile a piedi da Pampeago o tramite gli impianti di risalita dello Ski Center Latemar da Predazzo."}
{"id": "317655", "revid": "39692", "url": "https://it.wikipedia.org/wiki?curid=317655", "title": "Trichoplax adhaerens", "text": ""}
{"id": "317657", "revid": "39692", "url": "https://it.wikipedia.org/wiki?curid=317657", "title": "Treptoplax reptans", "text": ""}
{"id": "317658", "revid": "47767", "url": "https://it.wikipedia.org/wiki?curid=317658", "title": "Pok\u00e9dex", "text": "Il o Pok\u00e9Dex \u00e8 uno strumento elettronico immaginario che appare nei videogiochi, nell'anime e nei manga dei Pok\u00e9mon; .\nCaratterizzazione.\nIl Pok\u00e9dex, ha la funzione di un assistente digitale personale, progettato per catalogare e fornire informazioni sulle varie specie di Pok\u00e9mon. Viene inventato dal Professor Oak, un esperto nello studio dei Pok\u00e9mon. Tuttavia, le informazioni contenute in esso provengono da altre fonti.\nIl dispositivo stesso cambia aspetto per ogni generazione di Pok\u00e9mon, spesso offrendo nuove caratteristiche compatibili con le precedenti versioni. Per esempio, le ultime versioni di Pok\u00e9dex permettono di ordinare l'elenco dei Pok\u00e9mon con una lista di numeri diversi od in ordine alfabetico. Tuttavia, tutti i Pok\u00e9dex possono ordinare i Pok\u00e9mon seguendo il numero Pok\u00e9dex nazionale oppure il numero regionale.\nNei giochi, ogni qual volta un Pok\u00e9mon \u00e8 catturato per la prima volta, i suoi dati sono aggiunti nel Pok\u00e9dex del giocatore; sia nell'anime che nel manga, il Pok\u00e9dex \u00e8 una piccola enciclopedia elettronica, che, rivolta verso un determinato Pok\u00e9mon, ne spiega le caratteristiche. Il nome \u00e8 un portmanteau tra la parola Pok\u00e9mon, che \u00e8 a sua volta un portmanteau di \"pocket\" e \"monster\", e \"index\", \"indice\" in inglese ed \u00e8 simile al termine \"Rolodex\".\n, Pok\u00e9dex viene usato come una lista di Pok\u00e9mon, che in genere li elenca per numero. Esistono diversi modelli che hanno una diversa lista di numeri abbinati ad altrettanti Pok\u00e9mon: oltre al Pok\u00e9dex nazionale, introdotto in \"Pok\u00e9mon Rosso\" e \"Blu\", sono ad esempio presenti lo Johto Pok\u00e9dex, introdotto in \"Pok\u00e9mon Oro\" e \"Argento\" e successivamente modificato in \"Pok\u00e9mon Oro HeartGold\" e \"Argento SoulSilver\", l'Hoenn Pok\u00e9dex, introdotto in \"Pok\u00e9mon Rubino\" e \"Zaffiro\" e aggiornato in \"Pok\u00e9mon Rubino Omega\" e \"Zaffiro Alpha\" e due versioni dell'Unima Pok\u00e9dex, introdotte rispettivamente in \"Pok\u00e9mon Nero\" e \"Bianco\" e \"Pok\u00e9mon Nero 2\" e \"Bianco 2\". Ad Alola sono presenti vari sistemi di numerazione: in \"Pok\u00e9mon Sole\" e \"Luna\" oltre al Pok\u00e9dex della regione convivono gli elenchi compilati nell'Isola Mele Mele, nell'Isola Akala, nell'Isola Ula Ula e nell'Isola Poni.\nVersione nei videogiochi.\nNei videogiochi, quando inizia il viaggio di un allenatore di Pok\u00e9mon, questo viene fornito di un Pok\u00e9dex vuoto che deve essere riempito incontrando e ottenendo (con la cattura, lo scambio o l'evoluzione) ogni differente specie di Pok\u00e9mon. Il giocatore ottiene il nome e l'immagine di un Pok\u00e9mon quando lo vede per la prima volta. Le informazioni pi\u00f9 dettagliate si possono consultare nel Pok\u00e9dex solo dopo aver avuto almeno uno dei Pok\u00e9mon di quella specie, catturandolo, facendolo evolvere o scambiandolo. Le informazioni dettagliate sono formate da altezza, peso, tipologia e una breve descrizione del Pok\u00e9mon.\nIl Pok\u00e9dex permette di stabilire inoltre il colore dominante, tra una rosa di dieci, e la forma del Pok\u00e9mon (quest'ultima pu\u00f2 variare in 14 modi differenti).\nLa ricompensa per i giocatori che completano il Pok\u00e9dex \u00e8 costituita da un diploma che si trova nel gioco. Inoltre, terminato il Pok\u00e9dex di Hoenn in Pok\u00e9mon Smeraldo, ottenendo i 200 Pok\u00e9mon della regione Hoenn, il giocatore pu\u00f2 scegliere come premio un Totodile, un Cyndaquil, o un Chikorita che viene dato dal Professor Birch.\nNelle versioni \"Oro\", \"Argento\" e \"Cristallo\" \u00e8 inoltre presente un Pok\u00e9dex particolare, estensione del normale Pok\u00e9dex, chiamato Unown Dex che serve a mostrare gli Unown catturati. Nei remake \"HeartGold e SoulSilver\" viene sostituito dall'UnownBloc (Unown Report).\nIn \"Pok\u00e9mon Nero\" e \"Bianco\" \u00e8 possibile visualizzare le varie forme del Pok\u00e9mon, comprese le differenze di genere ed eventuali Pok\u00e9mon cromatici. Nei videogiochi \"Pok\u00e9mon Nero 2\" e \"Bianco 2\" viene introdotta la Lista Zone che permette di visualizzare tutti i Pok\u00e9mon disponibili in una determinata area del gioco.\nIn \"Pok\u00e9mon X\" e \"Y\" i Pok\u00e9mon della regione di Kalos sono divisi in tre diversi Pok\u00e9dex.\nNei titoli di settima generazione \"Pok\u00e9mon Sole\" e \"Luna\" \u00e8 introdotto il Pok\u00e9dex Rotom, versione migliorata che incorpora al suo interno l'omonimo Pok\u00e9mon. Oltre ad analizzare le creature di Alola, il Pok\u00e9dex Rotom possiede anche altre funzioni che aiutano il giocatore a proseguire nell'avventura. \nVersione nell'anime.\nNell'anime, al contrario dei videogiochi, il Pok\u00e9dex non \u00e8 completamente vuoto al momento della consegna all'allenatore e non si riempie se viene visto o catturato un Pok\u00e9mon. Infatti il Pok\u00e9dex \u00e8 un piccolo strumento portatile, fornito di un database abbastanza completo sulle specie di Pok\u00e9mon, anche se l'allenatore non ha ancora visto un esemplare. Inoltre fornisce informazioni sugli strumenti. \u00c8 dotato di un sistema d'identificazione, per permettere agli allenatori di far parte delle competizioni. Al contrario di come appare nei videogiochi della prima generazione, nel cartone animato il Pok\u00e9dex \u00e8 dotato di uno schermo a colori.\nUn'altra particolarit\u00e0 dei vari Pok\u00e9dex nella serie animata \u00e8 che essi sono dotati di un sintetizzatore vocale o di un apparecchio che riproduce un messaggio preregistrato. Al contrario del videogioco possiedono un nome. Nelle regioni di Kanto e Johto viene chiamato Dexter ed ha una voce maschile. Ad Hoenn questa voce viene sostituita da una voce femminile di nome Dextette. Nella regione di Sinnoh il Pok\u00e9dex \u00e8 di vari colori (quello di Ash \u00e8 di colore rosso, Lucinda ne possiede uno rosa, Paul blu) ed anch'esso parla con una voce femminile.\nMerchandising.\nLa Tiger Electronics cre\u00f2 due versioni di Pok\u00e9dex dotate di schermo a cristalli liquidi. La prima versione conteneva solamente i dati dei Pok\u00e9mon della prima generazione, mentre la seconda, denominata \"Pok\u00e9dex Deluxe\", oltre ad ospitare le informazioni dei Pok\u00e9mon di Johto, poteva essere utilizzato come agenda elettronica.\nNel 2012 \u00e8 stata pubblicata una versione del Pok\u00e9dex per iOS. L'applicazione \u00e8 stata rimossa dall'App Store nel novembre 2015."}
{"id": "317659", "revid": "1534511", "url": "https://it.wikipedia.org/wiki?curid=317659", "title": "Gargamelle", "text": "Gargamelle fu una gigantesca camera a bolle utilizzata al CERN, progettata per rivelare le interazioni dei neutrini e individuare le correnti neutre. Il nome deriva dalla gigantessa Gargamelle, madre di Gargantua nei romanzi di Fran\u00e7ois Rabelais. Venne costruita in Francia, con un diametro di circa 2 m per 4.8 m di lunghezza ed era riempita da circa 12 m3 di freon (formula chimica CF3Br). Venne riempita con un liquido pesante, piuttosto che con il tipico idrogeno liquido, per avere una maggiore probabilit\u00e0 di avere interazioni dei neutrini e per identificare pi\u00f9 facilmente i muoni rispetto ai pioni.\nGargamelle oper\u00f2 dal 1970 al 1978, bombardando nuclei di freon con un fascio di neutrini muonici prodotto dal Proton Synchrotron del CERN. Questo esperimento port\u00f2 a una delle scoperte pi\u00f9 importanti realizzate al CERN: la prima osservazione sperimentale delle correnti deboli neutre. La scoperta fu annunciata nel luglio 1973 e port\u00f2 all'assegnazione del premio Nobel per la fisica del 1979 ai fisici Abdus Salam, Sheldon Glashow e Steven Weinberg, che ne avevano predetto l'esistenza nell'ambito della teoria dell'unificazione elettrodebole..\nTra settembre 1972 e marzo 1973 vennero analizzati circa 83 000 eventi di interazione neutrino-ione, e furono individuati 102 eventi compatibili con la corrente debole neutra. La conferma che si trattasse di un evento dovuto alla corrente debole neutra era un evento in cui era presente un vertice isolato da cui venivano prodotti solo adroni."}
{"id": "317660", "revid": "1543377", "url": "https://it.wikipedia.org/wiki?curid=317660", "title": "Federico Buffa", "text": "Biografia.\nFederico Buffa nel 1978 studia Sociologia alla Summer Session dell'UCLA e, nello stesso anno, scrive il suo primo articolo per la rivista specializzata Superbasket, allora diretta dal suo maestro Aldo Giordani, proprio riguardante tale esperienza. Due anni dopo inizia la professione di agente, rappresentando Mike Mitchell a Tel Aviv e alcune giocatrici del campionato di Serie A Nel 1984 diventa il radiocronista ufficiale delle partite dell'Olimpia Milano, e nello stesso anno, alla 7\u00aa giornata di campionato inizia a condividere il microfono con Flavio Tranquillo. Nel 1986 diviene giornalista pubblicista.\nDopo essersi iscritto alla Facolt\u00e0 di Giurisprudenza dell'Universit\u00e0 degli Studi di Pavia ed essersi laureato a Milano con una tesi sul contratto di lavoro dello sport, \nNel 1991 debutta nelle telecronache di basket per TV Koper Capodistria. Nel 1994 fa il suo esordio sul canale televisivo satellitare Tele+ come seconda voce delle partite del basket NCAA al fianco di Claudio Arrigoni e solo un anno dopo, con il ritorno delle partite NBA in pay-tv, viene scelto per affiancare Flavio Tranquillo nelle telecronache delle pi\u00f9 importanti partite del campionato di basket USA, da Tele+ a Sky Sport. Inoltre si alterna con alcuni giornalisti della redazione sportiva nella conduzione della rubrica settimanale \"NBA Action.\" Fino al 2013 \u00e8 stato commentatore NBA su Sky Sport, principalmente assieme a Flavio Tranquillo e a volte anche al fianco di Alessandro Mamoli.\nNel 2003 \u00e8 opinionista nella trasmissione del luned\u00ec sera \"Studio Milan\" sul canale \"Milan Channel\" fino al 2005 quando passa alla conduzione de \"La Partita Tattica\" programma che durer\u00e0 fino al 2011. Durante i Mondiali in Sudafrica del 2010 ricopre il ruolo di opinionista sulla rete svizzera RSI LA2. Dopo quell'anno \u00e8 uno degli ospiti fissi della trasmissione \"Calciomercato\" su Sky Sport 1. Dal 5 aprile 2014 conduce su Sky Sport il programma \"Federico Buffa racconta Storie Mondiali\", dieci episodi su alcuni degli episodi storici dei Mondiali di calcio.\n Nelle trasmissioni antologiche su Sky Sport, ha dimostrato, secondo Aldo Grasso, di \"essere narratore straordinario, capace di fare vera cultura, cio\u00e8 di stabilire collegamenti, creare connessioni, aprire digressioni in possesso di uno stile avvolgente ed evocativo\". Nel 2015 \u00e8 in teatro con lo spettacolo \u201cLe Olimpiadi del '36\u201d , mentre a novembre su Sky Arte HD conduce il documentario \"Graffiti a NYC\". Nel 2016 doppia John Maclaren nel film \"Race - Il colore della vittoria\".\nA dicembre del 2019 ha ideato e prodotto il documentario per Sky Sport dal titolo \"Federico Buffa racconta Gigi Riva, l\u2019uomo che nacque due volte\", con interviste ai figli del calciatore e alla sorella Fausta, ambientate nel Lago Maggiore.\nNel 2019, riceve lo \"Special Award\" del Premio Alessandro Cicognini."}
{"id": "317666", "revid": "466539", "url": "https://it.wikipedia.org/wiki?curid=317666", "title": "Cadaveri eccellenti (film)", "text": "Cadaveri eccellenti \u00e8 un film del 1976 diretto da Francesco Rosi, tratto dal romanzo \"Il contesto\" di Leonardo Sciascia (1971), presentato fuori concorso al 29\u00ba Festival di Cannes.\nIl film \u00e8 stato selezionato tra i 100 film italiani da salvare.\nTrama.\nIn una regione dell'Italia del sud vengono uccisi alcuni magistrati. Incaricato delle indagini \u00e8 l'ispettore di polizia Amerigo Rogas, il quale inizialmente indirizza le sue indagini negli ambienti mafiosi e successivamente verso tre persone, tutte giudicate e condannate a una pena detentiva dai magistrati assassinati e poi risultate innocenti, considerando come possibile movente la vendetta.\nI delitti iniziano a avvenire anche nella capitale ed il capo della polizia impone a Rogas di indirizzare le indagini verso i \"gruppuscoli\" di estrema sinistra, non pi\u00f9 da solo ma agli ordini di un commissario della squadra politica. Tuttavia, l'ispettore progressivamente si convince che i delitti possano essere parte di un piano eversivo ordito da organi dello stato, incluso lo stesso capo della polizia. Una volta avutane la certezza, e scoprendo di essere sorvegliato, tenta di informare il segretario del PCI, al quale d\u00e0 appuntamento in un museo; un killer, appostato sul luogo, uccide entrambi.\nIn un messaggio al telegiornale, il capo della polizia attribuisce l'uccisione del segretario del partito allo stesso Rogas, che avrebbe dato da tempo segni di squilibrio mentale. I dirigenti del PCI, pur conoscendo la verit\u00e0, non ne approfittano, poich\u00e9 giudicano prematura la conquista del potere. Piuttosto, preferiscono accettare la versione ufficiale per evitare scontri di piazza che avrebbero dato il pretesto per un colpo di Stato militare.\nProduzione.\nIn questo film Lino Ventura recit\u00f2 con la propria voce in italiano.\nParte del film \u00e8 stata girata in Sicilia, a Palermo (catacombe dei Cappuccini), ad Agrigento (piazza Marconi davanti alla stazione centrale) e a Siculiana (piazza Umberto I). Altre scene sono state girate a Roma (museo napoleonico di palazzo Primoli e palazzo Spada), a Napoli (piazza San Domenico Maggiore, palazzo della Borsa, Museo Archeologico Nazionale, Cimitero di Poggioreale), nel Castello di Baia a Bacoli (NA) e a Lecce (palazzo Tafuri e piazzetta Ignazio Falconieri).\nCritica.\nIl film tratta con molta efficacia e coraggio diversi temi che riflettono la situazione italiana degli anni settanta, i cosiddetti anni di piombo: il potere delle forze occulte e il loro rapporto con lo stato italiano, le tentazioni golpistiche, le rivolte giovanili, la voluta inerzia del PCI. Esso scaten\u00f2 pure alla sua uscita molte polemiche, soprattutto per la battuta pronunciata nel finale da Cusano \u00ab\"La verit\u00e0 non \u00e8 sempre rivoluzionaria\"\u00bb, che viene usata da Rosi per denotare l'omert\u00e0 dell'opposizione di fronte alla corruzione imperante e molto spesso impunita.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "317669", "revid": "770813", "url": "https://it.wikipedia.org/wiki?curid=317669", "title": "Antonov An-72", "text": "LAntonov An-72 (in cirillico \u0410\u043d\u0442\u043e\u043d\u043e\u0432 \u0410\u043d-72, nome in codice NATO Coaler) \u00e8 un bimotore turboventola da trasporto tattico ad ala alta progettato dall'OKB 153 diretto da Oleg Konstantinovi\u010d Antonov e sviluppato in Unione Sovietica negli anni settanta.\nConcepito per sostituire il precedente aereo da trasporto militare An-26, viene usato prevalentemente da compagnie aeree civili.\nStoria.\nSviluppo.\nL'An-72 \u00e8 stato concepito negli anni settanta per sostituire l'aereo da trasporto militare An-26. Il primo prototipo dell'An-72 venne portato in volo per la prima volta il 31 agosto 1977, ma la piena operativit\u00e0 dei primi otto modelli prodotti (ed ampiamente modificati rispetto al progetto originario) non arriv\u00f2 che circa dieci anni dopo, nel dicembre 1985. Di questi otto esemplari, due erano stati modificati appositamente per operare in condizioni climatiche estreme nelle regioni della Russia del Nord e del Polo Nord ed erano stati poi denominati Antonov An-74 (nome in codice NATO Coaler-B). La produzione, terminata nel 2004, ha visto la costruzione di 133 An-72 e 62 An-74. Il 16 gennaio 2021, il governo dell'Ucraina stava valutando la possibilit\u00e0 di riprendere la produzione del velivolo cargo Antonov-74, sia per l'Aeronautica Militare ucraina, sia per l'esportazione.\nDescrizione tecnica.\nL'An-72 \u00e8 un velivolo da trasporto ad ala alta caratterizzato dalla particolare posizione dei motori.\nAl fine di migliorare le capacit\u00e0 STOL del modello, i gas di scarico delle turbine soffiano sulla parte superiore dell'ala e, grazie all'effetto Coand\u0103, generano un aumento della velocit\u00e0 del flusso sul dorso del profilo aumentando di conseguenza la portanza.\nAltre caratteristiche salienti sono la rampa posteriore per l'imbarco delle merci ed un carrello d'atterraggio molto resistente, in grado di operare su qualsiasi tipo di terreno. L'aereo \u00e8 stato concepito per il trasporto militare tattico e dimensionato per il trasporto degli automezzi militari come la GAZ-69 e l'UAZ-469.\nUtilizzatori.\nCivili.\nAll'agosto 2006 erano ancora 51 gli esemplari, tra An-72 ed An-74, ad essere operativi nel servizio aereo di linea. Quelle che avevano il maggior numero di esemplari erano Badr Airlines (3), Air Armenia (3), Enimex (5), Gazpromavia (12), e Shar Ink (8). Altre 17 compagnie aeree operano/operavano con un numero minore di esemplari.\nIncidenti.\nLista non esaustiva.\nNote.\n 5. ^ \"AN-74 Performance\" - https://web.archive.org/web/20170606111227/http://www.antonov.com/aircraft/transport-aircraft/an-74t/an-74-performance"}
{"id": "317675", "revid": "57342", "url": "https://it.wikipedia.org/wiki?curid=317675", "title": "Giancarlo Lombardi", "text": "Biografia.\nAppartenente ad una famiglia molto impegnata nel campo sociale, si laure\u00f2 in Ingegneria elettronica al Politecnico di Milano e, dopo il servizio militare ed un'esperienza di volontariato in Africa, fu assunto dal gruppo Olivetti. Pass\u00f2 successivamente all'azienda di famiglia, la \"Filatura di Grignasco\", della quale divenne uno dei dirigenti pi\u00f9 importanti, fino a essere nominato presidente nel 1985. Nel 1971 e nel 1977, acquistando due aziende minori, divenne uno degli industriali pi\u00f9 importanti nel ramo della filatura pettinata laniera.\nPresidente di Federtessile, Lombardi fu nominato Cavaliere del Lavoro il 2 giugno del 1988, Vicepresidente della Confindustria con delega all'istruzione e Ministro della Pubblica Istruzione nel governo Dini (1995-1996). In seguito ader\u00ec al Partito Popolare Italiano (con cui fu eletto deputato nel 1996) e successivamente alla Margherita.\nFece parte dei consigli di amministrazione di molte societ\u00e0 e delle Universit\u00e0 LUISS e Cattolica. Fu inoltre Presidente del Collegio di Milano, membro della Fondazione IRI, consigliere dell'ICE e del TCI, presidente del CFI (Consorzio per la Formazione Internazionale).\nVisse un'intensa attivit\u00e0 educativa nello scautismo, ricoprendo anche incarichi di primaria importanza nell'AGESCI quali quelli di Formatore, Responsabile della branca R/S e Presidente del Comitato Centrale tra il 1976 e il 1982. Negli ultimi anni fu direttore della rivista scout \"RS-Servire\", fino al giugno 2014."}
{"id": "317681", "revid": "1745361", "url": "https://it.wikipedia.org/wiki?curid=317681", "title": "Oggetto (psicologia)", "text": "Nella psicodinamica, un oggetto \u00e8 l'obiettivo finale di un investimento libidico, attraverso il quale un individuo riesce a scaricare la propria pulsione, raggiungere piacere o pi\u00f9 generalmente stabilire una qualsiasi forma di relazione.\nDefinizione di \"oggetto\".\nUn \"oggetto\" pu\u00f2 dunque essere una persona (o parte di essa), ma anche un oggetto inanimato, costrutti mentali e rappresentazioni ideali di persone o cose. Malgrado non esista una definizione univoca di oggetto, data soprattutto la vastit\u00e0 dei diversi modelli psicodinamici, si pu\u00f2 fare affidamento sull'idea di oggetto come qualsiasi cosa o persona con cui un individuo entri in relazione. Ci\u00f2 che differisce fra le varie teorie \u00e8 piuttosto un'indicazione sulla sua funzione, strettamente legata alle ipotesi sul concetto di libido. \nL'oggetto nella psicoanalisi.\nNell'accezione psicoanalitica, un oggetto \u00e8 un \"correlato della pulsione\". Ci\u00f2 significa che l'oggetto \"attira\" la pulsione allo scopo di indurla a scarica, \u00e8 lo strumento di cui si serve l'Io per risolvere l'eccitazione o per ricevere piacere o gratificazione. \nL'oggetto nella teoria delle relazioni oggettuali.\nPunti di vista pi\u00f9 \"relazionali\" della psicoanalisi classica considerano l'oggetto come \"correlato dell'amore/odio\": in questo senso l'oggetto rappresenta la relazione, a partire dal rapporto tra individuo e la totalit\u00e0 dell'ambiente esterno.\nOggetto esterno ed interno, oggetto parziale e Oggetto S\u00e9.\nLa forma pi\u00f9 comune di oggetto \u00e8 senza dubbio una persona che la Psicologia definisce \"significativa\", come un genitore, un fratello o una persona amata. Si tratta di una persona \"intera\", esistente nella realt\u00e0 ambientale, investita dall'individuo di profondi sentimenti e oggetto di processi mentali. \nLa stessa persona significativa pu\u00f2 costituire un oggetto \"interno\", la rappresentazione psichica dell'oggetto esterno, sulla quale l'individuo fa affidamento anche in assenza della persona \"reale\". Questo oggetto naturalmente \u00e8 obiettivo di forti investimenti affettivi che finiscono col trasformarlo rispetto all'\"originale\", ad esempio idealizzandolo, o svalutandolo, o attribuendo ad esso caratteristiche proprie anzich\u00e9 dell'altro. \nOggetto parziale.\nL'oggetto parziale \u00e8 una parte dell'oggetto di relazione. Nella teoria kleiniana, il primo oggetto parziale \u00e8 il seno materno, che per i primi mesi di vita del bambino rappresenta il principale e \"onnipotente\" oggetto di relazione. Il bambino molto piccolo non sarebbe in grado di integrare la madre e il suo seno, a causa della mancanza di una competenza percettiva che acquisir\u00e0 pi\u00f9 avanti nello sviluppo. Nell'accezione originaria, l'oggetto parziale \"seno\" \u00e8 a sua volta diviso nella dimensione affettiva, con una parte solo buona ed un'altra solo cattiva, divisione tipica della polarizzazione degli affetti conseguente ad una scissione.\nOggetto-S\u00e9.\nIl termine \"oggetto-s\u00e9\" sta ad indicare il ruolo svolto da un oggetto di relazione a beneficio dei principali bisogni narcisistici del S\u00e9: gemellarit\u00e0, specularit\u00e0 e idealizzazione (si veda l'opera di Heinz Kohut). In questo senso l'oggetto-s\u00e9 \u00e8 la rappresentazione della \"funzione\" che l'oggetto svolge in favore del S\u00e9, che gratifica i bisogni primari anche nella vita adulta."}
{"id": "317682", "revid": "729019", "url": "https://it.wikipedia.org/wiki?curid=317682", "title": "Macedonia (provincia romana)", "text": "La Macedonia fu una provincia romana istituita nel 148 a.C. dopo l'annessione del regno di Macedonia, ridotto in precedenza a quattro semplici repubbliche (167 a.C.), dopo la battaglia di Pidna.\nStatuto.\nLa nuova provincia venne creata nel 148/146 a.C. e comprendeva le quattro precedenti repubbliche, ora semplici circoscrizioni provinciali: a nord comprendeva parte dell'attuale Albania e la zona di Stobi, estendendosi fino alla Tracia, mentre a sud si estendeva fino al Monte Olimpo, inglobando Epiro e Tessaglia, a cui vennero aggiunti i territori della Grecia centrale e meridionale. La provincia venne governata da un proconsole. Nella nuova provincia romana, Tessalonica fu soggetta a tributo (\"civitas Tributaria\"), divenendo molto probabilmente la sede delle autorit\u00e0 romane provinciali.\nNel 126 a.C., la riorganizzazione dell'area greca vide i territori del Chersoneso Tracico e dell'isola di Egina aggregati alla provincia di Macedonia\nOttaviano Augusto, nel 27 a.C., trasform\u00f2 la Grecia nella provincia romana di \"Acaia\", sulla base del progetto del padre adottivo, Gaio Giulio Cesare, e lo stesso accade per l'Illirico. La provincia di Macedonia venne ascritta tra quelle senatorie ed ebbe un governatore di rango pretorio. Nel 45 d.C. i territori ad est delle foci del fiume \"Nestos\", andarono a far parte della nuova provincia di Tracia. La Tessaglia, che dal 27 a.C. era andata a far parte della nuova provincia di Acaia, dal 67 torn\u00f2 ad essere inglobata nella provincia di Macedonia.\nNel solo periodo 15-44, l'Acaia torn\u00f2 ad essere unita a Mesia e Macedonia come provincia imperiale, mentre solo intorno agli anni 103-114 d.C. l'Epiro venne scorporato dalla Macedonia e divenne provincia autonoma grazie all'imperatore Traiano.\nCon la riforma tetrarchica di Diocleziano del 293, l'intera area che aveva costituito la provincia imperiale di Macedonia-Mesia e Acaia (dal 15 al 44 d.C.) venne divisa numerose province: \"Moesia I\", \"Praevalitana\", \"Dardania\", \"Dacia mediterranea\", \"Dacia ripensis\", Nuovo Epiro, Epiro vecchio, Macedonia, Tessaglia e Acaia.\nAlla morte di Costantino I, la diocesi di Macedonia faceva parte della Prefettura del pretorio d'Italia, insieme alle diocesi d'Africa, Italia, Pannonia e Dacia. Nel 356 la Prefettura d'Italia venne ridotta territorialmente a seguito dell'istituzione della nuova Prefettura del pretorio dell'Illirico, che inglob\u00f2 le diocesi di Pannonia, Dacia e Macedonia; tuttavia la nuova prefettura venne abolita gi\u00e0 nel 361 da Giuliano e quindi ripristinata da Graziano nel 375.\nAl tempo di Teodosio I, tra il 380 ed il 386, la Macedonia venne divisa in Macedonia I e Macedonia II Salutaris. Il territorio della Prefettura del pretorio dell'Illirico fu oggetto di disputa tra le due met\u00e0 dell'impero fino alla sua spartizione, nel 395, alla morte di Teodosio.\nStoria.\nLa Macedonia prima del dominio romano (III secolo - 168 a.C.).\nRoma entr\u00f2 in contatto con il regno di Macedonia durante la seconda guerra punica, quando il re Filippo V si alle\u00f2 con Annibale, mentre i Romani strinsero alleanza con i suoi nemici, la Lega etolica e il regno di Pergamo degli Attalidi.\nUn secondo conflitto scoppi\u00f2 in seguito all'alleanza della Macedonia con la Siria dei Seleucidi e alla minaccia che questa portava a Rodi e al regno di Pergamo, tuttora alleati dei Romani. Filippo V venne sconfitto nel 197 a.C. a Cinocefale da Tito Quinzio Flaminino, che proclam\u00f2 nel 196 a.C. la libert\u00e0 per le citt\u00e0 greche. Nel 194 a.C. le legioni abbandonarono la regione, dove i Romani continuarono comunque ad intervenire, formalmente come arbitri esterni, nelle contese tra le citt\u00e0 greche o tra i Macedoni e le trib\u00f9 confinanti.\nIn Grecia le citt\u00e0 rimasero indipendenti, spesso associate in leghe, sia gi\u00e0 esistenti (Lega etolica, Lega achea, Lega tessala) sia di nuova formazione (come quella che riun\u00ec le citt\u00e0 dell'isola di Eubea). Nel 192 a.C. il re seleucide Antioco III era intervenuto in Tracia, ma era stato sconfitto nel 190 a.C. dalle forze romane passate in Asia Minore nella battaglia di Magnesia e la Lega etolica, che era stata sua alleata, perse la supremezia sull'anfizionia delfica.\nQuando Perseo divenne re nel 179 a.C., si premur\u00f2 di ottenere da Roma il rinnovo del trattato del 196 a.C. e il riconoscimento del suo titolo di re. Il senato romano, soddisfatto dello \"status quo\", accord\u00f2 entrambe le richieste al re macedone, nella speranza che l'intera area venisse pacificata in un equilibrio favorevole a Roma. L'errore fatale a Perseo fu di voler ingraziarsi le popolazioni del mondo greco, ponendo l'accento sull'impopolarit\u00e0 e l'odio nei confronti dei Romani. L'egemonia imposta da Roma minacciava di crollare.\nIl senato romano, avendo capito quanto stava accadendo, invi\u00f2 in Grecia un suo \"legatus\" per placare gli animi e mettere un po' d'ordine, ma nel 172 a.C. il senato fece approvare ai comizi la dichiarazione di guerra contro il re macedone. Il senato comunic\u00f2 a Perseo le sue condizioni, estremamente dure, per evitare lo scontro: resa incondizionate e abolizione della monarchia macedone. La guerra scoppi\u00f2 e si risolse in una sola battaglia, a Pidna. Il re fu sconfitto irreparabilmente, fatto prigioniero e inviato a Roma assieme a due suoi figli per il trionfo del console Lucio Emilio Paolo. Contemporaneamente il senato rese inoffensiva la Macedonia: i consiglieri del re, i suoi generali e funzionari furono deportati in Italia. La Macedonia fu smantellata e divisa in quattro repubbliche autonome e tributarie a Roma, alle quali venne imposto di non intraprendere pi\u00f9 tra loro relazioni commerciali. I Macedoni, seppure proclamati \"liberi\", dovettero rinunciare alle proprie risorse naturali, come le miniere d'argento, il legname per la costruzione di navi commerciali; venne inoltre loro vietato di importare sale; l'esercito macedone fu smantellato, lasciando attive le sole postazioni fortificati lungo le frontiere per prevenire gli attacchi dei barbari, ma senza mantenere \"in loco\" un contingente romano.\nLo stesso storico Polibio venne deportato a Roma e molti altri messi a morte. Lo storico greco riconobbe che era ormai necessario per il mondo greco sottomettersi al dominio dei Romani. Contemporaneamente il senato romano si impegn\u00f2 negli anni successivi ad appoggiare continue rivolte di palazzo, usurpazioni, secessioni non solo nel vicino regno seleucide, ma dell'intero mondo ellenistico, per accelerarne la sua disgregazione e caduta.\nI quattro distretti macedonici (168-150 a.C.).\nLa Macedonia venne suddivisa in quattro repubbliche (\"mer\u00eddes\", \u03bc\u03b5\u03c1\u03af\u03b4\u03b5\u03c2; nel 167 a.C.), ciascuna governata da magistrati locali e da un sinedrio:\nI terreni di propriet\u00e0 regia (\"agri regii\") non entrarono a far parte dell\"'ager publicus populi Romani\"; la met\u00e0 delle imposte fondiarie che in passato erano dovute al re, furono versate a Roma. L'economia locale era tuttavia pesantemente condizionata da imposizioni e divieti stabiliti dai Romani: venne negato lo \"ius connubii\" e lo \"ius commercii\" con i cittadini delle altre \u03bc\u03b5\u03c1\u03af\u03b4\u03b5\u03c2. Vi \u00e8 da aggiungere che, dopo i primi anni molto travagliati, il governo romano autorizz\u00f2 la riapertura delle miniere nel 158 a.C., certamente dovuto ad una stabilizzazione della situazione.\nRivolta di Andrisco (150-146 a.C.).\nNonostante la nuova riorganizzazione territoriale e amministrativa della Macedonia, ci fu un ultimo tentativo di ribellione alla dominazione romana nel 150 a.C.. Si racconta di un avventuriero di nome Andrisco, mercenario dei Seleucidi, finse di essere figlio di Perseo, re di Macedonia, allo scopo di ricostituire l'antico regno. Egli aveva radunato attorno a s\u00e9 un esercito. La facilit\u00e0 con cui aveva conseguito un tale risultato dopo quasi vent'anni di dominio romano, lasci\u00f2 sconcertati i Romani, che avevano dovuto constatare quanto i Macedoni fossero ancora legati alla loro antica forma di monarchia. Roma fu costretta ad inviare un nuovo esercito, e dopo alcuni e iniziali successi dei rivoltosi, Andrisco fu battuto dal console Quinto Cecilio Metello (nel 148 a.C.) e costretto a riparare in Tracia. Sempre nel 148 a.C. la Macedonia fu riunificata e ricevette lo statuto di provincia romana, includendo ora anche Epiro e Tessaglia, mentre le quattro repubbliche andarono a costituire le quattro circoscrizioni provinciali. Roma aveva ora l'obbligo di organizzare e difendere anche militarmente la nuova provincia.\nContemporaneamente il conflitto tra la Lega achea, guidata da Corinto, e Sparta, con il rifiuto di Corinto di accettare l'arbitrato della commissione senatoriale inviata da Roma, port\u00f2 alla distruzione della citt\u00e0 da parte di Lucio Mummio nello stesso 146 a.C. Non \u00e8 chiaro tuttavia se la Grecia sia stata annessa immediatamente alla nuova provincia di Macedonia, ovvero se si conserv\u00f2 il regime precedente fino alla riforma augustea del 27 a.C.. Probabilmente venne effettivamente annessa solo una parte del territorio, quello della distrutta Corinto e dei suoi principali alleati.\nDalla creazione della provincia romana fino ad Azio (146 a.C. - 31 a.C.).\nI Romani punirono severamente i Greci ribelli e, in Grecia come altrove, i Romani si preoccuparono di arricchirsi il pi\u00f9 possibile, con la guerra, la tassazione o il commercio. L'atteggiamento romano poi, per tutto il resto, fu di grande indifferenza, tanto da portare la Grecia ad una situazione drammatica, dove la pirateria prese il sopravvento sulla parte orientale del Mediterraneo, trovando in Creta e Cilicia le sue principali basi logistiche. Da queste regioni i pirati organizzarono spedizioni sempre pi\u00f9 ardite nel Mare Egeo, costruendo vere e proprie flottiglie, e compiendo razzie il cui obbiettivo principale era di porre in schiavit\u00f9 intere popolazioni. Roma alla fine fu costretta ad intervenire, sebbene inizialmente non si fosse resa conto della politica distruttiva che aveva messo in atto, disinteressandosi della Grecia e degli stati ellenistici che gravitavano attorno ad essa. Si era inoltre reso necessario inviare in Macedonia le legioni romane per difendere i suoi confini dai continui attacchi delle popolazioni traciche e dalmatiche dell'ultimo terzo del II secolo a.C..\nNel 145 a.C., a Quinto Cecilio Metello Macedonico venne concesso il trionfo sui Macedoni al termine della quarta guerra contro di loro. Decimo Giunio Silano Manliano ottenne la Macedonia come governatore nel 141 a.C..\nGaio Porcio Catone fu proconsole di Macedonia nel 113 a.C., e combatt\u00e9 contro gli Scordisci da cui fu pesantemente sconfitto in una battaglia sulle montagne da cui scamp\u00f2 a fatica. Marco Livio Druso, il console, l'anno seguente (nel 112 a.C.), fu inviato in Macedonia come proconsole, e sconfisse gli Scordisci insieme ad altri popoli suoi alleati (forse Daci e Traci), ed ottenne nel maggio dell'anno successivo il Trionfo. Pochi anni pi\u00f9 tardi, un certo Marco Minucio Rufo (console del 110 a.C.), ora proconsole di Macedonia, ottenne sempre sugli Scordisci un nuovo trionfo (nel 106 a.C.).\nPer circa mezzo secolo (135-84 a.C.) i vicini Triballi compirono scorrerie nella provincia di Macedonia, procurando non pochi problemi ai proconsoli che si succedettero in questi anni. I Dardani furono ripetutamente sconfitti dai Romani fino alla completa sottomissione tra il 76 e il 74 a.C.. Un episodio di questi anni ci viene raccontano da Appiano di Alessandria, il quale dice che, verso la fine della prima guerra mitridatica (85 a.C.), il consolare Lucio Cornelio Silla, in attesa di ricevere una risposta da Mitridate VI sulla sua resa, condusse contro di loro e le vicine popolazioni di Eneti e Sinti, una campagna militare, devastandone i loro territori, poich\u00e9 in passato avevano invaso i territori romani della vicina Macedonia.\nLa regione visse poi una nuova rivolta fomentata da un altro presunto figlio di Perseo, Alessandro, nel 143 a.C. e incursioni delle trib\u00f9 sul confine (nel 92 a.C. una degli Scordisci giunse a saccheggiare il santuario di Dodona).\nLa provincia fu occupata da Ariarate IX, un figlio di Mitridate VI re del Ponto, durante la prima delle guerre mitridatiche e fu rioccupata da Silla solo nell'85 a.C., ma, nonostante l'adesione alla parte avversa di molte citt\u00e0, la situazione non sembra fosse modificata in senso punitivo. La guerra pes\u00f2 tuttavia sulle risorse locali dal punto di vista economico. Ricordiamo a tal proposito che durante l'inverno dell'88/87 a.C., la flotta pontica, sotto la guida dell'ammiraglio Archelao, invadeva Delo (che si era ribellata ad Atene), ne uccideva 20.000 dei suoi abitanti, molti dei quali erano Italici, e restituiva tutte le sue roccaforti agli Ateniesi. In questo modo Mitridate sperava di ottenere l'alleanza degli Ateniesi, inviando loro anche il tesoro sacro dell'isola appena conquistata, con una delegazione affidata all'ateniese Aristione e 2.000 soldati circa. Il successo della missione port\u00f2 a Mitridate nuove alleanze oltre che tra gli Achei, anche tra Lacedemoni e Beoti (tranne la citt\u00e0 di \"Thespiae\", che fu subito dopo stretta d'assedio). Allo stesso tempo, Metrofane, che era stato inviato da Mitridate con un altro esercito, devast\u00f2 i territori dell'Eubea, Il grosso delle armate romane non pot\u00e9 intervenire in Acaia, se non ad anno inoltrato, a causa dei difficili scontri interni tra la fazione dei \"populares\", capitanate da Gaio Mario, e quella degli \"optimates\", condotta da Lucio Cornelio Silla.\nVa ricordato per\u00f2, che un primo timido intervento era stato fatto in precedenza da parte del vice-governatore della provincia romana di Macedonia, Quinto Bruzzio Sura, il quale si diresse contro Metrofane con un piccolo esercito, e con lo stesso ebbe uno scontro navale, dove riusc\u00ec ad affondare una grossa nave ed una \"hemiolia\" (tipo di galea greca per il trasporto di truppe), oltre ad uccidere tutti coloro che si trovavano a bordo di queste imbarcazioni. Poi continu\u00f2 la sua navigazione facendo irruzione nel porto dell'isola di Skiathos, covo di pirati, dove crocifisse gli schiavi e tagli\u00f2 le mani dei liberti che l\u00ec si erano rifugiati. Poi rivolse il suo piccolo esercito contro la Beozia, dopo aver ricevuto rinforzi per 1.000 armati tra cavalieri e fanti dalla Macedonia. Vicino a Cheronea fu impegnato in battaglia per ben tre giorni contro Archelao ed Aristione, senza che nessuna delle due parti potesse prevalere sull'altra. Quando Lacedemoni ed Achei vennero in aiuto delle truppe mitridatiche, Bruzzio prefer\u00ec ritirarsi al Pireo, fino a quando Archelao non si avvicin\u00f2 con la sua flotta e ottenne la resa anche di questa localit\u00e0.\nQuando giunse Lucio Cornelio Silla sul teatro delle operazioni militari, decise di porre sotto assedio Atene. Appiano di Alessandria ci racconta che, contemporaneamente \"Arcatia\" (o Ariarate IX), figlio di Mitridate, a capo di un altro esercito proveniente dalla Tracia, invase la Macedonia, battendo un esercito romano che gli era andato incontro, e soggiog\u00f2 l'intera provincia romana. Egli poi nomin\u00f2 nuovi satrapi per governare i nuovi territori, ma nell'avanzata verso sud che segu\u00ec, per prestare soccorso ad Archealo contro Silla, si ammal\u00f2 e mor\u00ec nei pressi Tisaeo. Nell'85 a.C., Silla dopo aver sconfitto ripetutamente le armate mitridatiche, dett\u00f2 le sue condizioni di pace:\nQueste furono le condizioni che Silla offr\u00ec. Archelao si ritir\u00f2 velocemente da quei luoghi e sottopose tutte le condizioni della resa a Mitridate. Frattanto Silla decise di marciare contro Eneti, Dardani, Sinti e \"Maedi\" (85 a.C.) popolazioni che abitavano lungo i confini della provincia di Macedonia, che in passato avevano invaso ripetutamente i territori romani, e ne devast\u00f2 i loro villaggi. In questo modo egli mantenne i suoi soldati in esercizio e li rese ricchi allo stesso tempo, in attesa della risposta del re del Ponto. Riguardo ai \"Maedi\", negli anni compresi tra l'89 e l'85 a.C., invasero la Macedonia, saccheggiando Dodona e Delfi. Si racconta, infatti, che compirono un'incursione quando il proconsole di Macedonia, Bruttio Sura, era lontano per contrastare le forze pontiche capeggiate da Archelao.\nNel 77 a.C., Appio Claudio Pulcro fu inviato come proconsole in Macedonia, dove riport\u00f2 importanti successi militari sulle trib\u00f9 traciche che abitavano il massiccio dei monti Rodopi. Mor\u00ec, infine, nel 76 a.C., stremato dalle fatiche sopportate durante il proconsolato. Nel 75-74 a.C., ancora gli Scordisci, alleati con Dardani e Daci, combatterono contro il prefetto di Macedonia, Gaio Scribonio Curione Burbuleio. E pochi anni pi\u00f9 tardi furono costretti a chiedere la pace e ad allearsi al grande re dei Daci Burebista, dopo essere stati pesantemente sconfitti. Sappiamo che il ribelle Spartaco, a capo della rivolta di schiavi degli anni 73-71 a.C., fu un legionario reclutato in Tracia, che dopo aver disertato in Macedonia, fu catturato e poi condannato a combattere come gladiatore (nel 75 a.C.).\nNel 74 a.C. ebbe l'incarico di \"legatus\" Lucio Sergio Catilina. Due anni pi\u00f9 tardi, nel 72 a.C., fu governata dal proconsole Marco Terenzio Varrone Lucullo, che sconfisse i Bessi. Si racconta anche che nel corso della terza guerra mitridatica il re Mitridate VI, una volta ritiratosi a svernare a \"Dioscurias\" nella Colchide, progett\u00f2 una spedizione militare per attaccare i Romani dall'Europa, mentre il grosso delle armate romane era ancora concentrato in Asia Minore, e tra di loro c'era il canale del Bosforo. Il suo piano strategico era assai ardito: egli aveva previsto di marciare attraverso la Tracia, la Macedonia, la Pannonia, e poi attraverso le Alpi, per giungere in Italia come aveva fatto solo Annibale centocinquant'anni prima.\nNel 67 a.C. prest\u00f2 servizio, come tribuno militare nella provincia, Marco Porcio Catone Uticense. Gaio Antonio Ibrida ottenne il proconsolato di Macedonia dal 62 al 61 a.C. e venne sconfitto da un esercito del re dace, Burebista, nei pressi di Istria. Dopo la sua pretura del 61 a.C., Gaio Ottavio, padre del futuro imperatore Ottaviano Augusto, divenne governatore della provincia della Macedonia. Si dimostr\u00f2 un capace amministratore, governando \"con energia, e non minore giustizia\"; le sue gesta includono la vittoria in una battaglia contro la trib\u00f9 tracica dei Bessi. Ottavio mor\u00ec a Nola, sulla strada del ritorno dalla Macedonia, mentre era in procinto di candidarsi al consolato nel 59 a.C.. Nel 57-55 a.C. fu governatore della provincia Lucio Calpurnio Pisone Cesonino, contro le cui malversazioni venne scritta l'orazione ciceroniana \"In L. Calpurnium Pisonem\".\nTutte le battaglie decisive delle guerre civili romane furono combattute in Grecia e Macedonia: durante la guerra civile tra Cesare e Pompeo a Farsalo (48 a.C.); durante quella combattuta tra triumviri e cesaricidi a Filippi (42 a.C.); o tra Ottaviano e Antonio ad Azio (31 a.C.). Questo periodo contribu\u00ec a far precipitare il mondo greco in un periodo di grande sofferenza e prostrazione, lasciandolo alla fine spopolato e in rovina.\nCesare vi dedusse alcune colonie di veterani: a Butrinto in Epiro, a \"Dymae\" e a Corinto (nel 44 a.C., \"Laus Iulia Corinthiensis\") in Grecia, e a Filippi in Macedonia (48-47 a.C.). Nuovamente la provincia fu coinvolta nella lotta tra i triumviri e i Cesaricidi e nuovi stanziamenti di veterani si ebbero dopo la battaglia di Filippi del 42 a.C. a: \"Dyrrachium\" (Durazzo) in Epiro, ad \"Augusta Arae Patrae\" (Patrasso) e a Pella, che godettero dello \"ius Italicum\").\nNell'estate del 40 a.C. Ottaviano e Antonio vennero ad aperte ostilit\u00e0: Antonio cerc\u00f2 di sbarcare a Brindisi con l'aiuto di Sesto Pompeo, ma la citt\u00e0 gli chiuse le porte. I soldati di ambedue le fazioni si rifiutarono di combattere e i triumviri, pertanto, misero da parte le discordie. Con il trattato di Brindisi (settembre del 40 a.C.) si venne ad una nuova divisione delle province: ad Antonio rest\u00f2 l'Oriente romano da Scutari, compresa la Macedonia e l'Acaia; ad Ottaviano l'Occidente compreso l'Illirico; a Lepido, ormai fuori dai giochi di potere, l'Africa e la Numidia; a Sesto Pompeo fu confermata la Sicilia per metterlo a tacere, affinch\u00e9 non arrecasse problemi in Occidente. Il patto fu sancito con il matrimonio tra Antonio, la cui moglie Fulva era morta da poco, e la sorella di Ottaviano, Ottavia minore. Dopo la pace di Brindisi, Ottaviano ruppe inoltre l'alleanza con Sesto Pompeo, ripudi\u00f2 Scribonia, e spos\u00f2 Livia Drusilla, madre di Tiberio e in attesa di un secondo figlio.\nEt\u00e0 alto imperiale (27 a.C. - 285 d.C.).\nDa Augusto a Marco Aurelio (27 a.C. - 180 d.C.).\nDopo il consolato del 30 a.C., Marco Licinio Crasso divenne proconsole di Macedonia negli anni 29-27 a.C.. Comp\u00ec una serie di campagne militari lungo il basso corso del Danubio negli anni 29 e 28 a.C., nel corso delle quali batt\u00e9 numerosi popoli tra cui Geti, Daci, Bastarni, Mesi, Triballi, Dardani e Traci (tra cui Maedi, Serdi e Bessi). Al termine del secondo anno di campagna (28 a.C.) \u00e8, per\u00f2, poco probabile che i Mesi siano stati annessi alla provincia di Macedonia. Al contrario, le trib\u00f9 della Tracia, pur rimanendo ancora indipendenti, diventarono popoli clienti di Roma. Crasso era cos\u00ec riuscito ad affermare il prestigio romano sull'intera regione a sud del basso Danubio.\nDal 27 a.C. al 15 d.C. e poi dopo il 44 d.C. la Macedonia divenne provincia senatoria, amministrata da un proconsole (o forse un propretore) che era ancora qui residente.\nIl popolo degli Scordisci, alleatosi con i Denteleti (abitanti l'alta valle del fiume \"Strymon\") invadeva la Macedonia nel 17 o nel 16 a.C., ma erano respinti dal neo governatore Lucio Tario Rufo, che sembra riusc\u00ec a respingere anche un attacco di Sarmati.\nNel 13 a.C., dopo una visita di Augusto ad Aquileia, per programmare l'occupazione dell'intera area illirica e balcanica, Marco Vinicio fu inviato in Macedonia come proconsole, mentre al genero ed amico fraterno, Agrippa, fu affidato l'Illirico, con \u00ab\"un potere maggiore di qualsiasi altro comandante che si trovasse al di fuori del suolo italico\"\u00bb. La campagna di quest'anno prevedeva di avanzare contemporaneamente lungo due fronti (Illirico e Macedonia), in una manovra a tenaglia, che non desse scampo alle popolazioni pannoniche della valle della Sava. Fu cos\u00ec che, per prima cosa, si represse definitivamente la rivolta scoppiata tra i Pannoni della zona di Emona e \"Siscia\" dell'anno precedente; sul fronte orientale si procedette, invece, ad avanzare ed a occupare parte della Dardania in direzione di \"Sirmio\".\nLa scomparsa prematura di Agrippa, lasci\u00f2 il nuovo compito nelle mani del figliastro del \"princeps\": Tiberio Claudio Nerone, poich\u00e9 la notizia della morte del generale aveva provocato una nuova ondata di ribellioni tra le genti sconfitte da Agrippa, in particolare Dalmati e Breuci. Il futuro imperatore Tiberio, che godeva ormai della fama di ottimo comandante, fu nominato console ed inviato da Augusto nell'Illirico per pacificare l'area. Tiberio, assunto il comando dell'esercito nel 12 a.C., sgomin\u00f2 le forze nemiche e attu\u00f2 una politica di durissima repressione contro gli sconfitti; grazie alla sua abilit\u00e0 strategica e all'astuzia che dimostr\u00f2 pot\u00e9 ottenere una vittoria totale nel giro di soli quattro anni, avvalendosi dell'aiuto di generali esperti come Marco Vinicio e Lucio Calpurnio Pisone. Sembra infatti che Marco Vinicio abbia condotto nel 12 a.C. il suo esercito lungo il fianco orientale dell'Illirico, consolidando la via di penetrazione che da \"Scupi\" conduceva a \"Naisso\" e poi a \"Sirmio\"; in seguito riusc\u00ec ad occupare l'intera area della Dardania e della bassa valle della Sava (inclusa la piana di \"Sirmio\"), conquistando i territori della popolazione degli Amantini, sia sottomettendo (o stipulando con gli stessi un trattato di alleanza) anche il potente popolo degli Scordisci.\nNell'11 a.C., un certo Vologeso di Besso, sacerdote di Dionisio presso i Traci, facendo ricorso a diverse pratiche divinatorie ottenne di essere seguito da molti, mettendo in atto l'uccisione di Rescuporide II (re degli Odrisi), figlio di Cotis VII. Subito dopo, grazie alla fama che si era fatto per il suo potere divino, priv\u00f2 delle sue forze Remetalce I, zio di Rescuporide, che fu incalzato fino nel Chersoneso tracico, che devast\u00f2. Fu cos\u00ec che, a causa di Vologeso e dei Sialeti che compivano continue incursioni contro la provincia di Macedonia, venne inviato contro di loro e con il suo esercito provinciale Lucio Calpurnio Pisone, che era governatore della Panfilia. E quando i Bessi vennero a sapere del sopraggiungere del governatore romano, iniziarono a ritirarsi, ma Pisone entr\u00f2 nei loro territori e, nonostante una prima sconfitta, li vinse e devast\u00f2 i loro territori e quelli delle popolazioni limitrofe che erano insorte insieme a loro. Accompagnato da un paio di legioni, vi rimase per tre anni di guerre ininterrotte (dall'11 al 9 a.C.), al termine delle quali sottomise tutte quante le popolazioni traciche, imponendosi su alcune con il loro consenso, terrorizzandone altre, scendendo a patti con altre ancora dopo aspri combattimenti. Per questi motivi gli vennero tributati delle \"supplicationes\" e gli \"ornamenta triumphalia\".\nNel 9 a.C. Marco Vinicio (ancora governatore della Macedonia) conduceva una campagna punitiva contro Daci e Bastarni, rei di aver compiuto continue scorrerie in Pannonia, Dalmazia, Mesia e Tracia. Egli fu, probabilmente, il primo romano ad aver attraversato il Danubio.\nSembra che Sesto Elio Catone, prima di diventare console nel 4 d.C., abbia ottenuto un importante comando in \"Mesia-Macedonia\". Qui condusse 50.000 Geti a sud del Danubio al termine di una campagna militare in terra dacica, occupando una parte della futura Mesia superiore, la Treballia. Alcuni storici moderni sostengono che il mandato di Elio Catone, come governatore di \"Macedonia-Mesia\", psia avvenuto tra il 2-4, meno probabilmente tra l'8-11. Difficile, infatti, credere che simili operazioni possano essere state condotte dopo la disfatta di Varo del 9, a cui segu\u00ec certamente una complessiva riorganizzazione di tutto il fronte Reno-danubiano.\nDurante la rivolta dalmato-pannonica del 6-9 i ribelli pannoni e dalmati si unirono ed occuparono il \"mons Almus\" (il monte Fruskagora) a nord della citt\u00e0 di \"Sirmio\" e, sebbene sconfitti in una scaramuccia dal re tracio Remetalce I, che il \"legatus Augusti pro praetore\" Aulo Cecina Severo, aveva inviato contro di loro, poterono mantenere la loro posizione. Frattanto scorrerie di Daci e Sarmati (Iazigi dell'Oltenia) costrinsero Cecina a ritirarsi ed a proteggere la sua provincia di Mesia. Lasciava, per\u00f2, che il re trace, Remetalce I, evitasse agli insorti di occupare \"Sirmio\" durante l'inverno, e di fermare una possibile invasione della Macedonia, come infatti avvenne (anno 6 d.C.). La strategia di Tiberio era evidente. Si doveva procedere ricongiungendo l'esercito illirico con quello macedonico, lungo l'asse Siscia-Sirmio, dividendo i Pannoni, a nord della Sava, dai Dalmati dell'area montuosa ed interna dell'attuale Bosnia. Tiberio al termine di quell'anno (7 d.C.) aveva in pugno la valle della Sava; doveva solo rinforzarla con roccaforti, per evitare che i ribelli potessero unirsi di nuovo, e quindi batterli separatamente. Nella seconda parte di quell'anno Tiberio, infatti, dispose diverse colonne militari, che attaccassero simultaneamente in pi\u00f9 punti il nemico. Negli anni successivi, dell'8 e 9, il nuovo governatore di Mesia (e Macedonia?), Aulo Cecina Severo, rimase impegnato lungo il fronte macedonico, sia per difendere la provincia affidatagli, dai continui attacchi di Daci e Iazigi, sia penetrando da est nell'Illirico meridionale, per reprimere gli ultimi focolai della rivolta dei Dalmati. Al termine della rivolta, l'area dell'Illirico-balcanica veniva suddivisa in tre nuove province romane: di Dalmazia, di Pannonia e di Mesia, scissa ora da quella di Macedonia.\nNell'area dell'ex-Illirico, Tiberio, divenuto ormai imperatore, dispose nel 15 che le province senatorie di Acaia e Macedonia fossero unite alla provincia imperiale di Mesia, prorogando l'incarico del governatore Gaio Poppeo Sabino (che rimase in carica 21 anni dal 15 al 36) e dei suoi successori. E sempre Tiberio, ridusse la tassazione alle province di Acaia e Macedonia.\nL'imperatore Claudio, poich\u00e9 voleva accattivarsi le simpatie del Senato, tent\u00f2 di stabilire una sincera collaborazione con quest'organo istituzionale, secondo le linee della politica di Augusto, facendo un uso frequente di \"Senatusconsulta\" e difendendo la posizione sociale dei senatori, riservando loro i posti migliori. Restitu\u00ec, inoltre, nel 44 al senato, sia la l'provincia d'Acaia, sia quella di Macedonia. Poco dopo, nel 44-46, venne istituita la provincia procuratoria di Tracia, ex-monarchia formalmente indipendente sotto gli Odrisi. Alla nuova provincia venne annesso il Chersoneso Tracico, distaccato dalla Macedonia.\nAl tempo dell'imperatore Marco Aurelio, durante il periodo della cosiddette guerre marcomanniche, la popolazione dei Costoboci (un popolo di origine incerta che viveva a nord-est della Dacia), proveniente dalla zona dei Carpazi orientali, invase le province di Mesia inferiore, Tracia e Macedonia (attorno al 170), spingendosi poi fino in Grecia, dove erano riusciti a saccheggiare il santuario di Eleusi (20\u00a0km ad ovest di Atene). Si racconta che nel 170-171 alcune bande di questo popolo furono intercettate ed annientate nei pressi di \"Scupi\" dalla \"Cohors II Aureliae Dardanorum\", di nuova costituzione. Dopo una lunga lotta, Marco riusc\u00ec a respingere gli invasori.\nDa Commodo alle invasioni del III secolo (180 - 285 d.C.).\nErodiano racconta che l'imperatore Caracalla, dopo aver sistemato le questioni con i barbari della frontiera danubiana ed essere passato in rassegna agli accampamenti di presidio delle province di Pannonia e Mesie, scese in Tracia fino al confine con la Macedonia, trasformando se stesso nella reincarnazione di Alessandro Magno (nel 215). Per ravvivare la memoria del Macedone in ogni modo possibile, ordin\u00f2 che statue e dipinti del suo eroe, fossero esposti al pubblico in tutte le citt\u00e0. Riemp\u00ec il Campidoglio e molti altri templi di tutta Roma, con sue statue e dipinti, a suggerire che fosse un secondo Alexander.\nSi racconta che alla fine del 249, il fatto che l'imperatore Decio avesse sguarnito le difese dell'area balcanica, per combattere Filippo a Verona, permise, ancora una volta, a Goti e Carpi di riversarsi nelle province di Dacia, Mesia inferiore, Tracia, fino alla Macedonia.\nNel corso dell'invasione barbarica del 267/268, sembra che l'enorme armata si sia divisa in almeno tre colonne, la prima delle quali si diresse verso ovest, assediando senza successo prima Cizico, poi saccheggiando le isole di Imbro e Lemno, occupando la futura citt\u00e0 di Crisopoli (di fronte a Bisanzio), proseguendo fin sotto le mura di Cassandreia e poi di Tessalonica, e portando devastazione anche nell'entroterra della provincia di Macedonia.\nAll'inizio dell'anno 269, dopo che per alcuni mesi i Goti erano stati tenuti a bada dalle armate romane di Marciano, il nuovo imperatore Claudio II riusc\u00ec a raggiungere il teatro degli scontri ed a riportare una vittoria decisiva su queste genti nella battaglia di Naisso, dove si racconta che persero la vita ben cinquantamila barbari. I Germani erano arrivati nel cuore della Mesia percorrendo la strada che da Tessalonica conduce a Scupi e poi verso nord, dopo aver devastato i territori attorono a Pelagonia (l'attuale Bitola). I sopravvissuti alla battaglia di Naisso, proteggendosi con i carri, si diressero in Macedonia. Durante la lunga marcia sulla via del ritorno, molti dei barbari morirono insieme alle loro bestie, oppressi dalla fame; altri furono uccisi in un nuovo scontro con la cavalleria romana degli \"equites Delmatae\", la riserva strategica mobile appena istituita da Gallieno. La marcia dei Goti prosegu\u00ec in direzione orientale verso il monte Hemaus. Tuttavia i barbari, seppure circondati dalle legioni, riuscirono a procurare non poche perdite alla fanteria romana, che fu salvata solo grazie all'intervento della cavalleria affidata ad Aureliano, alleviando la sconfitta.\nEt\u00e0 tardo imperiale (285 - 395).\nDiocleziano e la riforma tetrarchica (285 - 305).\nIn seguito alla riforma tetrarchica di Diocleziano, la Macedonia venne inserita nella Diocesi delle Mesie.\nDalla guerra civile a Costantino unico imperatore (306 - 337).\nAncora la Macedonia fu al centro di una guerra civile romana. La pace del 317 era durata tra Costantino I e Licinio, sei anni, al termine dei quali Costantino mise in campo, secondo Zosimo, una flotta di 200 navi da guerra (da trenta rematori ciascuna) e 2.000 da carico, oltre a 120.000 fanti, 10.000 marinai e la cavalleria; Licinio riusc\u00ec invece a mettere insieme un esercito composto da 350 triremi (80 provenienti dall'Egitto, 80 dalla Fenicia, 60 dalla Ionia d'Asia, 30 da Cipro, 20 dalla Caria, 30 dalla Bitinia e 50 dall'Africa) oltre a 150.000 fanti e 15.000 cavalieri. Il primo scontro avvenne in Mesia ad Adrianopoli dove Costantino, pur in inferiorit\u00e0 numerica, ebbe la meglio su Licinio, che fu costretto a rifugiarsi a Bisanzio, dove parte delle sue truppe rimasero assediate fino al termine della guerra. La flotta di Costantino, comandata dal figlio Crispo (nonch\u00e9 \"cesare\") salp\u00f2 dal Pireo e si radun\u00f2 prima in Macedonia, poi all'imboccatura dell'Ellesponto, dove avvenne la seconda battaglia, questa volta navale, nella quale Licinio fu sconfitto nuovamente. Nomin\u00f2 un nuovo \"cesare\" nel \"magister officiorum\", Sesto Martiniano, inviandolo a Lampsaco per fermare l'avanzata di Costantino dalla Tracia all'Ellesponto. Reclut\u00f2, infine, schiavi e contadini delle terre bitiniche, con i quali ingaggi\u00f2 un'ultima e disperata battaglia contro le truppe veterane di Costantino (la cosiddetta battaglia di Crisopoli, odierna Scutari), venendo disastrosamente sconfitto.\nLa Prefettura del pretorio dell'Illirico comprendeva al tempo di Costantino le province balcaniche, vale a dire dalla Macedonia, alla Tessaglia, a Creta all'Ellade, ai due Epiri, all'Illiria, a Dacia, Triballia e Mesia superiore, oltre alle Pannonie sino alla Valeria;\nNel 334 i Sarmati che avevano chiesto l'intervento amico del popolo romano, crearono nuovi problemi all'Impero romano, a causa di loro conflitti interni, tra la fazione dei \"Limigantes\" e degli \"Argaragantes\". Si narra, infatti, che gli schiavi (\"Limigantes\") cacciarono ancora una volta i padroni (\"Argaragantes\") dal Banato, costringendo Costantino, non tanto ad intervenire militarmente, quanto a distribuire una massa enorme di \"sfollati\" (si parla di 300.000 persone) in Scizia, Italia, Macedonia e Tracia.\nNel 335/336, Costantino I, che tanto tempo aveva impiegato per riunificare l'Impero sotto la guida di un unico sovrano, decise di dividerlo nuovamente in quattro parti principali (ed una secondaria, affidata al nipote Annibaliano), lasciando ai figli, Costantino II, la parte pi\u00f9 occidentale (dalla Britannia, alla Gallia, fino alla \"Hispania\"), a Costante I quella centrale (Rezia, Norico, Pannonie, Italia e passi alpini, oltre all'Africa), a Costanzo II (l'Asiana, l'Oriente e l'Egitto), mentre al nipote Dalmazio, il \"cuore\" del nuovo impero (forse con la capitale Costantinopoli), per evitare che i figli potessero poi contendersela in una nuova guerra civile. In pratica egli ricostituiva una nuova forma di tetrarchia, che dur\u00f2 poco meno di sei mesi, poich\u00e9, morto Costantino (22 maggio del 337), Dalmazio fu assassinato e l'Impero venne diviso tra i soli suoi tre figli.\nSecondo altri studiosi, sembra che a Dalmazio siano state assegnate, in data 18 settembre del 335, le diocesi di Dacia, Tracia e Macedonia (inclusa l'Achaea), con capitale a Naisso (non a Costantinopoli, che rimaneva quindi in mano dello stesso Costantino), affidandogli come compito principale la difesa delle province balcaniche dai Goti.\nLa guerra gotica (376-382).\nTra l'estate e l'autunno del 376, decine di migliaia di profughi, Goti e di altri popoli, scacciati dalle proprie terre dalle invasioni unne, giunsero sul Danubio, confine dell'Impero romano, chiedendo asilo. Fritigerno e Alavivo, capi dei Tervingi, si appellarono all'imperatore romano Valente, chiedendo che alla propria gente venisse permesso di stabilirsi sulla sponda meridionale del Danubio: il fiume li avrebbe infatti protetti dagli Unni, che non avevano l'equipaggiamento necessario per attraversarlo in forze. L'imperatore concesse l'asilo in termini estremamente favorevoli, permettendo che i Goti attraversassero il Danubio nei pressi di Durostorum (moderna Silistra, Bulgaria), in Mesia seconda, che una strada collegava direttamente al quartier generale operazionale romano di Marcianopoli. Valente aveva promesso ai Goti terre da coltivare, razioni di grano e l'inclusione nell'esercito romano con la funzione di \"foederati\": secondo le fonti dell'epoca, l'imperatore accett\u00f2 di accogliere le popolazioni barbare allo scopo di rafforzare il proprio esercito e per aumentare la base imponibile del fisco.\nLa presenza di un popoloso stanziamento in un'area ristretta caus\u00f2 una penuria di viveri tra i Goti, che l'Impero non fu in grado di contrastare n\u00e9 con i rifornimenti di viveri n\u00e9 con le terre da coltivare promessi. I maltrattamenti subiti spinsero i Goti a rivoltarsi e a devastare i territori imperiali.\nTra la fine del 376 e l'inizio del 377 le zone a ridosso del Danubio vennero saccheggiate dai Goti; ai Tervingi di Fritigerno si unirono tutti i Goti entrati in territorio romano, come pure schiavi, minatori e prigionieri. Le guarnigioni romane dell'area riuscirono a difendere i centri fortificati, ma la maggior parte delle campagne furono alla merc\u00e9 dei Goti, i quali si trasformarono in breve tempo da gruppi separati di profughi ribelli in una massa organizzata per la guerra e il saccheggio; si procurarono persino una serie di carri atti a contenere le vettovaglie razziate via via nei territori attraversati. Nel corso del 377 Saturnino e Traiano riuscirono a bloccare i Goti nei passi dell'Haemus, in Tessaglia, erigendo una linea di avamposti che respinsero i tentativi di sfondamento dei Goti: lo scopo dei generali romani era quello di sottoporre il nemico ai rigori dell'inverno e alla mancanza di cibo e di costringerlo alla sottomissione; in alternativa, avrebbero tolto successivamente le sentinelle, attirando Fritigerno in una battaglia in campo aperto nelle pianure tra il monte Haemus e il Danubio, in cui contavano di sconfiggerlo. Fritigerno, per\u00f2, non avanz\u00f2 verso nord accettando battaglia, ma arruol\u00f2 contingenti di Unni e Alani in suo rinforzo; Saturnino, resosi conto di non poter pi\u00f9 fronteggiare il nemico, abbandon\u00f2 il blocco dei passi ed arretr\u00f2. Davanti ai Goti si aprirono allora vasti spazi e poterono invadere e saccheggiare un vasto territorio che giungeva sino ai monti Rodopi a sud e che andava dalla Mesia all'Ellesponto. Le devastazioni furono cos\u00ec totali che Valente abbass\u00f2 le tasse dovute dalle popolazioni della Tracia gi\u00e0 dal 377. Intanto Valente decise di non attendere l'arrivo delle truppe di Graziano e di dare battaglia ai Goti in campo aperto. La sua sconfitta e morte nella battaglia di Adrianopoli (378) fu un momento cruciale della storia romana.\nNel frattempo la Tracia continuava ad essere saccheggiata dai Goti, come anche la Pannonia e la Mesia, e, dovendo Graziano occuparsi della frontiera del Reno, anch'essa minacciata dai Barbari, decise di associare al trono un certo Teodosio, affidandogli il controllo dell'Oriente romano (gennaio 379). Avendo affidato a Teodosio la conduzione diretta della guerra contro i Goti ed essendo le diocesi di Dacia e Macedonia, fino a quel momento appartenute all'Impero d'Occidente, minacciate proprio dai Goti, Graziano decise di separare quelle due diocesi dalla prefettura d'Illirico (fino a quel momento interamente appartenente all'Occidente), aggregandole all'Impero d'Oriente.\nMentre il nuovo imperatore, Teodosio, era a Tessalonica, egli si preparava a ricostituire un nuovo esercito romano in modo da prendersi la rivincita sui Goti, che intanto avevano occupato una gran parte della Tracia, mentre le guarnigioni delle citt\u00e0 e delle fortezze non osavano scontrarsi in campo aperto con il nemico. Avendo constatato dello stato disastrato in cui si trovava l'esercito, Teodosio permise a molti dei Barbari provenienti da oltre Danubio di entrare nell'esercito romano: molti di essi entrarono nelle legioni. L'imperatore, dubitando della fedelt\u00e0 di questi fuggitivi, cos\u00ec numerosi che eccedevano in numero gli altri soldati, stabil\u00ec, per prudenza, di collocare alcuni di loro tra le legioni a difesa dell'Egitto, e richiam\u00f2 le legioni dell'Egitto nei Balcani. Quando gli Egiziani arrivarono in Macedonia, nessun ordine veniva osservato in campo, n\u00e9 qualsiasi distinzione tra romano e barbaro, venendo entrambi mischiati insieme promiscuamente. Fu permesso ai Barbari di fare ritorno nella propria nazione, e inviare altri al loro posto per servire nelle legioni.\nI Barbari, apprendendo lo stato di disordine in cui si trovava l'esercito romano di cui erano stati informati dai fuggitivi, nel 380, penetrarono in Macedonia senza trovare opposizione. Quando ebbero notizia che l'Imperatore stava avanzando per scontrarsi con loro con tutte le sue forze, assaltarono la tenda dell'Imperatore (nei pressi di Tessalonica). Venendo raggiunti dai loro connazionali, trovarono opposizione solo dai Romani, che, essendo in piccolo numero, poterono solo permettere all'Imperatore di fuggire, mentre essi venivano tutti massacrati dal nemico, dopo aver combattuto con vigore ed aver ucciso un grande numero di barbari. I barbari, soddisfatti della vittoria, non provarono a lanciarsi all'inseguimento di coloro che erano fuggiti con l'Imperatore, ed, avendo sotto il loro potere la Macedonia e la Tessaglia, esposte ai loro saccheggi senza alcuna protezione, decisero di lasciare le citt\u00e0 non danneggiate, sperando di ricevere tributi da esse.\nL'Imperatore, nel frattempo, rinforz\u00f2 le fortezze e le citt\u00e0 con le guarnigioni, e procedette a Costantinopoli, inviando lettere all'Imperatore d'Occidente Graziano per informarlo della recente disfatta e pregandolo di inviargli rinforzi. Nel frattempo, invi\u00f2 in Macedonia e Tessaglia, esposte ai saccheggi nemici, degli esattori rapaci che fecero rimpiangere agli abitanti di queste province gli assalti dei barbari. Tale era lo stato della Macedonia e della Tessaglia, quando l'Imperatore entr\u00f2 con grande fasto a Costantinopoli come se avesse ottenuto un grande trionfo invece che una disfatta.\nZosimo narra che Graziano invi\u00f2 nei Balcani dei rinforzi sotto il comando dei Franchi Bautone e Arbogaste. Quando i rinforzi dall'Impero d'Occidente giunsero in Macedonia e Tessaglia, i Goti, intenti nei saccheggi, ricevuta la notizia dell'arrivo dei rinforzi romani, decisero prudentemente di ritirarsi in Tracia, che avevano gi\u00e0 in precedenza saccheggiato. Nel frattempo l'Imperatore Graziano affid\u00f2 a Vitaliano il comando delle legioni illiriche, ma questi non ottenne successi di rilievo, e, vista l'impossibilit\u00e0 di scacciare del tutto i Goti dal suolo imperiale, Teodosio fu costretto a negoziare con i Goti rimanenti una nuova pace di compromesso.\nIl 3 ottobre 382 fu firmata la pace tra Impero e Goti. Tervingi e Grutungi divennero Foederati dell'Impero, e ottennero terre in Mesia e Scizia Inferiori, e forse anche in Macedonia; fu loro permesso di stabilirsi all'interno dell'Impero, e di mantenere la loro coesione tribale: in cambio i Goti avrebbero dovuto fornire contingenti alleati all'esercito romano. Temistio, retore di Costantinopoli, in un discorso pronunciato nel gennaio 383 al senato bizantino, cerc\u00f2 di raffigurare come \"vittoria romana\" il trattato di pace (foedus) tra l'Impero e i Goti, nonostante ai Goti fossero state concesse condizioni favorevoli senza precedenti. In tale discorso, Temistio argoment\u00f2 che Teodosio, mostrando come virt\u00f9 il perdono, invece di vendicarsi dei Goti sterminandoli in battaglia, decise invece di stringere un'alleanza con essi, ripopolando cos\u00ec la Tracia, devastata dalla guerra, di contadini goti al servizio dell'Impero; Temistio concluse il discorso rammentando come i Galati fossero stati assimilati, con il passare dei secoli, dalla cultura greco-romana ed esprimendo la convinzione che sarebbe accaduto lo stesso con i Goti.\nIl regno di Teodosio.\nDurante il regno di Teodosio, l'Imperatore risiedette pi\u00f9 volte a Tessalonica, centro pi\u00f9 importante della Macedonia, sia per coordinare le campagne militari contro i Goti, durate fino al 382, sia per prendere importanti decisioni di carattere ecclesiastico. Il 27 febbraio del 380 l'Imperatore eman\u00f2 proprio in quella citt\u00e0 l'Editto di Tessalonica, con cui il Cristianesimo veniva proclamato religione ufficiale dell'Impero. Nell'anno successivo il Concilio ecumenico di Costantinopoli decret\u00f2 la condanna dell'arianesimo. Teodosio prese provvedimenti molto rigorosi contro il paganesimo, perseguitando i pagani e incoraggiando la distruzione dei templi e la loro conversione in Chiese.\nNel 387, la Macedonia ricevette la visita dell'Imperatore d'Occidente Valentiniano II, che sbarc\u00f2 a Tessalonica: era stato costretto a fuggire dall'Italia a seguito dell'attacco dell'usurpatore gallico Magno Massimo, e implorava l'intervento di Teodosio, per riprendere il potere in Occidente. Teodosio mantenne la promessa e organizz\u00f2 una spedizione contro l'usurpatore che ebbe successo e riusc\u00ec a restituire il trono a Valentiniano. Durante i preparativi per la campagna contro Massimo, i \"Foederati\" Goti, corrotti con premi dall'usurpatore, si rivoltarono e cominciarono a devastare la Macedonia, richiedendo l'intervento di Teodosio, che riusc\u00ec a vincerli, costringendoli a trovare riparo tra le paludi della Macedonia. I \"Foederati\" Goti ritornarono poi all'obbedienza, venendo attestati tra le armate che sconfissero Massimo, contribuendo alla restaurazione di Valentiniano II sul trono d'Occidente.\nNel 390 Tessalonica si rivolt\u00f2 contro Teodosio, uccidendo un ufficiale imperiale di origini gotiche: l'Imperatore, che temeva una nuova rivolta dei Goti, reag\u00ec facendo trucidare nel circo migliaia di cittadini; il vescovo di Milano, Ambrogio condann\u00f2 il massacro e scomunic\u00f2 l'Imperatore: Teodosio, pentitosi, fu costretto a seguire per diversi mesi una penitenza impostagli da Ambrogio prima di ottenere il perdono e la revoca della scomunica.\nNel corso del 392 la Macedonia fu di nuovo devastata da una rivolta di \"Foederati\" Goti, secondo alcune congetture condotti da Alarico. Teodosio, ritornato a Tessalonica dopo una lunga permanenza in Italia, informato delle devastazioni dei ribelli Goti, condusse una campagna per ricondurli all'obbedienza. Ottenne un primo successo contro i ribelli, ma, a causa della mancanza di disciplina del suo esercito, si trov\u00f2 in difficolt\u00e0 di fronte a un contrattacco, e si salv\u00f2 solo in seguito all'intervento dei rinforzi condotti dal generale Promoto, che riuscirono a reprimere la rivolta e a ricondurre i Goti all'obbedienza. I \"Foederati\" Goti servirono successivamente Teodosio nella battaglia del Frigido, contribuendo alla sconfitta dell'usurpatore occidentale Eugenio e del suo generale Arbogaste.\nEt\u00e0 bizantina (395 - VII secolo).\nLe incursioni di Alarico (395-397).\nSpentosi Teodosio, i due figli Arcadio e Onorio si spartirono l'Impero: al primo spett\u00f2 la parte orientale, con capitale Costantinopoli, e al secondo la parte occidentale con capitale Ravenna. In seguito alla definitiva suddivisione dell'Impero romano in due parti, occidentale con capitale Milano e poi Ravenna e orientale con capitale Costantinopoli, le province della diocesi di Macedonia, insieme a quelle facenti parte della diocesi di Dacia, divennero territorio conteso tra le due corti. Esse erano state trasferite alla \"pars orientis\" da Graziano nel 379, ma il generale Stilicone, il nuovo reggente dell'Imperatore d'Occidente Onorio, le rivendicava per l'Occidente, sostenendo che queste fossero state le ultime volont\u00e0 dell'Imperatore Teodosio. Le rivendicazioni di Stilicone, insieme alla sua pretesa di essere stato nominato da Teodosio reggente anche di Arcadio, ingenerarono un conflitto tra le due corti imperiali, che acceler\u00f2 ulteriormente il processo di separazione tra Occidente e Oriente in due imperi distinti.\nAi litigi tra le due corti, si aggiunse, agli inizi del 395, la rivolta dei \"foederati\" Goti, i quali nominato come loro capo unico e re Alarico I, devastarono la Grecia e la Tracia. Secondo Giordane i motivi della rivolta sarebbero da ricercare nel fatto che i figli di Teodosio I e nuovi Imperatori, Arcadio e Onorio, avessero interrotto i sussidi e i doni che inviavano ai loro alleati Goti per i loro servigi. I guerrieri Goti, inoltre, dopo aver subito diverse perdite combattendo al servizio dell'Impero nella battaglia del Frigido, probabilmente temettero che i Romani intendessero indebolirli facendoli combattere in prima linea per loro conto, per poi, una volta che i Goti avessero subito pesanti perdite, attaccarli per sottometterli e togliere loro ogni autonomia all'interno dell'Impero. I Visigoti, volendo quindi mettere al sicuro la loro autonomia all'interno dell'Impero (garantita dallo status di \"Foederati\"), decisero di rivoltarsi eleggendo come loro capo e re Alarico I, che secondo Giordane discendeva dalla famiglia dei Balti. Alla notizia che Alarico si stava avvicinando pericolosamente a Costantinopoli, Rufino, vestito da goto, si rec\u00f2 nell'accampamento goto per negoziare con il re goto; in seguito all'incontro, Alarico si allontan\u00f2 da Costantinopoli, dirigendosi verso la Grecia. Poich\u00e9 gran parte dell'esercito di campo dell'Impero d'Oriente si trovava in Italia al servizio di Stilicone, e le province dell'Oriente avevano gi\u00e0 notevoli difficolt\u00e0 a contrastare un'incursione degli Unni, Rufino, non avendo a disposizione n\u00e9 truppe sufficienti per contrastare le mire di Stilicone, n\u00e9 per fermare gli Unni, n\u00e9 tanto meno i Goti, decise di utilizzare i Goti per contrastare Stilicone, cos\u00ec da mettere due nemici contro l'altro. Sobill\u00f2 dunque Alarico ad occupare la Grecia, garantendogli che il proconsole della Grecia, Antioco, e il comandante della guarnigione delle Termopili, Geronzio, non gli avrebbero opposto opposizioni, e anzi lo avrebbero appoggiato. In cambio, secondo alcuni studiosi, i Goti avrebbero dovuto contrastare Stilicone e le sue mire sia di dirigersi a Costantinopoli per prendere il potere diventando reggente anche di Arcadio, sia di sottrarre all'Oriente l'Illirico Orientale unendolo ai domini di Onorio. Poich\u00e9 una delle motivazioni della rivolta di Alarico era la sua mancata promozione a \"magister militum\", carica promessagli da Teodosio quando il capo visigoto lo aiut\u00f2 nella campagna contro Eugenio, \u00e8 possibile che Rufino gli avesse promesso di nominarlo tale nel caso Alarico fosse riuscito a contrastare Stilicone.\nNella primavera del 395, Stilicone, che lasci\u00f2 l'Italia portando con s\u00e9 nell'Illirico le truppe occidentali ed orientali a sua disposizione, con il pretesto di liberare i Balcani dai saccheggi di Alarico. Secondo JB Bury e le fonti antiche, un altro motivo politico spinse Stilicone a muoversi in Oriente: nel 379, l'Imperatore d'Occidente Graziano aveva ceduto all'Impero d'Oriente le diocesi di Macedonia e Dacia, e Stilicone pretendeva che l'Impero d'Oriente restituisse quelle due diocesi all'Occidente romano, sostenendo che queste fossero state le ultime volont\u00e0 di Teodosio. Probabilmente Stilicone intendeva riguadagnare il controllo dell'Illirico orientale perch\u00e9 aveva bisogno di soldati per fronteggiare le minacce esterne e l'Illirico aveva da sempre fornito all'Impero ottimi soldati. A questo punto, secondo Claudiano, il panico colse anche Rufino, quando seppe dell'avvicinarsi di Stilicone, suo nemico politico. Temendo che Stilicone, pi\u00f9 che a liberare l'Illirico dai Goti di Alarico, intendesse, invece, marciare a Costantinopoli per deporre Rufino e impossessarsi del controllo anche dell'Impero d'Oriente, si rec\u00f2 da Arcadio e lo convinse a scrivere a Stilicone per indurlo a tornarsene in Italia rimandando in Oriente le truppe dell'esercito d'Oriente che erano nell'esercito di Stilicone. Stilicone, dopo aver letto l'ordine di Arcadio di tornare in Italia, per rispetto dell'ordine dell'Imperatore, ordin\u00f2 alle truppe orientali che erano nel suo esercito di tornare a servire Arcadio e torn\u00f2 con il resto del suo esercito in Italia. Le truppe orientali che Stilicone risped\u00ec in Oriente, condotte da Gainas, avevano ricevuto per\u00f2 l'ordine da parte di Stilicone di uccidere al loro arrivo Rufino, e cos\u00ec fecero: indotto Rufino a uscire dalla citt\u00e0 per riceverli, lo assaltarono all'improvviso uccidendolo. Al posto di Rufino fu eletto come primo ministro e reggente dell'Imperatore Eutropio, un eunuco di corte.\nI Goti di Alarico, nel frattempo, nel corso del 396, occuparono militarmente la Macedonia e la Tessaglia. Una volta avvicinatosi alle Termopili, Zosimo narra che Alarico invi\u00f2 messaggeri al proconsole Antioco e al governatore della guarnigione delle Termopili Geronzio, per informarli del suo arrivo. Geronzio, accusato da Zosimo di tradimento, essendosi a quanto pare accordato con Alarico, avrebbe ordinato alla guarnigione delle Termopili di far passare Alarico e i suoi Goti, permettendo loro di penetrare in Grecia. Secondo Zosimo, per il tradimento di Rufino, e dei suoi complici Antioco e Geronzio, Alarico pot\u00e9 cos\u00ec devastare l'intera Grecia, compresa la Beozia, saccheggiando la citt\u00e0, massacrando vecchi e bambini, e deportando come prigionieri donne e bambini, insieme ad un ampio bottino di guerra. Solo Tebe fu risparmiata dal saccheggio in parte per la resistenza delle mura, in parte per l'impazienza di Alarico di dirigersi verso Atene, che sperava di conquistare.\nAlarico non riusc\u00ec a costringere alla resa Atene, e decise invece di inviare messaggeri per negoziare una pace. Essendo stata la proposta di Alarico accettata, Alarico entr\u00f2 ad Atene con pochi soldati, dove furono trattati con molta ospitalit\u00e0, e, dopo aver ricevuto alcuni doni, part\u00ec, lasciando la citt\u00e0 e l'intera Attica indenne da saccheggi e procedendo invece verso Megara, che espugn\u00f2 al primo tentativo, e poi verso il Peloponneso, senza incontrare resistenza. Zosimo, che parla ancora di tradimenti, narra che Geronzio avrebbe permesso ad Alarico di attraversare l'Istmo, oltre il quale tutte le citt\u00e0, senza fortificazioni perch\u00e9 gi\u00e0 protette dall'Istmo, potevano essere espugnate con estrema facilit\u00e0. A causa del tradimento di Geronzio, Alarico pot\u00e9 cos\u00ec espugnare Corinto e tutte le cittadine nelle sue vicinanze, nonch\u00e9 Argo, Sparta e le citt\u00e0 circostanti.\nSecondo alcuni studiosi, invece, le devastazioni dei Goti di Alarico sarebbero state accentuate alquanto dalle fonti, Claudiano, Eunapio e Zosimo, perch\u00e9 prevenute nei confronti dei Goti: i rinvenimenti archeologici nelle citt\u00e0 della Grecia sembrerebbero smentire un quadro di devastazioni all'epoca di Alarico, e probabilmente le razzie ci furono, ma si limitarono probabilmente alle campagne e ai luoghi di culto pagani; sarebbe stato proprio l'accanimento dei Goti contro i luoghi di culto pagani a spingere Eunapio, gi\u00e0 di principio ostile alla politica di imbarbarimento dell'esercito, a descrivere a tinte fosche l'occupazione della Grecia di Alarico. Proprio Zosimo, quando narra che gli ufficiali di Rufino prima e di Eutropio poi non opposero opposizione ad Alarico e anzi lo appoggiarono, sembrerebbe suggerire che Alarico agisse in Grecia con l'appoggio delle autorit\u00e0 imperiali; probabilmente gli era stato affidato l'incarico di opporsi ai tentativi di Stilicone di annettere all'Impero d'Occidente l'Illirico Orientale. Le razzie di Alarico non sarebbero incompatibili con questo ruolo di alleato dell'Impero: nel caso dei mercenari Unni assoldati da Ezio nel periodo 435-439, le fonti denunciano parimenti i saccheggi condotti dai mercenari contro gli stessi cittadini che essi avrebbero dovuto difendere.\nNel 397 Stilicone sbarc\u00f2 a Corinto con un'armata per opporsi all'occupazione della Grecia compiuta da Alarico. Circond\u00f2 l'esercito di Alarico nei pressi di \"Pholoe\", ma esit\u00f2 ad attaccarlo, e Alarico, trovando una via di fuga non sorvegliata, riusc\u00ec a fuggire; come se non bastasse, i soldati indisciplinati di Stilicone cominciarono a saccheggiare le campagne della Grecia, senza che il generale riuscisse a fermarli. Alla fine, Stilicone decise di ritornare in Italia, senza essere riuscito n\u00e9 a fermare Alarico, n\u00e9 a mantenere il controllo dei suoi soldati, che avevano cominciato a saccheggiare la Grecia. L'intromissione di Stilicone negli affari orientali, la notizia dei saccheggi compiuti dai suoi soldati in Grecia, e il timore che il generale intendesse impossessarsene unendola ai domini di Onorio, indusse Eutropio a far dichiarare dal senato bizantino Stilicone nemico pubblico dell'Impero d'Oriente.\nNel frattempo, Alarico si era ritirato in Epiro, e rivendicava la carica di \"magister militum\" e un trattato definitivo tra Impero e Goti a condizioni migliori di quello del 382, minacciando nuovi saccheggi nel caso queste condizioni non fossero state accettate. Eutropio negozi\u00f2 un trattato di pace con Alarico e i Visigoti: i Visigoti ottennero nuove terre da coltivare e Alarico divenne \"magister militum per Illyricum\". Claudiano, panegirista di Stilicone, espresse indignazione per il trattato, scrivendo che, a causa dello stesso trattato, \"il devastatore dell'Acaia e dell'Epiro privo di difese [Alarico] \u00e8 ora signore dell'Illiria; ora entra come amico dentro le mura che un tempo assediava, e amministra la giustizia a quelle stesse mogli che aveva sedotto e i cui bambini aveva assassinato. E questa sarebbe la punizione di un nemico...?\"\nSuccessivamente, quando a Costantinopoli si segu\u00ec una politica di antigermanizzazione dell'esercito romano-orientale, con conseguentemente epurazione dei soldati barbari dell'esercito, Alarico, compreso di non essere pi\u00f9 accettato in Oriente, decise di invadere con tutto il suo popolo l'Italia, in modo da costringere l'Imperatore d'Occidente Onorio a consentire ai Goti di insediarsi come \"foederati\" in una provincia dell'Impero d'Occidente.\nDifesa ed esercito.\nLegioni romane.\nSappiamo di una \"legio XXVII\" (forse la XXVII di Cesare trasformata poi in XXVII di Antonio) che si trovava in Macedonia al tempo delle guerre civili. Sembra che le legioni \"VII\", \"VIII\", \"IX\" e \"XI\", presero tutte parte alla campagna militare di Gaio Giulio Cesare in Macedonia contro le forze pompeiane, scontrandosi prima a \"Dyrrhachium\" e poi a Farsalo. Dalla parte di Pompeo combatterono invece la \"legio Gemella\", la \"I\", la \"III\", la \"V\" e la \"VI Gemella\".\nNel 44 a.C., alla morte di Cesare, c'erano 37 legioni romane. Di queste, sei si trovavano in Macedonia: le legioni II \"Gallica\", IV (la futura \"legio IIII Macedonica\"), \"Martia\" e XXXV. Poco dopo Marco Antonio ottenne per s\u00e9 la provincia di Macedonia e le legioni che Cesare vi aveva ammassato per la spedizione contro i Parti, mentre per un suo valido collaboratore, Publio Cornelio Dolabella, la provincia di Siria e le sue armate. Con la lex Titia del 27 novembre del 43 a.C., nasceva il secondo triumvirato, in seguito alla quale furono messe in campo ben 43 legioni per combattere i cesaricidi, come accadde nel 42 a.C. con la battaglia di Filippi.\nVerso l'inizio del principato di Augusto, sembra che la \"legio X Fretensis\" fosse distaccata nei pressi di \"Amphipolis\" (Anfipoli). Tra l'1 ed il 6, in seguito alle operazioni di Tiberio nell'area illirica e dei suoi successori, veniva costituito il distretto militare di \"Mesia e Macedonia\", presidiato da un paio di legioni (la \"legio IV Scythica\" a \"Scupi\" e la \"legio V Macedonica\" a \"Naissus\"), mentre la Tracia continuava a costituire un regno indipendente, cliente e quindi alleato del popolo romano. La \"V Macedonica\" rimase insediata nella provincia macedonica dal 30 a.C. al 6 d.C. circa, quando fu inviata nella fortezza legionaria di \"Oescus\", della neo-provincia di Mesia.\nDurante la rivolta dalmato-pannonica del 6-9 in Macedonia-Moesia, vi erano sotto il comando del \"legatus Augusti pro praetore\" Aulo Cecina Severo, tre legioni romane (VII \"Claudia\", VIII \"Augusta\" e XI \"Claudia\").\nLa \"Notitia Dignitatum\" elenca tra le truppe del \"comitatus\" del \"magister militum per Orientem\" una \"legio II Flavia Constantia Thebaeorum\": questa unit\u00e0 era stata certamente ottenuta distaccando alcune truppe dalla \"legio II Flavia Constantia\" negli anni compresi tra il 325 ed il 350. La creazione della nuova unit\u00e0 potrebbe essere ricondotta all'imperatore Teodosio I e alla sua politica di inserire alcune popolazioni barbare all'interno dell'organico dell'esercito romano: le truppe barbare sarebbero state mischiate ad altre prelevate dalla legione egiziana, e inviate a presidiare la Macedonia, ponendo il proprio comando a Tessalonica.\nDurante il regno dell'imperatore Teodosio I (378-395), fu deciso di inviare un distaccamento della \"legio III Diocletiana\" in Macedonia, per formare la \"III Diocletiana Thebaeorum\" a disposizione del \"magister militum per Thracias\".\n\"Auxilia\" e \"Classis\".\nSappiamo che nel 120, al tempo dell'imperatore romano Adriano, vi era un'unit\u00e0 ausiliaria a difesa della provincia di Macedonia: si trattava della \"cohors I Flavia Bessorum\". La \"Cohors I Hispanorum veterana equitata\" la troviamo posizionata in Mesia inferiore nel 99. Questa coorte era molto probabilmente dislocata prima di questa data in Macedonia a \"Stobi\". \u00c8 possibile sia da identificarsi con la stessa \"I Hispanorum veterana\" che col diploma del 129 risulta posizionata in Dacia inferiore.\nIn un periodo compreso tra il 317 ed il 324, Costantino I potenzi\u00f2 le flotte sull'Egeo, rafforzando i porti marittimi di Pireo e Tessalonica, con la costruzione di nuovi arsenali e cantieri navali, oltre a migliorare l'armamento delle squadre navali.\nGeografia politica ed economica.\nIn Macedonia poche furono le citt\u00e0 libere: Tessalonica (metropoli della Macedonia), Anfipoli, Abdera ed Eno, oltre alle isole di Taso e di Samotracia e alle citt\u00e0 di Apollonia e Epidamno (oggi Durazzo) in Illiria, mentre moltissime mantennero tale condizione in Grecia, oltre alle alleate Atene, Rodi e forse la Lega etolica e oltre a Sparta, che come le precedenti ebbe alcune altre citt\u00e0 sotto il proprio dominio.\nTutte le altre citt\u00e0 della Macedonia e quelle che avevano fatto parte della Lega achea in Grecia furono soggette a tributo come \"civitates stipendiariae\". Tutte le citt\u00e0 conservarono tuttavia le proprie autonomie interne, come gi\u00e0 era accaduto nei confronti del sovrano all'interno del regno macedone, ma persero il diritto di battere moneta, che rimase invece ad alcune citt\u00e0 libere della Grecia. Roma appoggi\u00f2 inoltre ovunque i regimi oligarchici. Probabilmente i terreni di propriet\u00e0 regia in Macedonia vennero incorporati nell\"'ager publicus\", di cui entr\u00f2 a far parte anche il territorio di Corinto, mentre i territori cittadini rimanevano in possesso delle diverse citt\u00e0.\nMaggiori centri provinciali.\nLa citt\u00e0 venne saccheggiata dalle legioni romane nell'anno 170 a.C. e nel 148 a.C. venne dichiarata citt\u00e0 libera. Il periodo di prosperit\u00e0 ebbe termine: situata nell'asse di comunicazione est\u2013ovest (Via Egnazia), ebbe a soffrire, d'altra parte, la formazione di pantani a causa della crescita incessante del fiume Nestos. Allo stesso tempo, la baia, intorno alla quale si svilupp\u00f2 inizialmente la citt\u00e0, venne ad insabbiarsi, e verso la met\u00e0 del IV secolo, gli abitanti di Abdera dovettero spostare il porto verso sud e ricostruire una cinta muraria intorno alle nuove darsene portuarie. Questa seconda citt\u00e0 \u00e8 quella che \u00e8 stata meglio portata alla luce. L'unico edificio pubblico importante conosciuto, oltre alla cinta muraria, \u00e8 il teatro, molto mal conservato. Sotto il regno dell'imperatore Costantino I (307\u2013337), la citt\u00e0, gi\u00e0 molto indebolita, sub\u00ec un cataclisma che la distrusse totalmente, per cui durante i cinque secoli successivi non se ne fa pi\u00f9 menzione nelle fonti.\n\"Anphipolis\" (Anfipoli) divenne capitale di uno dei quattro distretti in cui fu divisa la Macedonia, dopo la battaglia di Pidna (168 a.C.), vinta da Lucio Emilio Paolo. Nell'82 a.C. venne presa da Mitridate VI del Ponto, in appoggio a Lucio Cornelio Silla. Gneo Pompeo Magno vi cerc\u00f2 rifugio dopo la sconfitta subita nei pressi di Fars\u00e0lo nel 48 a.C.. Dopo la battaglia di Filippi del 42 a.C., ebbe lo statuto di \"civitas libera\", ed emise monete che commemoravano l'evento. Nel 31 a.C. fu base per la flotta di Marco Antonio prima della sua sconfitta ad Azio. Crebbe di prosperit\u00e0 in epoca augustea e venne visitata da Paolo di Tarso nel 50 d.C. La prosperit\u00e0 della citt\u00e0 nel corso dei primi tre secoli dell'impero romano \u00e8 attestata da una ricca emissione di monete.\nFu occupata nel 168 a.C. dal re degli Illiri Genzio, sconfitto poco dopo dai Romani insieme all'alleato macedone Perseo, re di Macedonia. Nel 148 a.C. Apollonia divenne parte della provincia romana di Macedonia, pi\u00f9 tardi incorporata nella provincia romana dell'Epiro. Durante la guerra civile tra Pompeo Magno e Cesare aiut\u00f2 il secondo, ma si consegn\u00f2 a Marco Giunio Bruto nel 48 a.C. Il primo imperatore romano Augusto comp\u00ec alcuni studi in Apollonia nel 44 a.C. con il maestro Atenodoro di Tarso, e qui ricevette la notizia che il patrigno, Cesare, era stato assassinato. Apollonia fior\u00ec sotto l'impero romano come ci racconta lo stesso Marco Tullio Cicerone nelle sue \"Filippiche\", definita \"magna urbs et gravis\", vale a dire grande ed importante citt\u00e0. Il suo declino cominci\u00f2 nel III secolo, quando un terremoto cambi\u00f2 il corso del fiume A\u00f3os, causando al porto problemi di navigabilit\u00e0 e nelle zone circostanti casi di malaria. Il Cristianesimo cominci\u00f2 ad essere presente nella citt\u00e0 fin dai primordi, e l'arcivescovo di Apollonia fu presente al Concilio di Efeso del 431 ed a quello di Calcedonia del 451. Comunque la citt\u00e0 cominci\u00f2 a svuotarsi in questo periodo per il continuo e progressivo sviluppo della vicina citt\u00e0 di Valona, divenuta ora pi\u00f9 importante.\nLe sue origini sono incerte. I primi abitanti, probabilmente appartenenti a trib\u00f9 frigie, furono cacciati dai Macedoni intorno al VII secolo a.C.. La citt\u00e0 situata alle falde del Monte Vermion si trova a 65\u00a0km a sud-ovest di Tessalonica a circa 40\u00a0km dal Mare Egeo. L'Olimpo, il monte che nella mitologia era la sede del pantheon ellenico, si trova a sud. La prima menzione della citt\u00e0 si ha in un passaggio dello storico greco Tucidide, che riferisce di un fallito tentativo di assedio da parte degli Ateniesi nel 432 a.C.. La citt\u00e0 ricevette probabilmente un impianto urbanistico regolare di tipo ippodameo durante il regno di Cassandro e dovette svilupparsi ulteriormente sotto gli Antigonidi. Nel 288 a.C. fu assediata e riconquistata da Demetrio Poliorcete dopo essere stata presa da Pirro. In epoca ellenistica la citt\u00e0 era governata da magistrati chiamati \"politarchi\", e gli abitanti erano suddivisi in \"trib\u00f9\". Dopo la battaglia di Pidna del 168 a.C. dopo la sconfitta dell'ultimo sovrano macedone Perseo, il regno di Macedonia fu conquistato dai Romani e la citt\u00e0 appartenne dal 148 a.C. alla provincia di Macedonia. Sub\u00ec la presenza delle armate di Pompeo subito prima della battaglia di Farsalo del 48 a.C. e intorno all'anno 50 fu visitata da san Paolo e Sila nel suo secondo viaggio missionario (). A Berea l'apostolo Paolo trov\u00f2 un folto gruppo di giudei tanto che dopo aver predicato nella loro sinagoga ebraica presente in citt\u00e0 'molti divennero credenti insieme a persone di nazionalit\u00e0 greca (). Fu a capo del \"koinon\" (associazione provinciale) di Macedonia, ospitandone il sinedrio e organizzava giochi e celebrazioni in onore degli imperatori, con competizioni sportive o letterarie ed era sede del culto imperiale. Nel 56 ottenne il titolo onorifico di \"metropoli\". Nel III secolo al culto imperiale del \"koinon\" macedone fu collegato al culto di Alessandro Magno. I premi per i vincitori dei giochi erano costituiti da medaglioni d'oro con raffigurati episodi della vita di Alessandro. Con la riforma dioclezianea, la citt\u00e0 appartenne alla provincia di Macedonia nella diocesi di Mesia. Nel 473 fu forse brevemente occupata dagli Ostrogoti.\nFu conquistata dai Romani nel 168 a.C.. \nNell'ottobre del 42 a.C. fu teatro della famosa battaglia di Filippi, decisiva tra le truppe di Ottaviano e Antonio contro quelle degli uccisori di Giulio Cesare, Bruto e Cassio, che furono sconfitti; Ottaviano, divenuto successivamente \"Augusto\" la eresse al rango di colonia.\nIl primo abitato \u00e8 da datare attorno all'VIII secolo a.C.. Attorno al 385 a.C., venne fondata una colonia greca da parte di Dionisio I di Siracusa con il nome di \"Lissos\" (\u039b\u03b9\u03c3\u03c3\u03cc\u03c2), come facente parte della strategia di Dionisio di mettere al sicuro le vie commerciali adriatiche dei Siracusani. Diodoro Siculo la definisce una \"polis\". La citt\u00e0 venne separate in settori dal \"diateichisma\" (\"\u03b4\u03b9\u03b1\u03c4\u03b5\u03af\u03c7\u03b9\u03c3\u03bc\u03b1\", \"oltre le mura\") dove rimangono elementi dell'architettura siracusana in parte delle sue mura. In un periodo successivo venne conquistata delle popolazioni illiriche. Nel 211 a.C., Filippo V di Macedonia occup\u00f2 la cittadella di \"Akrolissos\", e anche \"Lissos\" decise di arrendersi a lui. La citt\u00e0 venne nuovamente conquistata dagli Illiri. Fu in \"Lissos\" che Perseo di Macedonia negozi\u00f2 un'alleanza contro Roma con il re degli Illiri, Genzio, e fu sempre da \"Lissos\" che Genzio organizz\u00f2 la sua armata contro i Romani. \"Lissos\" mantenne una grande autonomia sia sotto il dominio macedone, sia sotto quello degli Illiri, come sembra dimostrare la ricca monetazione della citt\u00e0 del periodo. La citt\u00e0 fi inoltre importante durante la guerra civile romana, essendo stata assediata e catturata da Marco Antonio e poi restando fedele a Gaio Giulio Cesare. Durante il periodo romano, la citt\u00e0 entr\u00f2 a far parte della provincia di Macedonia, e pi\u00f9 tardi dell'\"Epirus Nova\", con il nome latinizzato di \"Lissus\".\nNel 168 a.C., dopo la sconfitta dei Macedoni a opera dei Romani a Pidna, la citt\u00e0 fu saccheggiata e fu privata della maggior parte dei suoi tesori, accumulati grazie alle grandi imprese di Alessandro e Filippo II. Dopo questo episodio, ci fu una graduale decadenza della citt\u00e0, che ritorn\u00f2 man mano ad essere un grande villaggio costituito per di pi\u00f9 da baracche, ritrovo di mercanti e di predoni. Fu inoltre distrutta da un terremoto e nel 180 Luciano di Samosata la descrisse come una citt\u00e0 \u00ab\"insignificante, con pochissimi abitanti\"\u00bb.\nDella citt\u00e0 antica non restano tracce. Durante l'avanzata romana fu teatro di due battaglie decisive, quelle del 168 a.C. e del 148 a.C..\nLa citt\u00e0 viene menzionata per la prima volta da Livio nel 197 e con Augusto conosce un periodo di grande incremento demografico. I cittadini di Stobi godettero addirittura dello \"ius Italicum\" e la citt\u00e0 fu a capitale della provincia romana Macedonia Salutaris, l'imperatore Teodosio I si stabil\u00ec addirittura a Stobi nel 388.\nLo sviluppo della citt\u00e0 fu per\u00f2 stroncato nel V secolo da due eventi: il saccheggio da parte degli Ostrogoti di Teodorico nel 479 ed il terremoto del 518. Le invasioni degli Avari nel VI secolo contribuirono a far decadere definitivamente l'economia e lo sviluppo della citt\u00e0.\nTessalonica fu sede di un importante porto militare fin dall'epoca macedone, disponendo anche di un arsenale. La citt\u00e0, che era divenuta capitale di uno dei quattro distretti di Macedonia dal 168/167 a.C., a partire dal 146 a.C., al termine della quarta ed ultima fase della guerra con la Macedonia, divenne provincia romana, affidata ad un pretore. Nella nuova provincia romana, \"Tessalonica\" fu soggetta a tributo (\"civitas Tributaria\"), divenendo molto probabilmente la sede delle autorit\u00e0 romane provinciali. Il cambiamento di \"status\" politico fu simboleggiata con l'adozione di un nuovo sistema di datazione, secondo il quale si ripartiva dall'inizio dell'epoca provinciale della Macedonia, che cominciava nel 148 a.C. e rimase in vigore fino alla riforma tetrarchica di Diocleziano della fine del III secolo. La citt\u00e0 continu\u00f2 a svilupparsi sotto la dominazione romana, grazie anche alla costruzione della via Egnatia, arteria stradale di fondamentale importanza per l'area balcanica, che collegava \"Dyrrachium\" sul mare Adriatico con \"Byzantium\" sul mar Nero. Ebbe una sua importanza strategica a partire dal periodo tetrarchico, quando Galerio, Cesare d'Oriente, la utilizz\u00f2 come una delle sue capitali imperiali (298-299) oltre a \"Sirmium\", presso il Danubio. Morto Galerio nel 311, Tessalonica torn\u00f2 ad essere residenza imperiale negli anni tra il 317 ed il 323, quando Licinio dovette cedere a Costantino I l'Illirico. \nRisorse economiche provinciali.\nLa provincia era ricca di miniere di ferro. La crisi del III secolo dell'Impero romano e la sua militarizzazione provocarono un primo decentramento e moltiplicarono le zecche vicine alle zone ad alta concentrazione di militari, zone in cui la richiesta di monete era elevata.\nLa riforma monetaria di Diocleziano iniziata dal 294 vide una seconda ondata di creazione di zecche, che erano distribuite nelle diverse province, ad eccezione della Hispania: Londra, Cartagine, Aquileia, Tessalonica, Nicomedia e Alessandria. Infine le successive capitali imperiali della tetrarchia favorirono l'apertura di qualche zecca supplementare.\nLe invasioni del V secolo posero fine all'attivit\u00e0 delle zecche occidentali e della zona danubiana.\nPrincipali vie di comunicazione.\nPoco dopo l'istituzione della provincia venne sistemata la via Egnazia, che da Apollonia ed Epidamno, sulla costa adriatica, raggiungeva Pella e quindi Tessalonica. Costruita tra il 146 ed il 120 a.C. su iniziativa della proconsole di Macedonia, Gneo Egnazio, fu realizzata in parte sul precedente tracciato della \"Via Reale\" macedone e che passava appena ad ovest delle mura della citt\u00e0 di \"Tessalonica\". Questa via non solo costitu\u00ec un primo tratto di \"limes\" nei Balcani, ma contribu\u00ec allo sviluppo dei commerci in citt\u00e0, beneficiandone anche l'adiacente porto che si trovava cos\u00ec lungo l'asse principale che collegava il Danubio con l'Egeo. A Tessalonica, centro principale della nuova provincia, si stabil\u00ec una comunit\u00e0 cosmopolita di mercanti, composta da ebrei, Italici e Romani, i cosiddetti \"negotiatores\", che si fuse facilmente nella popolazione locale, ellenizzandosi, a giudicare dalla scarsit\u00e0 di iscrizioni latine.\nArte e architettura provinciale.\nLe citt\u00e0 scelte dagli imperatori tetrarchi furono abbellite di importanti monumenti, anche in una sorta di gara tra i vari imperatori. A Tessalonica, la citt\u00e0 che fu residenza di Galerio fino alla sua morte nel 311, questo imperatore fece erigere il palazzo, il circo, un arco di trionfo e il mausoleo; la via colonnata collegava il palazzo con l'arco. Tra i monumenti pi\u00f9 notevoli che ci sono pervenuti da questo periodo spicca l'arco di Salonicco (o Arco di Galerio), databile tra il 294 e il 303 e celebrante le campagne vittoriose in Persia, Mesopotamia e Armenia. Le scene dei rilievi sono popolate da figure a rilievo molto alto e fortemente plastiche, mentre le decorazioni architettoniche sono pi\u00f9 schiacciate, aderenti all'architettura; la cornice di grandi foglie di acanto rivolte all'ins\u00f9 infine anticipa il gusto bizantino per le forme semplificate, isolate e nette.\nAltro monumento rilevante di questo periodo \u00e8 la tomba di Galerio. L'edificio appartiene ad un nucleo che comprende il palazzo e l'ippodromo, come riscontrato ad esempio a Spalato, Costantinopoli e Nicomedia. Non fu mai utilizzato: il corpo di Galerio infatti, ormai gi\u00e0 decomposto a causa di una gangrena che lo port\u00f2 alla morte, fu interrato in Dacia. Come nel caso della colonna di Traiano, che accoglieva nel basamento le ceneri di Traiano, la tomba imperiale fu collocata eccezionalmente all'interno delle mura cittadine.\nIl \"circus\" fu invece costruito un decennio pi\u00f9 tardi, a partire dal 308/309, completato da Costantino I, attorno al 322. Era collegato alla vicina residenza imperiale, presso la quale Galerio risiedette, iniziando la sua costruzione a partire dal 299, prima come \"Cesare\", poi come \"Augusto\" (dal 308/309) fino al 311 quando qui mor\u00ec. Il quartiere-\"palatium\" era posizionato ai margini della citt\u00e0, nella sua parte orientale presso le mura e collegato al circo, secondo l'uso tetrarchico.\nVerso la fine del IV secolo, Tessalonica fu residenza di Teodosio I, al quale si deve la trasformazione della cosiddetta rotonda nella chiesa di San Giorgio."}
{"id": "317683", "revid": "287204", "url": "https://it.wikipedia.org/wiki?curid=317683", "title": "XII secolo a.C.", "text": ""}
{"id": "317689", "revid": "41913", "url": "https://it.wikipedia.org/wiki?curid=317689", "title": "Psicologia Dinamica", "text": ""}
{"id": "317690", "revid": "1632387", "url": "https://it.wikipedia.org/wiki?curid=317690", "title": "Delta Force", "text": "La Delta Force, ufficialmente 1st Special Forces Operational Detachment - Delta (1st SFOD-D) e conosciuta anche come Delta o Combat Applications Group, \u00e8 un corpo speciale per operazioni dell'Esercito degli Stati Uniti con funzione principale la lotta al terrorismo.\nDipendente dal Comando Congiunto per le Operazioni Speciali (Joint Special Operations Command - JSOC) ha il proprio quartier generale a Fort Bragg, nella Carolina del Nord. Assieme al DEVGRU della Marina degli Stati Uniti forma la componente antiterroristica delle Forze Armate statunitensi.\nStoria.\nLa \"Delta Force\" fu creata dal colonnello dell'Esercito degli Stati Uniti Charles Beckwith il 19 novembre 1977, in risposta all'esigenza delle forze armate americane di disporre di un reparto operativo in grado di rispondere a vari tipi di attacchi terroristici, particolarmente frequenti negli anni settanta. Successivamente, ai suoi incarichi furono aggiunte anche varie operazioni clandestine, quali incursioni segrete in stati ostili, liberazione di ostaggi di rilievo, lotta alla droga, soprattutto nell'America centrale e meridionale, operazioni di negoziazione.\nEssa \u00e8 la principale unit\u00e0 antiterroristica del governo statunitense per le operazioni fuori dal territorio americano. La Delta ha partecipato a numerose operazioni durante la sua storia: 1979 Porto Rico; 1983 Grenada; 1984 Medio Oriente; 1985 Cipro; 1987 Grecia; 1989 Panama; 1991 guerra del Golfo; 1993 Somalia; 1997 Per\u00f9 (Lima).\nFu impegnata nell\"'Operazione Eagle Claw\", con la quale si tent\u00f2 di liberare gli ostaggi americani tenuti prigionieri nell'ambasciata USA a Teheran nel 1980. L'operazione fall\u00ec a causa di problemi meccanici agli elicotteri che trasportavano le squadre di intervento, dovuti ad una forte tempesta di sabbia. Dopo il fallimento della missione fu creata un'unit\u00e0 di trasporto aereo a disposizione esclusivamente della Delta Force e del \"Special Operations Command\" (SOCOM), chiamata 160th Special Operations Aviation Regiment (\"Nightstalkers\"), che permise ai soldati della Delta di trovarsi in diverse parti del mondo in poco tempo. Varie volte la Delta si \u00e8 trovata a collaborare con i Navy SEALs della Marina degli Stati Uniti e con il SAS dell'Esercito Inglese, e in entrambe le occasioni \u00e8 nato un rapporto di fiducia e rispetto reciproco.\nOrganizzazione e struttura.\nLa Delta Force \u00e8 composta da sette squadroni e codificati per lettere:\nOgni squadrone, a sua volta, \u00e8 diviso in tre plotoni, uno di cecchini e da ricognizione (soprannominato \"Sniper\"/\"Recce Troop\") e due da combattimento (soprannominati \"Assault Troop\"). Dentro i plotoni di combattimento ci sono quattro squadre di cinque operatori ciascuno e un piccolo stato maggiore di quattro uomini, mentre dentro il plotone di cecchini e da ricognizione ci sono quattro squadre di quattro operatori ciascuno e anche lo stato maggiore di quattro operatori. In tutto la Delta Force \u00e8 formata da circa un migliaio di persone. Le unit\u00e0 di supporto comprendono logistica, radiocomunicazione, spionaggio e unit\u00e0 di pronto soccorso.\nEquipaggiamento.\nIl Pentagono controlla strettamente varie informazioni sulla Delta Force e si rifiuta di commentare pubblicamente i segreti dell'unit\u00e0 e le sue operazioni. Tuttavia, la natura non convenzionale della Delta Force permette ai suoi membri di portare armi estremamente modificate ed adattate alle loro specifiche esigenze operative.\nTra le armi individuali di scelta comune pu\u00f2 essere citata la Carabina M4, spesso usata con vari accessori che includono il Lanciagranate M203 e gli altri accessori del kit SOPMOD, l'M14 o l'M21 (configurazione da cecchino dell'M14). Molto utilizzato \u00e8 anche il modello Heckler &amp; Koch HK416.\nCome pistola l'operatore Delta utilizza la Colt 1911 wilson combat a cui si aggiungono la Beretta M9 d'ordinanza e la Glock 22 calibro .40 S&amp;W.\nNelle operazioni anti-terrorismo e in ambienti ristretti viene utilizzata la pistola mitragliatrice HK MP5 nelle versioni A5 e nella silenziata SD.\nCopertura mediatica.\nNel 1999 lo scrittore Mark Bowden pubblic\u00f2 il suo libro \"Black Hawk Down\" (edito in Italia con il titolo Falco nero), nel quale sosteneva che la Delta Force fosse stata coinvolta negli eventi che portarono alla battaglia di Mogadiscio del 3 ottobre 1993. Il libro fu poi la base per un film dallo stesso titolo, diretto da Ridley Scott nel 2001.\nDelta Force \u00e8 il titolo di tre film: (Delta Force, Delta Force 2, Delta Force 3), in cui il reparto, comandato nella fiction dal Maggiore Scott (Chuck Norris), interviene in vari scenari di guerra; di questi tre film, solo il primo si basa a grandi linee su un autentico intervento della Delta Force, seppur mischiato alla storia della famosa Operazione Entebbe delle forze speciali israeliane.\nLa serie TV \"The Unit\" \u00e8 ispirata alla Delta Force.\nLa Delta Force compare nel videogioco \"\" dove si prende parte a un'ipotetica terza guerra mondiale ambientata ai nostri giorni. Delta Force \u00e8 anche il titolo di una serie di videogiochi per console e PC della casa Novalogic.\nI G.I. Joe, la cui serie di giocattoli, fumetti e cartoni animati, \u00e8 nata nel 1982, sono ispirati alla Delta Force; tra l'altro vengono saltuariamente denominati gruppo DELTA."}
{"id": "317693", "revid": "8596", "url": "https://it.wikipedia.org/wiki?curid=317693", "title": "Palacio de la Moneda", "text": ""}
{"id": "317694", "revid": "287204", "url": "https://it.wikipedia.org/wiki?curid=317694", "title": "IVA (disambigua)", "text": ""}
{"id": "317697", "revid": "729019", "url": "https://it.wikipedia.org/wiki?curid=317697", "title": "Irite", "text": "L'irite \u00e8 l'infiammazione dell'iride e dei corpi ciliari. Fa parte delle uveiti.\nLe uveiti si dividono in anteriori e posteriori (rispettivamente iridocicliti le prime, corioretinite le seconde). Le uveiti possono avere pi\u00f9 origini: infettive, traumatiche, autoimmunitarie, idipoatiche. Possono essere singole o associate ad altre malattie sistemiche (malattia di Crohn, sindrome di Sj\u00f6gren per esempio). Possono essere inoltre acute e croniche.\nI sintomi delle uveiti anteriori sono: dolore oculare, bruciore, fotofobia, calo del visus. I segni oculari sono: miosi, tyndall della camera anteriore, precipitati sull'endotelio corneale. Le posteriori hanno intorbidamento del vitreo e essudati infiammatori retinici.\nLa terapia \u00e8 eziologica e cortisonica, locale e sistemica."}
{"id": "317698", "revid": "729019", "url": "https://it.wikipedia.org/wiki?curid=317698", "title": "Tono oculare", "text": "Per tono oculare si intende la pressione interna, espressa in millimetri di mercurio, del bulbo oculare. \nValori pressori fino a 18 mmHg sono ritenuti normali, tra 18 e 21 mmHg sono \"borderline\", sopra 21 mmHg sono ritenuti patologici. \u00c8 da sottolineare che comunque i valori sono sostanzialmente indicativi, e anche valori superiori possono non produrre danni al nervo ottico.\nL'analisi diagnostica del tono oculare \u00e8 detta tonometria."}
{"id": "317700", "revid": "1446238", "url": "https://it.wikipedia.org/wiki?curid=317700", "title": "Targhe d'immatricolazione della Germania", "text": "Le targhe d'immatricolazione della Germania vengono utilizzate per identificare i veicoli immatricolati nel Paese centroeuropeo.\nCaratteristiche.\nLe targhe d'immatricolazione tedesche sono costituite da una, due o tre lettere iniziali che precedono una serie alfanumerica di una o altre due lettere seguite da cifre in numero variabile da una a quattro. Le lettere iniziali corrispondono al circondario, alla comunit\u00e0 amministrativa o citt\u00e0 extracircondariale in cui il veicolo \u00e8 stato immatricolato, mentre le combinazioni di lettere e cifre poste di seguito sono del tutto casuali, oppure, nelle targhe personalizzate, vengono scelte dal proprietario dell'autovettura, non indicano alcuna appartenenza a una localit\u00e0 e di norma iniziano con una lettera per le aree rurali e due per le aree urbane.\nI caratteri sono di colore nero su fondo bianco, il quale dal 29 settembre 1989 \u00e8 riflettente tranne che nei veicoli militari per motivi tattici.\nAll'attuale sistema e formato non sono state apportate modifiche sostanziali dalla sua introduzione, avvenuta il 1\u00ba luglio 1956, a parte la sostituzione del carattere tipografico DIN con FE-Schrift, avvenuta gradualmente da luglio 1994.\nIn genere le citt\u00e0 pi\u00f9 grandi hanno una sola lettera identificativa della localit\u00e0, mentre quelle pi\u00f9 piccole possono averne due o tre. Non mancano tuttavia eccezioni; la citt\u00e0 di Leverkusen, per esempio, conta pi\u00f9 di 160.000 abitanti e la rispettiva sigla, LEV, \u00e8 di tre lettere. Una particolarit\u00e0 \u00e8 costituita dalla lettera H iniziale che ricorda il titolo \"Hansestadt\" (\"citt\u00e0 dell'Hansa\"), retaggio della passata appartenenza alla Lega anseatica; ad esempio, la sigla HH di Amburgo sta per \"Hansestadt Hamburg\".\nNelle targhe dei veicoli in dotazione ad alcuni funzionari diplomatici, autorit\u00e0 locali o alla polizia, la sigla \"BP\" o dell'area di immatricolazione \u00e8 seguita da un numero di cifre variabile da una a sei oppure da due numeri separati da un trattino.\nAlla destra del codice distrettuale sono posizionati due bollini. Quello superiore indica il mese e l'anno (espresso con le ultime due cifre) in cui effettuare il controllo tecnico del veicolo, mentre quello inferiore riporta il nome della citt\u00e0 o del circondario e il relativo stemma sormontato dal nome del \"Land\" di appartenenza. Il bollino di controllo pu\u00f2 avere colori diversi, che dal 1974 sono giallo arancio, azzurro, giallo limone, marrone, rosa e verde chiaro, con rotazione sessennale. In alcune targhe speciali, come quelle dei veicoli dell'esercito, \u00e8 impresso lo stemma nazionale (un'aquila nera, la \"Bundesadler\") anzich\u00e9 quello della regione.\nDal 1985 al 31 dicembre 2009, nella targa anteriore, sopra il bollino con lo stemma identificativo dell'area di immatricolazione, c'era una targhetta esagonale, anch'essa colorata, che indicava mese e anno del successivo controllo dei gas di scarico. A partire dal 2010 il bollino della revisione periodica del veicolo, che \u00e8 incollato sulla targa posteriore, comprende il controllo delle emissioni del veicolo.\nCome negli altri Paesi dell'Unione europea, da luglio 1994 alla sinistra della targa si trova una banda blu con in alto la bandiera europea (dodici stelle gialle che formano un cerchio) e in basso la sigla automobilistica internazionale (nel caso della Germania \u00e8 D, iniziale di \"Deutschland\") di colore bianco.\nLe targhe vengono assegnate al proprietario; per questo motivo, la targa pu\u00f2 essere trasferita al nuovo veicolo al momento del cambio di propriet\u00e0. Se alla vendita di un veicolo la targa resta inutilizzata, dopo sei mesi dev'essere restituita all'ufficio del registro automobilistico.\nDal 1\u00ba gennaio 2015 le targhe e la carta di circolazione tedesche contengono un codice di sicurezza che consente di effettuare la cancellazione del veicolo online.\nCodici emessi con continuit\u00e0 e circondari o citt\u00e0 corrispondenti.\nLe citt\u00e0 extracircondariali (\"kreisfreien St\u00e4dte\") o con status speciale e i comuni indipendenti sono scritti in grassetto, i circondari (\"Landkreise\" o \"Kreise\"), le grandi citt\u00e0 di circondario e le comunit\u00e0 amministrative (\"Gemeindeverb\u00e4nden\") in caratteri normali.\nCodici speciali.\nLa lettera \"x\" indica una qualsiasi cifra.\nForze armate statunitensi in Germania.\nCodici dei veicoli.\nQueste targhe speciali vennero introdotte il 3 luglio 2000. Il formato su due linee pi\u00f9 frequentemente usato \u00e8 quello ridotto che viene di norma assegnato a motocicli leggeri e a macchine agricole. Nella banda blu a sinistra sono posizionate in basso le lettere \"USA\" bianche, mentre la stella a quattro punte simbolo della NATO che le sormontava non \u00e8 pi\u00f9 presente dalla met\u00e0 del 2021. \"IF\" \u00e8 l'unico dei quattro codici ancora in uso: per motivi di sicurezza \"AD\", \"HK\" e \"DOD\", anche se continuarono ad essere utilizzati fino al 19 novembre 2007, terminarono alla fine del 2005, mentre l'emissione di \"AF\" cess\u00f2 gi\u00e0 a settembre od ottobre del 2000; i veicoli che avevano tali sigle sono stati gradualmente reimmatricolati con targhe civili.\nSigle dei veicoli.\nVeicoli con targa di transito e aree di immatricolazione.\nQueste targhe, che si contraddistinguono per i caratteri rossi e la \"T\" (iniziale di \"Transfer\", cio\u00e8 \"trasferimento\") anteposta alla sigla identificativa dell'ubicazione della base, furono introdotte alla fine del 2008.\nVeicoli con targa da esportazione.\nI caratteri sono neri; la validit\u00e0 \u00e8 di novanta giorni. Sulle targhe con la sigla \"SH\" e sulle prime emesse con la sigla \"QQ\" erano incollati entrambi i bollini, dal 2011 \u00e8 impressa solo l'etichetta colorata indicante la scadenza della validit\u00e0 e spesso neppure quella.\nTarghe assicurative per ciclomotori.\nLe targhe \"assicurative\", di forma quadrata e dimensioni nettamente inferiori rispetto a quelle normali (130 \u00d7 105,5 mm), vengono apposte su ciclomotori, biciclette elettriche, segway, monopattini elettrici e altri veicoli di bassa cilindrata (quali quelli per disabili), con velocit\u00e0 massima di . Sono chiamate cos\u00ec perch\u00e9 vengono vendute da compagnie assicurative, che includono nel costo dell'immatricolazione l'assicurazione del veicolo per un anno; la loro validit\u00e0 inizia il 1\u00ba marzo di ogni anno e termina il 28 o 29 febbraio dell'anno successivo. Le combinazioni alfanumeriche consistono in tre cifre sulla linea superiore e tre lettere su quella inferiore; sia le cifre sia le lettere sono assegnate casualmente, sicch\u00e9 non \u00e8 possibile personalizzare queste targhe. I colori utilizzati per bordo e caratteri sono quattro: nero, celeste e verde per le targhe normali, rosso per quelle provvisorie, riservate ai concessionari che le fissano su questi veicoli durante i collaudi su strada. I primi tre colori sopra specificati vengono cambiati ogni anno per verificare pi\u00f9 facilmente se il proprietario ha provveduto o no al pagamento dell'immatricolazione e dell'assicurazione del veicolo. Sul bordo inferiore della targa, a caratteri molto piccoli e seguite dall'anno scritto per intero, sono di solito impresse le lettere \"GDV\", che stanno per \"Gesamtverband der deutschen Versicherungswirtschaft\" (cio\u00e8 \"Confederazione del settore assicurativo tedesco\"), ma si possono trovare i nomi di altre compagnie, come \"Arisa\", \"HUK-Verband\" e \"VdS\".\nLe cosiddette \"targhe bastarde\" (1969\u20131995).\nLe cosiddette \"targhe bastarde\" erano in uso dal 1969 al 1995. Alla fine degli anni Sessanta gli importatori di autoveicoli in Lorena ebbero l'idea di lasciare in questa regione le vetture usate acquistate in Germania per avere la registrazione tedesca. Gli acquirenti francesi potevano guidare per un periodo massimo di quattro mesi i veicoli con una targa di questo tipo (con sigla del circondario e serie alfanumerica come le targhe ordinarie, ma sprovvista di entrambi i bollini) sia in Francia sia nei \"Land\" Saarland e Renania-Palatinato. In attesa che venissero immatricolati con targa francese, dovevano essere registrati ed assicurati provvisoriamente. &lt;br&gt;Accanto alle normali targhe bianche, erano diffusi il formato con le scritte nere su fondo giallo e, meno frequentemente, quello di colore blu o nero con caratteri bianchi (in stile francese pre-1993). In particolare il formato giallo, molto visibile, rassicurava il concessionario o garagista tedesco sul fatto che il veicolo era in procinto di lasciare la Germania. &lt;br&gt;Con il rapido aumento delle vendite di auto usate tedesche ai francesi nei primi anni Novanta, le autorit\u00e0 dei due Paesi il 15 febbraio 1995 vietarono alle vetture tedesche d'occasione di ritornare in Germania con una copia francese della targa dopo essere state vendute in Francia. Da allora le uniche targhe professionali consentite sarebbero state quelle con le lettere \"WW\"; la multa per i trasgressori era di 100 marchi."}
{"id": "317703", "revid": "399", "url": "https://it.wikipedia.org/wiki?curid=317703", "title": "Saci", "text": "I Saci (persiano antico: \ud800\udfbf\ud800\udfa3\ud800\udfa0 \"Sak\u0101\"; sanscrito: \u0936\u0915, \"\u015aaka\"; greco antico \u03a3\u03ac\u03ba\u03b1\u03b9, \"S\u00e1kai\"; latino: \"Sacae\"; cinese: \u585e, \"S\u0101i\") sono un antico gruppo di popolazioni per lo pi\u00f9 nomadi della Siberia e dell'Asia Centrale, generalmente considerati il ramo orientale degli Sciti, e quindi di origine iranica. Ai Saci vengono generalmente associati i Sogdiani, i Massageti, gli Issedoni, i Sacarauli, gli Ashguzai e gli Indo-sciti (Saci migrati nel subcontinente indiano).\nStoria.\nIntorno al I millennio a.C. diverse trib\u00f9 di ceppo iranico popolarono l'attuale Kazakhstan. Esse venivano definite \"Saka\". Questo demonimo deriva dalla radice \"sak-\" che denota l'azione dell'andare, vagare, errare. Quindi \u00e8 deducibile la caratteristica principale di questo gruppo etnico che \u00e8 il vagabondaggio. I rinvenimenti funerari di questa civilt\u00e0, definiti \"Kurgan reali\", sono stati rinvenuti presso le necropoli scoperte presso i fiumi Syrdar'ja, Issyk, Irty\u0161, Ili, presso il lago d'Aral o nel massiccio dell'Altaj.\nLe necropoli.\nLe necropoli pi\u00f9 importanti sono quelle di Bes\u0161atyr, sulla riva destra del fiume Ily, di Tagisken, tra il lago d'Aral e il Kazakistan meridionale, e quella di Zilandy, nel Kazakistan centrale.\nLa cultura di Tasmola.\nDalla necropoli di Tasmola prende nome l'omonima cultura, sviluppatasi in tre fasi: la prima intorno al VII-VI secolo a.C., la seconda nel V-IV secolo a.C. e la terza nel III-I secolo a.C. A questa cultura appartengono i \"kurgani con i baffi\", orientati ad est, circondati da un doppio recinto di pietra e un kurgan principale con la tomba del defunto ed uno laterale per i cavalli, forse da collegarli al culto solare e alla sepoltura nobiliare. Nelle sepolture maschili sono stati scoperti diversi reperti tra cui armi, punte di freccia, pugnali, teste di cavallo ornate di ricchi finimenti, fermagli d'osso o di corno e placchette di bronzo; in quelle femminili, invece, specchi di bronzo e incensieri ovali di pietra. Successivamente, iniziano a mancare le teste di cavallo e le armi.\nLa cultura dei Sauromati.\nQuesta trib\u00f9 \u00e8 nota attraverso le fonti greche. Erodoto, storico greco del V secolo a.C. e l'anonimo autore del Periplo del Ponto Eussino del VI secolo a.C. Il primo informa che tale popolo nacque dall'unione degli Sciti con le Amazzoni, il secondo, invece, che gli uomini erano sudditi delle donne. Le trib\u00f9 dei Sauromati sono rappresentate dalle necropoli di Besoba, Syntas e Nagornensk. Le tombe sono composte da tronchi di legno o circolari o rettangolari o ovali, con corridoio di accesso. A volte si trovano sepolture collettive. I ritrovamenti all'interno delle tombe sono punte di frecce di bronzo, pugnali di ferro, finimenti per cavalli, coltelli di ferro a lama stretta, vasi d'argilla con il fondo piatto, morsi per cavallo, fibbie di bronzo, ganci di ferro per faretre con decorazioni zoomorfe. Le donne erano tenute in grande considerazione, tanto da avere tombe con portali, di funzione sacrale. Rilevante il ruolo sacerdotale delle suddette.\nIl kurgan d'Issyk.\nIl kurgan d'Issyk faceva parte di una necropoli abbastanza estesa. Essa conteneva 40 tombe, cronologicamente collocabili tra il V e il III secolo a.C. Geograficamente, invece, si trovava nella zona di Semire\u0109'e ed Almaty. Il tumulo era alto 6 m e di 60 di diametro. Era composto di strati di ghiaia, argilla e pietrisco. Copriva due tombe. La tomba principale era gi\u00e0 stata saccheggiata quando fu scoperta. Nell'altra invece fu rinvenuta con tutti gli arredi ed il seppellito. La camera funeraria era strutturata in forma rettangolare, con pareti lignee di legno d'abete orizzontalmente posti. Il defunto era supino, il capo volto ad ovest, la mano destra sull'inguine ed il braccio sinistro lungo il fianco. Il pavimento su cui giaceva era ricoperto da una stuoia di stoffa ornata con placche d'oro. Intorno i vasi contenenti i cibi del banchetto rituale, contenitori di legno, di argilla, brocche, mestoli, piatti, due coppe argentee, di cui una con un'iscrizione di 26 segni. Invece in una ciotola di bronzo sono stati rinvenute placche d'oro, a forma di becco e di artigli rapaci. Una coppa di bronzo ai piedi del defunto.\nLa cultura dei Sarmati.\nLa necropoli di Prochorovka ha conservato reperti risalenti al V secolo. Abbiamo sepolture collettive di famiglie aristocratiche ma anche singole di guerrieri e di donne. Esse sono rettangolari, strette e fornite di scalini o in tombe a camera con corridoio di accesso. In esse, sia quelle maschili che femminili, ci sono frecce di ferro ad incastro, spade lunghe, pugnali, catafratte sia per l'uomo che per il cavallo.\nSogdiani.\nLa Sogdiana (Uzbekistan meridionale e Tagikistan Occidentale), provincia o satrapia dell'Impero persiano Achemenide, prende il nome dalla popolazione originariamente di tipo Saca.\nVi si parlava un dialetto iranico almeno fino alla conquista mongola (tutt'oggi per\u00f2 continua ad essere parlato nella valle dello Yaghnob, in Tagikistan, lo Yaghnobi, l'ultima forma di Sogdiano sopravvissuta fino ai nostri giorni).\nMassageti.\nSaci dell'Asia Centrale.\nIl nome ha un chiaro significato in iranico: \"grande orda Saca\" (dall'Indo-iranico \"maha\" \"grande\"). Questo confermerebbe l'appartenenza agli Iranici. Un anonimo sofista dell'antica Grecia nella sua opera \"Ragionamenti doppi\" scriveva: \u00abI Massageti squartano i genitori e se li mangiano, perch\u00e9 pensano che l'esser sepolti nei propri figli sia la pi\u00f9 bella sepoltura; invece se qualcuno lo facesse in Grecia, cacciato in bando morirebbe con infamia, come autore di cose turpi e terribili.\u00bb.\nIssedoni.\nErodoto scrive: \u00abD'altra parte Aristea di Proconneso figlio di Castrobio e poeta epico, racconta che, ispirato da Febo, egli giunse fino agli Issedoni; a nord degli Issedoni, dice, abitano gli Arimaspi, uomini con un occhio solo e, sopra questi, i Grifoni che custodiscono l'oro; oltre i Grifoni si trovano gli Iperborei che si estendono fino al mare. Tutti questi popoli, eccettuati gli Iperborei e a cominciare dagli Arimaspi, sono sempre in lotta con i loro vicini: cos\u00ec gli Issedoni furono scacciati dal loro paese per opera degli Arimaspi; a loro volta gli Issedoni scacciarono gli Sciti, e i Cimmeri, che abitano sulle rive del mare meridionale, sotto la pressione degli Sciti, furono costretti a lasciare la loro terra\u00bb (IV, 13).\nA parte il riassunto di Erodoto, del poema di Aristea ci sono giunte solamente alcune citazioni del bizantino Tzetzes (\"Chiliades\", VII 687-692): un verso ricorda gli Issedi come orgogliosi dei loro lunghi capelli (frammento 3 Bolton) e altri cinque versi ci presentano gli Arimaspi come confinanti settentrionali (presumibilmente degli Issedoni), guerrieri valorosi, allevatori (di cavalli, pecore e buoi) e dotati di un occhio solo, folta capigliatura ed eccezionale vigore (frammenti 4 e 5 Bolton).\nTolomeo parla di una citt\u00e0 \"Issedon Serica\", nel paese dei Seri (probabilmente odierna Khotan nello Xinjiang, dove anticamente si parlava un dialetto iranico, il khotanese, una variante del Sogdiano).\nPer quanto riguarda il nome Arimaspi questo pu\u00f2 essere compreso tramite l'iranico \"ariama+aspa=coloro che amano i cavalli\", che ben si adatta a popolazioni nomadi a cavallo dell'Asia centrale.\nSacarauli.\nVengono nominati da Strabone nella \"Geografia\" (ma a volte si trova \"Sakarauke\") tra le trib\u00f9 che distruggono il regno greco della Battriana (Afghanistan), insieme ai Tocari, gli Assi, i Passiani (tutte trib\u00f9 di identificazione incerta).\nFondarono l'Impero Kushan.\nAffini ai Sacarauli, sono i \"Sagaruce\", ricordati da Tolomeo a est del Mar Caspio ed i \"Sakaraukae\" che divennero la trib\u00f9 dominante tra gli Sciti Amirgi.\nAshguzai.\nVengono nominati nelle cronache tardo-assire (700 a.C.) a causa delle numerose devastazioni inflitte agli Assiri.\nGli Ashguzai sono forse presenti addirittura nell'Antico Testamento, nella cosiddetta tavola delle nazioni, col nome di Askenaz, comunque poco probabile perch\u00e9 askenaz vorrebbe dire o \"Germania\" o \"Ebrei della Germania\", nel caso degli Ashguzai una parentela con i popoli semiti \u00e8 da escludere.\nI moderni \"Saka\".\nI moderni Jacuti della Siberia settentrionale, pur parlando un idioma di ceppo turco-altaico, si danno il nome di \"Sakha\". Questo fatto pu\u00f2 essere compreso se si considera che gli Jacuti migrarono nella loro odierna sede verso il XIII secolo, al tempo delle invasioni mongole, partendo da una regione dei monti Saian-Altai. Gli Jacuti, in fuga dalle 'zone calde' dell'epoca erano gi\u00e0 una popolazione mescolata di europoidi e asiatici-orientali che per\u00f2 conservava ancora l'antico nome Saka.\nNella Cina odierna, precisamente nello Xinjiang, sopravvive ancora il popolo dei Sarikoli, che parla un idioma iranico. Non si pu\u00f2 non osservare come il nome sia praticamente identico ai \"Sakarauli\" (a meno di una metatesi)."}
{"id": "317704", "revid": "287204", "url": "https://it.wikipedia.org/wiki?curid=317704", "title": "Bigoncia", "text": "La bigoncia, anche detta bigoncio, termini derivanti per composizione dal latino \"bis\" (due volte) e \"congius\" (antica misura per liquidi), \u00e8 un secchio di legno fatto a doghe con cerchi di legno o di ferro.\nStoria.\nTradizionalmente costruita con legno di castagno, la bigoncia veniva utilizzata durante la vendemmia e la vinificazione per trasportare l'uva pigiata dalla vigna alla cantina e per riempire i tini di fermentazione.\nLa sua forma tronco-conica e allungata favoriva l'ammostamento dell'uva con l'uso di un bastone ed era possibile il trasporto a \"spalla\".\nIn Dante.\nLa bigoncia viene citata nella Divina Commedia di Dante Alighieri (Paradiso, canto nono, 55-57) all'interno della celebre \"profezia di Cunizza\":\nNella tradizione popolare.\nUn popolare modo di dire suggerisce che vi possa essere un \"miglior fico del bigoncio\". La locuzione - in dialetto romanesco - recita \"essere er mejo fico der bigonzo\" (ovvero \"essere il fico migliore riposto nel bigoncio\"). Il detto fa riferimento ai frutti di fico migliori che venivano posti, appunto, in cima al bigoncio per 'nascondere' quelli meno belli, forse perch\u00e9 troppo maturi ed ammaccati, celati sul fondo. Ci\u00f2 avveniva solitamente al termine della vendemmia quando i contadini tornavano alle loro case recando con s\u00e9 secchi carichi di succulenti frutti. La locuzione, nel tempo, ha assunto il significato dell'indicare la persona migliore - solitamente per aspetto fisico, avvenenza e fascino - all'interno di un gruppo ristretto di individui."}
{"id": "317705", "revid": "1875018", "url": "https://it.wikipedia.org/wiki?curid=317705", "title": "XIII secolo a.C.", "text": ""}
{"id": "317709", "revid": "438678", "url": "https://it.wikipedia.org/wiki?curid=317709", "title": "Tombolo (geomorfologia)", "text": "Il tombolo \u00e8 una formazione sabbiosa, pi\u00f9 o meno ampia, che in genere assume la forma di un cordone di sabbia che congiunge uno scoglio o una piccola isola, detta per questo isola tidale con la terraferma. Si crea col movimento delle onde sul fondale e talvolta pu\u00f2 sparire e poi ricomparire nel giro di pochi giorni. Spesso per\u00f2 \u00e8 un fenomeno duraturo e col tempo pu\u00f2 portare alla unione permanente della emergenza rocciosa alla costa, ricoprendosi anche di vegetazione.\nGeomorfologia.\nLa sua caratteristica \u00e8 data da una linea costiera sabbiosa dietro la quale si posiziona, quando la profondit\u00e0 perpendicolare al mare \u00e8 significativa, una linea pressoch\u00e9 continua di dune formate dal vento (eoliche), in taluni punti alte anche alcuni metri. La zona retrodunale \u00e8 generalmente coperta da \"lame\" (specchi d'acqua di varia ampiezza che corrono paralleli alla linea della costa), paludi, stagni, o anche piccole lagune, posti a livello del mare o talvolta anche sotto. Questo ambiente si costituisce nei secoli con la retrocessione del mare ed il suo moto ondoso che accumula le sabbia poi distribuita dal vento lungo le linee dunose. La vegetazione \u00e8 generalmente idrofila."}
{"id": "317716", "revid": "1543377", "url": "https://it.wikipedia.org/wiki?curid=317716", "title": "Ballindine", "text": "Ballindine (in gaelico irlandese \"Baile an Daighin\") \u00e8 un villaggio del Mayo, in Irlanda.\nIl piccolo centro \u00e8 situato in una zona molto importante per il traffico, in quello che una volta era chiamato \"Western Rail Corridor\" e all'ingresso della propria contea sulla strada N17 da Tuam, essendo sul confine con la contea di Galway. Storicamente conosciuta come \"the townland of the stronghold\" (\"la terra abitata della roccaforte\"), Ballindine offre pace e tranquillit\u00e0 per i visitatori, che si possono immergere nell'atmosfera comunque allegra dei molti pub e nella tradizione irlandese piuttosto viva.\nIl villaggio ospitava fino agli anni sessanta una fiera mensile del bestiame e soprattutto quella settembrina era famosa in tutta l'Irlanda per i prezzi convenienti degli ovini. La fiera che si teneva in luglio invece era chiamata \"The Gooseberry Fair\"; ormai l'unico appuntamento dell'anno ed \u00e8 stata ribattezzata \"Gooseberry Festival\".\nAll'ingresso meridionale del villaggio, \u00e8 situato un singolare monumento a forma di strumento armonico."}
{"id": "317719", "revid": "1543377", "url": "https://it.wikipedia.org/wiki?curid=317719", "title": "Natrobistantite", "text": "La natrobistantite \u00e8 una specie di minerale non ritenuta valida dall'IMA dal 2010 in seguito alla revisione della nomenclatura del supergruppo del pirocloro."}
{"id": "317721", "revid": "1442080", "url": "https://it.wikipedia.org/wiki?curid=317721", "title": "Bismutomicrolite", "text": "La bismutomicrolite \u00e8 un minerale non pi\u00f9 considerato valido dall'International Mineralogical Association, probabilmente il campione studiato \u00e8 una miscela di minerali."}
{"id": "317722", "revid": "1442080", "url": "https://it.wikipedia.org/wiki?curid=317722", "title": "Uranmicrolite", "text": "L'uranmicrolite \u00e8 un minerale discreditato nel 2010 dall'IMA nell'ambito della revisione del supergruppo del pirocloro."}
{"id": "317723", "revid": "123230005", "url": "https://it.wikipedia.org/wiki?curid=317723", "title": "L'Adige", "text": "l'Adige \u00e8 un quotidiano regionale del Trentino-Alto Adige, diffuso principalmente nella provincia di Trento. Dal luglio 2018 \u00e8 di propriet\u00e0 del Gruppo editoriale Athesia, guidato dall'imprenditore sudtirolese Michl Ebner, che gi\u00e0 controlla altri quotidiani delle due province autonome: Dolomiten in lingua tedesca e dall'ottobre 2016 due testate del gruppo Finegil, Alto Adige e il diretto concorrente de \"l'Adige\", il Trentino.\nStoria.\nIl giornale, inizialmente nato come \"Il Popolo Trentino\", settimanale, \u00e8 fondato il 12 agosto 1945. Nel 1946 diviene un quotidiano. Il vero fondatore \u00e8 Flaminio Piccoli, direttore dal 1946 al 1977. Il 1\u00ba marzo 1951 il quotidiano cambia testata, diventando \"l'Adige\".\nPer decenni il giornale sostiene politicamente la Democrazia Cristiana, che \u00e8 anche editore del giornale, essendo (fino al 1981) uno degli azionisti pi\u00f9 importanti del quotidiano stesso.\nDal 1981 infatti la testata viene acquistata dalla Net (Nuova editrice trentina) e il quotidiano diventa indipendente e di propriet\u00e0 privata, i Conti Gelmi di Caporiacco. Terminata l'influenza della DC sul giornale, \"l'Adige\" mantiene una linea editoriale indipendente e riformista, intraprendendo campagne per la modernizzazione e per la conservazione ambientale del Trentino.\nIl 1\u00ba gennaio 2006 \"l'Adige\" viene rilevato dalla Sie, Societ\u00e0 iniziative editoriali srl, sempre della famiglia dei Conti Gelmi di Caporiacco. Direttore responsabile della testata \u00e8 Pierangelo Giovanetti.\nNel luglio 2018 il giornale, con una diffusione di 22.000 copie, \u00e8 acquisito dal Gruppo Athesia, proprietario tra l'altro del quotidiano concorrente de \"l'Adige\", il \"Trentino\", con quasi 15.000 copie ogni giorno. Oltre al quotidiano, il gruppo editoriale sudtirolese rileva anche Radio Dolomiti e l'Agenzia Alpi Pubblicit\u00e0.\nDiffusione.\nDati Accertamenti Diffusione Stampa (ADS)"}
{"id": "317725", "revid": "1442080", "url": "https://it.wikipedia.org/wiki?curid=317725", "title": "Hydroxykenomicrolite", "text": "L'hydroxykenomicrolite \u00e8 un minerale del gruppo della microlite. La cesstibtantite \u00e8 un minerale non pi\u00f9 riconosciuto come specie valida perch\u00e9 due campioni, dopo ulteriori analisi, sono stati classificati come hydroxykenomicrolite mentre le analisi su altri due campioni hanno appurato che appartengono al gruppo della microlite ma non \u00e8 sicuro che si tratti di hydroxykenomicrolite."}
{"id": "317726", "revid": "23", "url": "https://it.wikipedia.org/wiki?curid=317726", "title": "Ferritungstite", "text": ""}
{"id": "317727", "revid": "154639", "url": "https://it.wikipedia.org/wiki?curid=317727", "title": "Donald Davidson", "text": "Fra i massimi esponenti della corrente filosofica analitica, largamente ispiratosi al pensiero di Willard Van Orman Quine e di Alfred Tarski, si occup\u00f2 di teoria dell'azione, di questioni ontologiche, di filosofia del linguaggio, di filosofia della mente, di teorie della verit\u00e0, e di epistemologia, ed \u00e8 stato riconosciuto come un maestro da filosofi della corrente neo-pragmatista come Richard Rorty. L'intera sua opera consiste in un centinaio circa di articoli usciti su riviste specializzate o miscellanee, molti dei quali raccolti successivamente in volumi.\nFilosofia del linguaggio.\nA partire dal saggio \"Verit\u00e0 e significato\", del 1967, Davidson elabora una teoria del significato mutuata dalla definizione tarskiana di verit\u00e0. L'originale proposta consiste nel fare a meno di entit\u00e0 legate alle espressioni linguistiche, quali i \"significati\", concentrandosi invece sul ruolo che i singoli termini svolgono all'interno di un enunciato nel determinarne il valore di verit\u00e0, partendo dal postulato fregeano che il significato di un'espressione \u00e8 dato dalle sue condizioni di verit\u00e0.\nDavidson quindi sostiene che tutto quel di cui abbiamo bisogno, nel costruire una teoria del significato per una data lingua (una teoria, cio\u00e8, che ci consenta di interpretare gli enunciati di quella lingua), \u00e8 una definizione ricorsiva della verit\u00e0 di stampo tarskiano per quella lingua: una definizione che, per ogni enunciato della lingua-oggetto, sia in grado di generare un V-enunciato corrispondente nel meta-linguaggio della forma \"\"p\" \u00e8 vero se e solo se \"q\", dove \"q\" costituisce l'equivalente, o la traduzione, nel meta-linguaggio, dell'espressione \"p\" del linguaggio-oggetto, come in \"the snow is white\"\" \u00e8 vero se e solo se la neve \u00e8 bianca. Da notare che la ricerca di equivalenti linguistici \u2013 o sinonimi \u2013 non costituisce, come in Tarski, il punto di partenza per arrivare a definire la verit\u00e0, ma al contrario Davidson parte dalla nozione di verit\u00e0, considerata come primitiva e indefinibile, per arrivare al significato. Un'altra modifica rispetto alla proposta tarskiana (pensata per i linguaggi formali) \u00e8 che per ottenere una definizione adatta per i linguaggi naturali occorre inserire nel V-enunciato un riferimento al tempo dell'enunciato e al parlante.\nLa verificabilit\u00e0 empirica, in linea di principio, di una teoria del significato \u00e8 garantita dalla procedura di interpretazione radicale: un immaginario esperimento nel quale un interprete impara ad associare le espressioni di un parlante in una lingua sconosciuta ad eventi nel mondo (assumendo come base di partenza gli enunciati occasionali, cio\u00e8 quegli enunciati il cui valore di verit\u00e0 cambia nel corso del tempo, quali \"sta piovendo\" o \"sta passando un coniglio\"), per arrivare infine, tramite gli opportuni collegamenti logici, alla teoria del significato di stampo tarskiano di cui sopra (ad esempio: \"It's raining\" \u00e8 vero per John al tempo \"t\", se e solo se al tempo \"t\" sta piovendo nei pressi di John).\nNel fare ci\u00f2 svolge un ruolo fondamentale il cosiddetto principio di carit\u00e0, che assume la generale coincidenza fra le credenze del parlante e quelle dell'interprete: in altre parole, non saremmo in grado di interpretare il prossimo se non gli attribuissimo la capacit\u00e0 di discernere il vero, perlomeno nella stragrande maggioranza dei casi. Questa assunzione viene anche usata da Davidson, nel saggio \"Sull'idea stessa di uno schema concettuale\", del 1974, per attaccare la posizione filosofica del relativismo culturale: l'idea di una incommensurabilit\u00e0 fra linguaggi, o una fondamentale discrepanza tra i nostri schemi mentali e quelli di un altro, viene dichiarata priva di senso.\nNel saggio \"Una graziosa confusione di epitaffi\", del 1985, Davidson radicalizza la sua opposizione alle correnti teorie del significato sostenendo che \"il linguaggio, cos\u00ec come lo intende la maggior parte dei filosofi, non esiste\". Analizzando il fenomeno dei \"malapropismi\" (strafalcioni linguistici che di norma non compromettono la corretta comprensione di una frase) Davidson arriva infatti a sostenere che, tramite la procedura di interpretazione radicale e attraverso l'uso sistematico del principio di carit\u00e0, non arriviamo mai a comprendere un \"linguaggio\", se per esso si intende un insieme di norme linguistiche convenzionali situate al di fuori della mente dei parlanti, ma al pi\u00f9 un \"idioletto\", adatto esclusivamente al parlante che abbiamo di fronte. Ciononostante Davidson tiene ferma l'impossibilit\u00e0 di un \"linguaggio privato\" in quanto il linguaggio (cos\u00ec come il pensiero stesso) esiste necessariamente in virt\u00f9 di uno scambio comunicativo fra un parlante e un interprete.\nLa teoria causale dell'azione.\nIn \"Azioni, ragioni e cause\", del 1963, Davidson delinea una teoria causale dell'azione che va in direzione contraria alle (allora in voga) teorie wittgensteiniane. Se per i wittgensteiniani non pu\u00f2 darsi una scienza esatta del comportamento in quanto esso, piuttosto che \"spiegato\" dalle cause, \u00e8 \"motivato\" dalle ragioni per agire, Davidson argomenta che una ragione \u00e8 al tempo stesso una causa per una certa azione, e ogni causa presuppone una legge fisica universale di cui \u00e8 un'esemplificazione. Il comportamento umano, quindi, pu\u00f2 essere spiegato nello stesso senso di \"spiegazione\" usato dalle scienze naturali nel descrivere gli eventi fisici.\nTuttavia, sebbene ogni particolare azione possa essere ri-descritta in modo tale da esemplificare una legge fisica universale, il linguaggio in cui solitamente viene descritta usa un vocabolario proprio, quello della psicologia, e non esiste un modo standard per tradurre descrizioni di tipo \"mentalistico\" in descrizioni di tipo fisico.\nFilosofia della mente.\nPartendo da queste considerazioni, negli anni settanta Davidson svilupp\u00f2 la posizione del \"monismo anomalo\", o della \"identit\u00e0 delle occorrenze\" in quanto distinta da una \"identit\u00e0 dei tipi\". Ogni particolare evento mentale, per questa teoria, \u00e8 identico a un particolare evento fisico. Nonostante ci\u00f2 non \u00e8 possibile stabilire nessuna identit\u00e0 fra \"tipi\" o classi di eventi mentali e classi di eventi fisici. Inoltre non esistono \"leggi psicofisiche\", non si possono cio\u00e8 trovare legami causali universalmente validi fra tipi di eventi fisici e tipi di eventi mentali.\nPer questo la posizione si chiama \"anomala\", cio\u00e8 \"non nomologico\" (non soggetto a leggi generali, per erronea etimologia). Con questa proposta Davidson combina un materialismo piuttosto rigoroso sul piano ontologico con un certo pluralismo epistemologico, assumendo che la psicologia non pu\u00f2, in linea di principio, venire ridotta alla scienza fisica.\nI contenuti mentali hanno infatti un rapporto di tipo olistico fra loro, analogo a quello esistente fra gli enunciati di un linguaggio: cos\u00ec come un enunciato ha significato solo grazie alle sue connessioni con l'intero sistema linguistico, un contenuto mentale pu\u00f2 esistere solo in quanto logicamente connesso a un'intera rete di contenuti mentali, il che ne garantisce una certa \"opacit\u00e0\" rispetto alla semplice causazione fisica.\nA partire dagli anni ottanta Davidson aderisce alla corrente \"esternalista\" della filosofia della mente, la quale opponendosi alla tradizione cartesiana asserisce la dipendenza logica (ma non la riducibilit\u00e0) dei nostri contenuti mentali dagli eventi esterni che ne sono la causa: in questo ambito sviluppa la nozione di \"triangolazione\", che consiste nello stabilirsi di un legame causale e comunicativo, logicamente necessario per l'esistenza stessa di una qualsiasi mente, fra la nostra mente, il mondo esterno, e la mente di un'altra persona. Nonostante alcuni critici abbiano ritenuto che vi sia una certa tensione fra il programma esternalista dell'ultimo Davidson e il suo olismo, tale incompatibilit\u00e0 non \u00e8 riconosciuta dallo stesso Davidson."}
{"id": "317728", "revid": "23", "url": "https://it.wikipedia.org/wiki?curid=317728", "title": "Carboirite-VIII", "text": ""}
{"id": "317730", "revid": "1442080", "url": "https://it.wikipedia.org/wiki?curid=317730", "title": "Carboirite", "text": "La carboirite \u00e8 un minerale."}
{"id": "317732", "revid": "1442080", "url": "https://it.wikipedia.org/wiki?curid=317732", "title": "Hemloite", "text": "La hemloite \u00e8 un minerale."}
{"id": "317733", "revid": "1543377", "url": "https://it.wikipedia.org/wiki?curid=317733", "title": "Graeserite", "text": "La graeserite \u00e8 un minerale appartenente al gruppo della derbylite.\nEtimologia.\nIl nome \u00e8 in onore del petrografo e mineralogista svizzero Stefan Graeser (1935- )"}
{"id": "317734", "revid": "767487", "url": "https://it.wikipedia.org/wiki?curid=317734", "title": "Tomichite", "text": "La tomichite \u00e8 un minerale appartenente al gruppo della derbylite."}
{"id": "317735", "revid": "767487", "url": "https://it.wikipedia.org/wiki?curid=317735", "title": "Derbylite", "text": "La derbylite \u00e8 un minerale appartenente al gruppo omonimo."}
{"id": "317736", "revid": "125271940", "url": "https://it.wikipedia.org/wiki?curid=317736", "title": "Disuguaglianza di Cauchy-Schwarz", "text": "In matematica, la disuguaglianza di Cauchy-Schwarz, nota anche come disuguaglianza di Schwarz o disuguaglianza di Bunyakovskii, \u00e8 una disuguaglianza che compare in algebra lineare e si applica in molti altri settori, quali ad esempio l'analisi funzionale e la probabilit\u00e0.\nProposta inizialmente da Augustin-Louis Cauchy, la formulazione integrale della disuguaglianza \u00e8 dovuta a Viktor Bunyakovsky (1859), e si pu\u00f2 trovare anche nei lavori di Hermann Amandus Schwarz a partire dal 1884.\nNegli spazi Lp la disuguaglianza di Cauchy-Schwarz \u00e8 un caso particolare della disuguaglianza di H\u00f6lder.\nLa disuguaglianza.\nSia formula_1 uno spazio prehilbertiano, cio\u00e8 uno spazio vettoriale reale dotato di un prodotto scalare definito positivo, o uno spazio vettoriale complesso dotato di un prodotto hermitiano. La disuguaglianza asserisce che il valore assoluto del prodotto scalare di due elementi \u00e8 minore o uguale al prodotto delle loro norme. Formalmente:\ncon l'uguaglianza che sussiste solo se formula_3 e formula_4 sono multipli (giacciono cio\u00e8 sulla stessa retta).\nIn forma integrale:\ncon formula_6 e formula_7 funzioni quadrato sommabile in formula_8, che formano lo spazio di Hilbert L2. Una generalizzazione di questa disuguaglianza \u00e8 la disuguaglianza di H\u00f6lder.\nNello spazio euclideo formula_9 si ha:\nIn dimensione 3, la disuguaglianza \u00e8 conseguenza della seguente uguaglianza:\ndove l'operazione binaria formula_12 indica il prodotto vettoriale.\nPropriet\u00e0.\nLa disuguaglianza vale quindi ad esempio nello spazio euclideo formula_13-dimensionale e negli spazi di Hilbert a dimensione infinita. \nNel piano, la disuguaglianza segue dalla relazione:\ndove formula_15 \u00e8 l'angolo fra i due vettori formula_3 e formula_4. Si estende quindi questa relazione a un qualsiasi spazio vettoriale con prodotto scalare, usandola per definire l\"'angolo fra due vettori\" formula_3 e formula_4 come il formula_20 che realizza l'uguaglianza.\nTra le conseguenze importanti della disuguaglianza si trovano:\nDimostrazione 1.\nSiano formula_23, formula_24 vettori arbitrari in uno spazio vettoriale formula_1 su un campo formula_26 con un prodotto scalare (formando cos\u00ec uno spazio prodotto interno), e sia formula_26 il campo reale o complesso. Dimostriamo la disuguaglianza\ndove l'identit\u00e0 vale se e solo se formula_23 e formula_30 sono multipli fra di loro.\nSe formula_31 \u00e8 banalmente provata l'uguaglianza, ed in questo caso formula_23 e formula_30 sono linearmente dipendenti (multipli l'uno dell'altro) a prescindere da formula_23. Possiamo quindi assumere formula_23 non nullo. Assumiamo anche formula_36, altrimenti la disuguaglianza \u00e8 ovviamente verificata, perch\u00e9 n\u00e9 formula_37 n\u00e9 formula_38 possono essere negativi.\nSia formula_39 il vettore ortogonale a formula_24 (si veda ortogonalizzazione di Gram-Schmidt) cos\u00ec definito:\nQuindi\nPer bilinearit\u00e0 e simmetria del prodotto scalare e per ortogonalit\u00e0 di formula_24 e formula_39 si ha che\nda cui, moltiplicando entrambi i membri per formula_46,\nPoich\u00e9 la norma e il valore assoluto sono non negativi (i quadrati di quantit\u00e0 non negative sono ordinati come le proprie basi), prendendo la radice quadrata di ambo i membri si ottiene\nDimostrazione 2.\nLa disuguaglianza risulta banalmente vera per formula_49, quindi si assume formula_50 diverso da zero. Sia formula_51 un numero complesso. Si ha:\nScegliendo\nsi ottiene:\nche vale se e solo se\no equivalentemente\nDimostrazione algebrica.\nSi consideri un polinomio di secondo grado in formula_62 del tipo:\nche non ha radici reali tranne nel caso in cui gli formula_64 e i formula_65 sono tutti uguali fra loro, o se data una coppia formula_66 sussiste un legame di proporzionalit\u00e0 con tutte le coppie formula_67 (cio\u00e8 per ogni formula_68 esiste formula_69 tale che formula_70 e formula_71). In tal caso la radice \u00e8:\nSviluppando i quadrati si ottiene:\nPoich\u00e9 il polinomio ha una o nessuna radice, il discriminante dev'essere minore o uguale a 0. Quindi:\nda cui si ricava:\nche \u00e8 la disuguaglianza di Cauchy-Schwarz."}
{"id": "317737", "revid": "1442080", "url": "https://it.wikipedia.org/wiki?curid=317737", "title": "Parabariomicrolite", "text": "La parabariomicrolite \u00e8 un minerale."}
{"id": "317739", "revid": "6923", "url": "https://it.wikipedia.org/wiki?curid=317739", "title": "Douglas Richard Hofstadter", "text": ""}
{"id": "317741", "revid": "363629", "url": "https://it.wikipedia.org/wiki?curid=317741", "title": "Volontarismo", "text": "Con il termine volontarismo sono designate quelle filosofie che indicano la preminenza della volont\u00e0, dei sentimenti o delle passioni, nei confronti dell'intelletto e della sua capacit\u00e0 di attingere verit\u00e0 razionali.\nStoria del concetto.\nNel significato pi\u00f9 ampio possono essere considerati appartenenti al volontarismo alcuni filosofi cristiani, principalmente appartenenti alla corrente francescana e scotista, e per certi aspetti pensatori moderni come Fichte, Schopenhauer o Nietzsche.\nNel senso pi\u00f9 specifico il termine volontarismo si trova usato per la prima volta da Ferdinand T\u00f6nnies in un saggio su Spinoza scritto nel 1883 dove l'autore riproponeva in forme nuove e in contrasto con il positivismo, lo scientismo e il razionalismo, il pensiero spiritualista di filosofi, vissuti tra la fine dell'Ottocento e l'inizio del Novecento, come Maine de Biran, Renouvier, Lachelier, Boutroux. Paul Barth formul\u00f2 nel 1897 i fondamenti della filosofia della storia in appoggio al volontaristico Ferdinand T\u00f6nnies.\nRappresentante tipico del volontarismo fu Maurice Blondel che nell'opera \"L'azione\" del 1893 imposta la sua filosofia tutta sul contrasto tra \"volont\u00e0 volente\" e \"volont\u00e0 voluta\".\nIl pensatore, sostiene Blondel, deve volgere lo sguardo dentro di s\u00e9, elaborare una ricerca dell'interiorit\u00e0 spirituale poich\u00e9 il campo di indagine \u00e8 costituito dalla coscienza e non certo dalla natura o dalla esteriorit\u00e0.\nLa coscienza si esplica, soprattutto, nella volont\u00e0, nell'attivit\u00e0 pratica e creativa che si esprime nella sfera morale, religiosa, sociale, pi\u00f9 che nella pura contemplazione e nella teoresi.\nAlla dialettica frutto della ragione hegeliana, Blondel contrappone quella della volont\u00e0; l'impulso dello sviluppo non \u00e8 pi\u00f9 la contraddizione, bens\u00ec il contrasto tra la volont\u00e0 volente e la sua realizzazione, la volont\u00e0 voluta; da questo contrasto nascono sia l'insoddisfazione della volont\u00e0, sia la spinta conseguente all'azione.\nPartendo da questi presupposti si svilupp\u00f2 in campo teologico, con Lucien Laberthonni\u00e8re ed altri, la corrente del modernismo che si opponeva al razionalismo di matrice scolastica che caratterizzava la tradizionale teologia intellettualistica.\nSempre sulla base delle premesse volontaristiche si form\u00f2 il pensiero pragmatista di William James che nello scritto \"La volont\u00e0 di credere\" del 1897 sosteneva che bisognava impedire al pensiero di bloccare credenze vive e spirituali utili ad un'azione efficace nel mondo. Pi\u00f9 che la scienza importa la morale e la religione intesa come \"scommessa\" della fede (di pascaliana memoria), poich\u00e9 a priori \u00e8 deleterio rinunciare ai vantaggi che provengono da questa.\nIl pensiero di James si diffuse con un'accentuazione degli aspetti irrazionalistici anche in Italia con Giovanni Papini e la rivista \"Leonardo\".\nDall'ambito del volontarsmo sembrava in parte discostarsi il tema contemporaneo dell'evoluzionismo di Henri Bergson che dava primaria importanza al collegamento tra la volont\u00e0 e l'intelletto ma che con l'elemento determinante dello \"slancio vitale\" avvicinava il bergsonismo al pragmatismo di James.\nBergsonismo, pragmatismo e modernismo, rami derivanti dal volontarismo, si manifestano infine contemporaneamente nel pensiero di \u00c9douard Le Roy che rappresenta l'aspetto tipico del volontarismo contemporaneo."}
{"id": "317743", "revid": "113722447", "url": "https://it.wikipedia.org/wiki?curid=317743", "title": "Ockham (Surrey)", "text": "Ockham \u00e8 un piccolo paese inglese nell'East Horsley (Surrey), a sud ovest di Londra.\n\u00c8 il luogo di nascita del celebre filosofo Guglielmo di Occam, nonch\u00e9 storica sede della scuderia di Formula 1 Tyrrell fino al ritiro avvenuto nel 1998."}
{"id": "317744", "revid": "709565", "url": "https://it.wikipedia.org/wiki?curid=317744", "title": "Conte Dacula", "text": "Conte Dacula (\"Count Duckula\") \u00e8 il titolo di una serie animata realizzata in Gran Bretagna dalla casa di produzione Cosgrove Hall e andata in onda dal 6 settembre 1988 al 16 febbraio 1993 per un totale di 65 episodi, nonch\u00e9 il nome del protagonista, un papero vampiro nato come parodia del conte Dracula.\nTrama.\nIn Transilvania si erge un sinistro castello, dimora dei Dacula, una famiglia di conti il cui solo nome basta a terrorizzare gli abitanti dei poveri villaggi che stanno al di sotto del maniero. Questo perch\u00e9 si dice che i Dacula siano una dinastia di paperi vampiri intenti a succhiare il sangue alla povera gente.\nIn realt\u00e0, come viene narrato nel segmento che precede la sigla iniziale di ogni episodio, questa credenza \u00e8 errata, non perch\u00e9 i Dacula non siano vampiri, ma perch\u00e9 non sono una dinastia... Infatti Dacula \u00e8 un solo vampiro, morto e resuscitato pi\u00f9 volte nel corso dei secoli. Per resuscitarlo (in seguito alle tipiche morti da vampiro, cio\u00e8 esposizione alla luce solare e paletti di legno nel cuore), i suoi servitori avrebbero dovuto seguire un complicato rituale durante una precisa occorrenza astronomica (versione originale: \"Quando la luna entra nell'ottava casa di Acquario\", versione italiana: \"Quando il Sole si trova in trigono con Urano\"): a quel punto Dacula sarebbe rinato, ma con ricordi e una personalit\u00e0 totalmente differenti, riuscendo cos\u00ec a portare avanti la leggenda della casata Dacula.\nNel presente, un'altra di queste resurrezioni sta per avere luogo, condotta da Igor, il fido maggiordomo di Dacula, e dalla Tata, la governante del castello: grazie alla stupidit\u00e0 della Tata uno degli ingredienti fondamentali, il sangue fresco, viene sostituito con il succo di pomodoro, e cos\u00ec Dacula rinasce come vampiro vegetariano e del tutto inoffensivo, per il disgusto di Igor che sperava di vedere il suo padrone terrorizzare gli inermi abitanti dei villaggi.\nDacula vorrebbe diventare amico di tutti, diventare famoso e viaggiare per il mondo: mentre le prime due opportunit\u00e0 non saranno mai realizzate a causa della cattiva fama che circonda lui e i suoi servi, il tema del viaggio intorno al mondo sar\u00e0 spesso sfruttato dalla serie grazie all'introduzione della \"bara magica\". Si tratta di una bara situata in un'ala del castello che garantisce a chiunque vi entri l'abilit\u00e0 di teletrasportarlo in qualsiasi luogo del mondo... con l'unico inconveniente che anche tutto il castello viene trasportato assieme a lui!\nPersonaggi principali.\nDacula (doppiato da Pietro Ubaldi): il protagonista, un papero (probabilmente un germano reale) ultracentenario ma che, a causa del rituale citato, non ha memoria delle sue vite precedenti e si comporta come un giovanotto. Il rituale sbagliato inoltre ha cancellato una delle peggiori sfortune per un vampiro, la debolezza alla luce solare, con il risultato che Dacula pu\u00f2 andare ovunque in qualunque momento della giornata senza problemi. Vorrebbe solo stare in pace con gli altri e s\u00e9 stesso, nonostante Igor continui a ricordargli invano che il suo dovere principale \u00e8 spargere dolore e desolazione per i villaggi transilvani. Odia vivere nel suo lugubre e malsano castello e quando pu\u00f2 lo fa trasportare in qualche angolo soleggiato della terra. Spesso si imbarca in spedizioni intorno al mondo e strane avventure che per\u00f2 si concludono sempre con un nulla di fatto.\nIgor (doppiato da Sante Calogero): il maggiordomo della \"famiglia\" Dacula, un avvoltoio (in questa serie quasi tutti i personaggi sono degli uccelli antropomorfi) che rimpiange continuamente i \"bei giorni andati\" quando il nome del suo padrone generava il terrore in chiunque. Spesso crudele, e fautore di una buona dose di umorismo nero tipicamente inglese (vista la provenienza della serie), non riesce mai a convincere il padrone a mordere qualche collo invece dei broccoli che abitualmente mangia. Anche lui \u00e8 ultracentenario, dato che da quello che fa intuire \u00e8 stato presente a tutte le resurrezioni di Dacula: alcune allusioni fanno pensare che abbia oltre 800 anni, ma potrebbe essere addirittura immortale.Nell'episodio \"Il resto \u00e8 storia\" si vede il suo predecessore e omonimo (oppure lo stesso Igor) mettere nella stanza del primo conte Dacula un pipistrello vampiro per trasformarlo.\nLa Tata (\"Nanny\" in originale, doppiata da Antonello Governale): una gigantesca gallina senza nome (\"Tata\" indica solo quello che fa in fondo) la cui intelligenza \u00e8 inversamente proporzionale alla stazza e alla forza fisica. Infatti non solo non capisce quasi mai quello che le viene detto (si veda l'incidente del succo di pomodoro) ma causa tremendi disastri, non essendo capace di valutare la propria forza. La \"gag\" ricorrente che la coinvolge \u00e8 la distruzione delle mura del castello quando deve andare da una stanza all'altra: apparentemente non sa che esistono le porte n\u00e9 a cosa servano (quando suonano al portone principale del castello Dacula e Igor cercano di fermarla, in quanto lo distrugge sempre). La sua frase ricorrente \u00e8 \"Vado io ad aprire!\" quando qualcuno suona il campanello del castello. Si comporta sempre molto affettuosamente con il suo \"Signorino Dacula\" (come lo chiama lei) e lo tratta come se fosse un bambino di pochi anni. Il suo braccio destro \u00e8 perennemente avvolto in una fasciatura, dalla quale pu\u00f2 tirare fuori qualsiasi oggetto.\nVon Crapotten (\"Dr. von Goosewing\" in originale, doppiato da Antonio Paiola): cacciatore di vampiri (un'oca), pazzoide ma determinato, \u00e8 il principale antagonista della serie. Perennemente alla caccia di Dacula con un fucile di sua invenzione che spara paletti di frassino, non sa che il suo bersaglio \u00e8 del tutto inerme; spesso si serve di altre sue bizzarre invenzioni che non funzionano praticamente mai. La sua incapacit\u00e0 nel catturare Dacula non \u00e8 dovuta solo a questo, ma anche alla sua instabilit\u00e0 psichica: infatti, probabilmente perch\u00e9 si \u00e8 fissato con una sua immagine mentale di Dacula, a volte incontra il vero Dacula e inizia a chiacchierare con lui come se niente fosse. La sua follia \u00e8 confermata dal fatto che spesso si mette a discutere con un assistente immaginario chiamato Heinrich. I suoi mezzi di trasporto sono una mongolfiera a forma di cipolla oppure un piccolo dirigibile.\nDimitri e Vladimiro (\"Dimitri\" and \"Sviatoslav\" in originale): sono due pipistrelli meccanici, di cui il secondo parla con accento russo, abitanti dell'orologio che agisce come \"motore\" della bara magica, il cui unico scopo \u00e8 farsi vedere quando la bara entra in funzione e raccontare terribili barzellette.\nNarratore: non \u00e8 un vero e proprio personaggio, ma introduce e chiude gli episodi come se stesse presentando un film dell'orrore, con toni cupi e cavernosi. La sua frase preferita, al termine di ogni puntata, \u00e8: \"Buonanotte a tutti... qualunque cosa voi siate!\"\nCattivi secondari.\nNel corso della serie animata compaiono numerosi antagonisti secondari che vogliono ostacolare Dacula. Alcuni di questi sono: la banda dei Fratelli Corvi; i francesi Gaston e Pierre; l'Uovo; il Fantasma dell'Opera; Cruel; il fortissimo Morris; Charlie il clown; i Pinguini Pirati.\nDoppiaggio.\nL'edizione italiana \u00e8 a cura di Antonello Governale per la societ\u00e0 Studio P.V.. L'adattamento dei dialoghi \u00e8 a cura di Sergio Roman\u00f2.\nSigla italiana.\nLa sigla italiana dal titolo \"Conte Dacula\" \u00e8 stata incisa e interpretata da Cristina D'Avena, Pietro Ubaldi e il coro dei Piccoli Cantori di Milano.\nEpisodi.\nLa serie animata \u00e8 composta da quattro stagioni, trasmesse negli Stati Uniti d'America dal 6 settembre 1988 al 16 febbraio 1993 su ITV per un totale di 65 episodi.\nIn Italia venne trasmessa dal 1989 in poi su Italia 1 e Canale 5, dove per\u00f2 rimasero inediti gli episodi 10 e 13 della terza stagione ed i numeri 2 e 3 della quarta.\nLa Medusa Film pubblic\u00f2 i primi episodi in VHS nella collana \"Bim Bum Bam Video\" nel corso dei primi anni '90.\nSviluppo.\nIl personaggio del Conte Dacula \u00e8 in realt\u00e0 uno spin-off di una serie preesistente, \"Danger Mouse\" (1981), incentrata sulle avventure di un topo agente segreto, anch'essa prodotta dall'inglese Cosgrove-Hall. In \"Danger Mouse\", Dacula \u00e8 uno dei tanti cattivi nati per apparire in un solo episodio, un vampiro con l'ossessione di sfondare nel mondo dello spettacolo (un tratto che torner\u00e0 in parte nella sua successiva \"incarnazione\"); Danger Mouse sfrutter\u00e0 proprio questa sua debolezza per levarselo di torno. Come stile di disegno, il Dacula del 1981 aveva poco a che spartire con la sua controparte futura: era pi\u00f9 tondeggiante, pi\u00f9 allungato e dall'aria un po' pi\u00f9 cattiva.\nDopo molti anni, il personaggio di Dacula \u00e8 apparso anche nel reboot di \"Danger Mouse\" del 2015.\nFumetti.\nSono state pubblicate almeno un paio di serie a fumetti sotto il nome di Dacula. La prima, britannica, risale all'estate del 1989, e fu pubblicata dalla defunta Celebrity Publications fino al 1992. La seconda invece risale al 1989-91 e fu pubblicata in America dalla Marvel Comics in seguito alla comparsa del cartone di Dacula sul celebre canale USA per ragazzi Nickelodeon. Alcuni dei fumetti prodotti dalla Marvel sono stati tradotti in italiano e pubblicati sul \"Corriere dei Piccoli\" agli inizi degli anni novanta, assieme ad alcune storie create dallo staff della rivista stessa. Dal febbraio 1990 Play Press ne pubblica i fumetti originali della Marvel in albi mensili usando il titolo leggermente modificato in \"Conte Dackula\", interamente curati dal gruppo divenuto poi noto nell'ambiente del manga come Kappa boys.\nVideogiochi.\nDalla serie sono stati tratti anche due videogiochi a piattaforme, il primo \u00e8 \"Count Duckula in - No Sax Please - We're Egyptian -\" sviluppato da Alternative Software e pubblicato nel 1989 per ZX Spectrum, Atari ST, Amstrad CPC, Commodore 64 e Commodore Amiga mentre il secondo \u00e8 \"Count Duckula 2 Featuring Tremendous Terence\" ad opera della stessa software house che lo ha distribuito nel 1992 per ZX Spectrum, Amstrad CPC, Commodore 64 e Commodore Amiga. Entrambi i giochi uscirono esclusivamente in Europa.\nGiochi da tavolo.\nLa MB pubblic\u00f2 nel 1990 in Italia e in altri Paesi \"Il gioco del Conte Dacula\" (\"The Count Duckula Game\"), un gioco a percorso."}
{"id": "317745", "revid": "125399801", "url": "https://it.wikipedia.org/wiki?curid=317745", "title": "Glossario del vino", "text": "Glossario della terminologia riguardante il vino.\nA.\nAbbinamento cibo-vino.\nL'arte di armonizzare e valorizzare al meglio le caratteristiche dei vini e dei cibi fra di loro. \u00c8 basata su regole che lasciano comunque spazio al gusto e all'esperienza di chi le adotta\nAbbinamento per contrapposizione.\nNasce dalla necessit\u00e0 di contrastare o almeno ridurre, in un abbinamento, le caratteristiche dominanti, onde consentire un maggiore equilibrio gustativo. Se un cibo, ad esempio, \u00e8 prevalentemente grasso, sar\u00e0 opportuno abbinarlo a un vino fresco, vivace, ricco di acidit\u00e0, in grado di pulire la bocca, oppure tannico e alcolico, purch\u00e9 la struttura del piatto lo consenta.\nAbbinamento per similitudine.\n\u00c8 indispensabile quando il sapore del cibo \u00e8 a prevalenza dolce. Abbinare uno spumante secco a una torta di crema farcita \u00e8 un grossolano errore: il piatto perderebbe quella sua sensazione di piacevolezza e rotondit\u00e0 e il vino sembrerebbe aggressivo e quasi amaro. Molto meglio un Moscato d'Asti dolce (se si prediligono le bollicine).\nAbboccato.\nSi definisce abboccato un vino tendente al dolce con un residuo zuccherino compreso tra 4\u00a0g/L e 12\u00a0g/L.\nAbbonimento.\nRiguarda il processo di pulitura delle botti per renderle adatte a contenere il vino. Si effettua con lavaggi e getti a pressione di vapore caldo che asportano le impurit\u00e0 presenti sulla superficie del vaso vinario. Nelle botti di grandi dimensioni si pu\u00f2 anche piallare la parte interna delle doghe.\nAcidit\u00e0 fissa.\nL'acidit\u00e0 determinata dai soli acidi non volatili (tartarico, malico, citrico). Da essa dipende soprattutto la serbevolezza del vino.\nAcidit\u00e0 totale.\nComponente fondamentale di un vino, \u00e8 la somma dei vari acidi (fissi e volatili) presenti (malico, tartarico, citrico, acetico) e si esprime in\u00a0g/L di acido tartarico.\nAcidit\u00e0 volatile.\n\u00c8 la componente acidica derivata per lo pi\u00f9 dal tenore in acido acetico. Un valore alto dell'acidit\u00e0 volatile indica, nella maggior parte dei casi, un'alterazione in atto verso lo spunto o l'acescenza. Si esprime in\u00a0g/L di acido acetico.\nAfrometro.\nStrumento per la misurazione della pressione e dell'anidride carbonica nelle bottiglie.\nAlcol complessivo.\nAlcol svolto + alcol potenziale.\nAlcol etilico.\n\u00c8 il pi\u00f9 importante del gruppo degli alcoli, detto etanolo, incolore e dall'odore caratteristico, che si forma durante la fermentazione alcolica, il processo in cui gli zuccheri contenuti nel mosto si trasformano in alcol.\nAlcol metilico.\nConosciuto anche come metanolo, \u00e8 l'alcol pi\u00f9 semplice sempre presente nei vini in piccole quantit\u00e0 (60\u2013150\u00a0mg/L). Originato durante la vinificazione, influisce sul gusto e sui profumi, ma essendo altamente tossico, la legislazione ha necessariamente posto dei limiti precisi alla sua presenza nel vino.\nAlcol potenziale.\nQuello che si otterrebbe se anche gli zuccheri residui venissero fermentati (ha un certo valore nei vini dolci).\nAlcol svolto.\n\u00c8 quello effettivamente presente nel vino a fine fermentazione.\nAllappante.\nSensazione sgradevole provocata da quei vini troppo astringenti per eccesso di tannini o acidit\u00e0, sostanze che si legano alle proteine della saliva dando una sensazione di asciugamento delle mucose.\nAmabile.\nUn vino \u00e8 definito tale quando lascia percepire una delicata sensazione dolce, dovuta a un tenore zuccherino compreso tra il 2-5% e tra 12\u00a0g/L e 45\u00a0g/L.\nAmaro.\nMalattia che consiste nella trasformazione, da parte dei batteri lattici, della glicerina (alcol) in acroleina (aldeide); successivamente, unendosi ai polifenoli, arricchisce il vino di sostanze resinose molto amare. Il fenomeno \u00e8 pi\u00f9 frequente nei vini rossi poveri di alcol e di acidit\u00e0 e ottenuti da uve non perfettamente sane.\nAnidride solforosa.\nAdditivo alimentare ad azione antimicrobica, inibente e antiossidante. L'anidride solforosa \u00e8 impiegata, nel periodo della vendemmia sul mosto, per controllare l'andamento della fermentazione alcolica, impedire lo sviluppo dei lieviti apiculati su quelli ellittici (\"Saccharomyce cerevisiae\") nel periodo di tempo che separa la raccolta delle uve fino all'avvio della fermentazione alcolica e svolge un'azione meccanica durante la macerazione dei vini rossi, che favorisce in parte l'estrazione delle sostanze colorate delle uve rosse (antociani) creando delle microlesioni sulla buccia. A dosi pi\u00f9 alte \u00e8 impiegata per mutizzare il mosto, ovvero per abbattere la carica microbica totale e impedire lo sviluppo di qualsiasi tipo di microrganismo. \u00c8 impiegata, durante tutto l'anno sul vino, per impedire lo sviluppo di microrganismi che potrebbero causare alterazioni. Le dosi massime ammesse di anidride solforosa sono 160\u00a0mg/L per vini rossi, 210\u00a0mg/L per vini bianchi e rosati, se con contenuto di zuccheri pari o superiore a 5\u00a0mg/L: 200\u00a0mg/L vini rossi, 250\u00a0mg/L vini bianchi e rosati, vini spumanti 185\u00a0mg/L per tutte le categorie di vini spumanti di qualit\u00e0, 235\u00a0mg/L per gli altri vini spumanti (secondo Regolamento attuativo n\u00b0 606/2009 della Commissione del 10.07.09).\nAnnata.\nSinonimo di Vendemmia, Vintage, Vendange.\nAntociani.\nSono delle particolari molecole responsabili della colorazione rossa dei vini, sono presenti sull'uva e sono localizzate nelle cellule della buccia; cominciano a comparire sull'acino nel periodo denominato invaiatura (durante il mese di agosto) durante il quale le uve acquisiscono la loro particolare colorazione (blu o gialla) tale fenomeno \u00e8 maggiormente evidente nelle uve rosse. L'estrazione degli antociani pu\u00f2 avvenire per via fisica, ovvero per diffusione da un punto di maggior concentrazione (buccia) a un punto di minor concentrazione (mosto), ovvero per via termica alzando la temperatura del mosto (termovinificazione, messa in pratica per ottenere i \"rossissimi\"); per via enzimatica, ovvero utilizzando specifici enzimi pectolitici che spezzano le catene di pectine, le quali formano la struttura cellulare che rende pi\u00f9 difficile il movimento delle sostanze presenti nelle cellule dell'acino; per via chimica, ovvero attraverso l'azione dell'anidride solforosa; per via meccanica, ovvero attraverso la fase della macerazione che prevede un rimescolamento delle masse mosto/vinaccia all'interno di uno speciale serbatoio denominato fermentino, tale azione favorisce la rottura della buccia aumentando cos\u00ec la superficie della buccia a contatto col mosto.\nArmonico.\nUn vino viene definito armonico quando le sue componenti sono in gradevole proporzione tra loro. Un vino raggiunge l'armonia curando tutte le fasi produttive dell'uva, la raccolta, la fermentazione e di particolare importanza risulta la fase della maturazione.\nB.\nB\u00e2tonnage.\nAttivit\u00e0 consistente nel rimettere periodicamente in sospensione la feccia tramite il rimescolamento del vino in maturazione. Si effettua nella maturazione in botte di legno o in barrique.\nBarrique.\nLa barrique \u00e8 un piccolo fusto di rovere francese (Allier, Limousine) della capacit\u00e0 di 225 litri circa. Ha la particolarit\u00e0 di essere costruita con doghe piegate a fuoco diretto e quindi conferisce al vino un particolare sapore.\nBeva.\nPu\u00f2 essere \"facile\" o \"pronta\" e indica il grado di bevibilit\u00e0 o il momento in cui il vino \u00e8 pronto per essere gustato.\nBouquet.\nL'insieme dei profumi e degli aromi di un vino.\nC.\nCantina sociale.\nSociet\u00e0 di tipo cooperativo che vinifica e spesso commercializza le uve conferite dai propri soci.\nCloni.\nMoltiplicazione agamica (per talea) di una pianta selezionata.\nColore.\nIl colore di un vino, oltre a indicarne il tipo di vinificazione sub\u00ecto, \u00e8 in grado di fornire varie informazioni sull'et\u00e0 e sul processo di maturazione del prodotto nonch\u00e9 sullo stadio evolutivo dello stesso.\nLa terminologia ufficiale dell'Associazione italiana sommelier prevede i seguenti termini per la descrizione del colore del vino:\nCorpo, corposo.\n\u00c8 la struttura ovvero l'insieme di elementi che compongono un vino, tolti l'alcol, l'acqua e i composti pi\u00f9 volatili. Un vino corposo \u00e8 caratterizzato da una consistente struttura.\nDa notare che, per definizione, corpo e tenore alcolico sono disgiunti: un vino corposo potrebbe essere poco alcolico o, all'opposto, un vino di struttura snella potrebbe avere invece alta concentrazione di alcol. Volendo considerare l'effetto del corpo e dell'alcol insieme bisogna usare un altro termine.\nCuv\u00e9e.\nMiscela di pi\u00f9 vini, specialmente per produrre spumante.\nD.\nD\u00e9lestage.\nSistema di vinificazione che - mediante ottimizzazione dello scambio fra la fase solida e quella liquida durante la macerazione - ottimizza l'ossigenazione del mosto, con miglioramento dell'andamento fermentativo e con attivazione delle reazioni di polimerizzazione degli antociani; questo permette di estrarre meglio fenoli e aromi fruttati, oltre che a dare maggior completezza alla tessitura del vino.\nLa tecnica consiste nell'estrarre dal tino il mosto di fermentazione portando sul fondo del tino il cappello di bucce (contenenti diossido di carbonio che funge da antiossidante). Il mosto poi viene reinserito a coprire le bucce. Remontage e delestage possono coesistere durante la vinificazione.\nD.O.C..\nDenominazione di Origine Controllata. Insieme di vini tutelati a norma di legge attraverso appositi disciplinari di produzione. Vengono controllati, attraverso le varie epoche (dal vigneto alla cantina) e le varie fasi produttive (dall'impianto del vigneto fino all'imbottigliamento del vino prodotto) i parametri produttivi di ogni vino tutelato. I disciplinari possono porre restrizioni sulle zone d'impianto di un vigneto, sui sesti d'impianto, sulla scelta del portinnesto, sulle forme di allevamento, sulle rese per ettaro, fila e ceppo; possono, inoltre, prevedere dei tagli minimi per tipologia di vitigno, imporre parametri minimi e/o massimi sulle caratteristiche chimico/fisiche e organolettiche, il tipo e il materiale del contenitore per l'imbottigliamento, il tipo di chiusura e altri parametri che, se rispettati, possono far s\u00ec che si ottenga la denominazione richiesta. Fino al 31 dicembre 2011 la certificazione del rispetto del disciplinare era compito delle rispettive camere di commercio provinciali. Dal 01/01/2012 sono subentrati degli enti terzi (differenti da regione a regione, o provincia, o denominazione) che certificano il rispetto del disciplinare in nome e per conto del ministero delle politiche agricole. La certificazione attesta il rispetto del disciplinare di produzione e non obbligatoriamente un reale livello qualitativo superiore del prodotto.\nD.O.C.G..\nDenominazione di Origine Controllata e Garantita. \u00c8 la denominazione pi\u00f9 importante in Italia, in nome della quale si difendono i migliori vini tipici italiani. La differenza, rispetto ai vini D.O.C., riguarda i parametri di riferimento del disciplinare che sono pi\u00f9 severi, e interessano zone di produzione pi\u00f9 ristrette a favore di una maggiore tipicit\u00e0 del prodotto ottenuto. La certificazione attesta il rispetto del disciplinare di produzione e non obbligatoriamente un reale livello qualitativo superiore del prodotto.\nDolce.\nUn vino si dice dolce quando il suo residuo zuccherino \u00e8 superiore ai 45\u00a0g/L.\nE.\nEnocianina.\nAdditivo colorante utilizzato per l'arricchimento del colore dei vini rossi poveri in antociani. Si ottiene per estrazione dalle bucce delle uve rosse appena spremute. L'utilizzo dell'enocianina \u00e8 regolamentato attraverso leggi nazionali ed europee.\nEnologia.\nL'enologia \u00e8 la scienza che studia le caratteristiche del vino e le tecniche della sua produzione.\nEnologo.\nStoricamente, la figura dell'enologo, era, fino agli inizi degli anni novanta, una figura professionale, in quanto, si acquisiva lo status di enologo attraverso la pratica triennale presso un enopolio o cantina. Solamente nel 1994, durante il congresso dell'Organizzazione internazionale della vigna e del vino che gli enologi sono stati indicati come \"persone altamente qualificate che, in conformit\u00e0 alle proprie conoscenze scientifiche e tecniche, sono capaci di svolgere, nel rispetto delle buone e legali pratiche, funzioni di capitale importanza per il settore vitivinicolo\".\nL'enologo \u00e8 il professionista della produzione vitivinicola. La sua professionalit\u00e0 si sviluppa principalmente nella responsabilit\u00e0 e nella gestione di complessi enologici, con grandi ricadute quindi anche sulla salubrit\u00e0 e genuinit\u00e0 del vino e pertanto verso i consumatori. All'enologo in Europa e in diversi Paesi extracomunitari \u00e8 demandata la responsabilit\u00e0 di alcune specifiche pratiche enologiche. Notevole \u00e8 quindi la sua responsabilit\u00e0 civile, penale e gestionale nel comparto vitivinicolo.\nSono stati attivati, in quest'ultimo periodo, sempre pi\u00f9 corsi in vari atenei d'Italia, che, a fronte di un triennio di studi, rilasciano la qualifica di enologo.\nEtereo.\nLa particolarit\u00e0 dei vini invecchiati, con aroma pungente e alcolico, dato dalla presenza degli eteri.\nF.\nFeccia.\nLa feccia \u00e8 il residuo depositato dopo la fermentazione del vino formato principalmente da lieviti esausti che hanno terminato il loro ciclo vitale, tartrati e impurit\u00e0 derivate dall'uva (frammenti di buccia, di vinaccioli e di foglie verdi e secche); ne risulta di particolare importanza l'eliminazione dal vino attraverso la pratica dei travasi seguiti spesso da filtrazioni, in quanto la feccia, essendo di natura organica e quindi formata da cellule di varia natura, a contatto con l'alcol del vino, d\u00e0 origine alla lisi delle membrane cellulari e quindi alla dispersione all'interno del vino di sostanze che nella maggior parte dei casi possono originare cattivi odori di difficile eliminazione. La pratica del b\u00e2tonnage all'opposto, prevede l'inoculo di lieviti appositamente selezionati all'interno del vino, per favorire la lisi di questi lieviti, per apportare una modificazione dell'aroma complessivo.\nFermentazione alcolica.\nIl processo di trasformazione degli zuccheri contenuti nel mosto per opera dei lieviti naturali portati dall'uva o, pi\u00f9 frequentemente, di lieviti selezionati e inoculati dopo la pressatura, con formazione di alcoli e anidride carbonica.\nFermentazione malo-alcolica.\nFermentazione secondaria a carico di lieviti del genere Schizosaccharomyces, pu\u00f2 avvenire in concomitanza della fermentazione alcolica o in maniera del tutto indipendente; non \u00e8 una fermentazione auspicabile in quanto poco controllabile con il rischio di ottenere vini poveri in acidit\u00e0 e quindi poveri di nerbo e troppo piatti.\nFermentazione malo-lattica.\nUna fermentazione secondaria che trasforma l'acido malico (che conferisce un gusto pi\u00f9 fresco e acidulo al vino) in acido lattico (che conferisce un gusto pi\u00f9 morbido e rotondo) per opera dei batteri lattici (ascrivibili ai generi Oenococcus, Pediococcus e Lactobacillus) e favorisce una percezione di maggiore \"morbidezza\" del vino. Tale fermentazione avviene spontaneamente principalmente sui vini giovani, nel periodo primaverile, al rialzarsi delle temperature. La tendenza \u00e8 quella di favorirla (attraverso l'inoculo dei batteri lattici selezionati) sui vini rossi e di cercare di evitarla sui certi vini bianchi e rosati per avere un maggior grado freschezza.\nFillossera della vite.\nLa fillossera (\"Daktulosphaira vitifoliae\") \u00e8 un insetto di origine nordamericana fitomizo che attacca le radici della vite provocando in breve tempo la morte della pianta attaccata. Arrivato in Europa nella seconda met\u00e0 dell'Ottocento, ha quasi cancellato la viticoltura del continente. \u00c8 stato in seguito debellato con la pratica, oggi universale, dell'innesto di variet\u00e0 europee su radici di variet\u00e0 di vite di origine americana (comunemente noto come portinnesto), adattate alla convivenza con l'insetto e immuni dai suoi attacchi.\nFiltrazione.\nOperazione tecnologica effettuata per rimuovere particelle in sospensione dal mezzo liquido. A seconda della porosit\u00e0 dei filtri pu\u00f2 essere definita sgrossante, brillantante o sterilizzante. Esistono vari tipi di filtro, tra i tanti ricordiamo: \nFitofarmaci.\nI fitofarmaci sono sostanze chimiche, di sintesi o estratte da materie prime naturali, utilizzate come prodotti fitosanitari. I pi\u00f9 importanti si distinguono in:\nTutte queste sostanze vanno usate con prudenza e solo quando veramente \u00e8 necessario, a causa del loro impatto ambientale e sulla salute dell'uomo e degli animali.\nFresatura.\nLa fresatura \u00e8 una tecnica agricola che si usa per effettuare una lavorazione poco profonda del terreno. Poco diffusa in ambienti aridi in quanto destrutturano il terreno, pi\u00f9 diffusa per terreni argillosi e compatti che necessitano un arieggiamento del terreno per contrastare un'eventuale asfissia dell'apparato radicale della vite. Le ultime tendenze in fatto di viticoltura, sconsigliano la fresatura in quanto non \u00e8 precursore di qualit\u00e0 dell'uva: vari test e sperimentazioni hanno dimostrato che vigneti non lavorati hanno dato risultati qualitativi migliori (maggior gradazione alcolica, profumo e struttura del vino ottenuto) rispetto a vigneti lavorati. La fresatura pu\u00f2 causare anche delle lesioni di varia entit\u00e0 all'apparato radicale, se questa ha una manifestata tendenza a emergere e migrare verso la superficie.\nG.\nGelatina.\nProteina, utilizzata come coadiuvante, di origine animale, si estrae dalla pelle e dalle cartilagini suine e bovine, successivamente purificata ed essiccata; si trova in commercio sia sotto forma liquida sia solida. Viene utilizzata per il collaggio dei vini, operazione molto delicata che influenza i vini sotto il profilo strutturale, migliorandone la stabilit\u00e0 nel breve e medio periodo. Rientra nel novero delle operazioni di chiarifica del vino, andando a migliorare la stabilit\u00e0 colloidale. In seguito allo sviluppo della malattia della mucca pazza i laboratori di ricerca hanno sviluppato anche proteine di origine vegetale per ovviare a eventuali problematiche sulla trasmissibilit\u00e0, attraverso la gelatina, della malattia; la ricerca non ha avuto molto successo in quanto le proteine vegetali hanno avuto problemi legati all'origine delle materie prime (presenza di OGM tra le materie prime, tossine di origine fungina, residui di prodotti antiparassitari, inquinanti, metalli pesanti, ecc.) e soprattutto problemi sulle potenzialit\u00e0 del prodotto che non risulta efficace quanto le gelatine di origine animale.\nGlicerina.\nSi forma sulla buccia degli acini d'uva e per tale motivo i vini con maggior tasso di glicerina, risultano quelli che hanno subito una vinificazione in rosso (con il contatto delle bucce con il mosto in fase fermentativa). Alla degustazione, vini con un elevato tenore in \"glicerina\", risultano pi\u00f9 rotondi e danno origine a un maggior numero di \"archetti\" nel bicchiere.\nGomma arabica.\n\u00c8 un eccipiente (E414) utilizzato soprattutto nell'industria alimentare come stabilizzatore. La gomma arabica, come quasi tutte le gomme e le resine di origine vegetale, \u00e8 prodotta dalla pianta in seguito a un \"vulnus\" (ferita) alla propria integrit\u00e0 superficiale.\nLa gomma arabica \u00e8 una miscela complessa di polisaccaridi (P.M. 250 000-300 000) e glicoproteine che le conferiscono una delle sue propriet\u00e0 pi\u00f9 importanti: la completa edibilit\u00e0 (commestibilit\u00e0). In enologia \u00e8 utilizzato per la stabilit\u00e0 delle sostanze coloranti dei vini rossi, in modo da evitarne la condensazione sulle superfici dei contenitori.\nGrappa.\nBevanda alcolica derivante dalla distillazione, in corrente di vapore, delle vinacce fresche.\nGrappolo.\n\u00c8 un'infiorescenza semplice, caratteristica della pianta della vite.\nH.\nHabitat.\nIn ecologia l'habitat \u00e8 un ambiente che offre le condizioni di vita adatte a una o pi\u00f9 specie.\nHumus.\nL'humus \u00e8 un miscuglio colloidale di sostanze organiche proveniente dalla decomposizione di resti animali e vegetali, presente nel terreno.\nI.\nI.G.T..\nL'Indicazione Geografica Tipica, garantisce l'origine geografica dei vini da tavola. In un'ipotetica piramide dove al vertice si posizionano i vini DOCG, al secondo livello i vini DOC, i vini a indicazione geografica tipica si posizionano al disotto dei vini DOC in quanto hanno un disciplinare meno restrittivo, la concessione del riconoscimento non \u00e8 subordinata ad alcuna degustazione o analisi da parte dell'ente certificatore, ma solo una dichiarazione che ne comprovi l'origine delle uve raccolte, il vigneto di provenienza e la variet\u00e0 dell'uva. Esistono, comunque, degli obblighi minimi da rispettare, anche sulle variet\u00e0 utilizzabili nelle varie zone interessate. Solitamente le indicazioni sono di livello provinciale o in alcuni casi identificano delle zone tipiche riconducibili a zone storiche dell'Italia. \u00c8 previsto il riconoscimento della vendemmia di appartenenza del prodotto.\nImbottigliato all'origine.\nTermine ammesso sull\u2019etichetta per vini IGP/DOP se imbottigliati nell\u2019azienda del produttore. Vale il principio di prevalenza, cio\u00e8 tale menzione potr\u00e0 essere utilizzata, da un\u2019azienda agricola, anche nella etichetta di vini DOP o IGP acquistati da terzi (e, perci\u00f2, non prodotti in azienda) a condizione che sia assicurato che, dal punto di vista quantitativo, la produzione complessiva dell\u2019azienda sia prevalente rispetto a quella delle citate partite acquistate da terzi.\nEsempi espressioni similari ammessi anche per vini senza DOP e IGP, sempre se imbottigliati nell\u2019azienda del produttore: imbottigliato dall\u2019azienda agricola, imbottigliato dal viticoltore, imbottigliato all\u2019origine dalla cantina sociale, imbottigliato nella fattoria, imbottigliato nel podere, imbottigliato nella cascina, imbottigliato nella tenuta.\nInerbimento.\nParticolare tecnica di gestione del suolo dei vigneti, l'inerbimento pu\u00f2 essere di due tipi: inerbimento controllato e inerbimento spontaneo. L'inerbimento controllato si effettua selezionando delle sementi di graminacee, leguminose ed erbe varie che vanno a migliorare la nutrizione e la struttura del terreno stesso. Tale pratica richiede interventi di irrigazione o terreni ricchi di umidit\u00e0. Col passare degli anni le sementi infestanti possono prendere il sopravvento sulle colture seminate nel vigneto, questo richiede un ripristino periodico del tappeto. La gestione periodica richiede inoltre periodici sfalci per evitare un accrescimento elevato del manto stesso. L'inerbimento spontaneo non richiede semine o gestione del suolo, non apporta particolari caratteristiche nutritive al terreno, ha solo un effetto positivo sulla struttura del terreno, e si rende necessario soprattutto in quelle zone a rischio dilavamento. Inoltre, vigneti con terreni poco lavorati, apportano maggiori caratteristiche positive all'uva ottenuta.\nInnesto.\nL'innesto \u00e8 una pratica colturale che consiste nell'inserzione di una gemma o di una marza da una vite fruttifera a un'altra vite detta portinnesto. Pratica indispensabile per combattere la fillossera e per adattare il vitigno a specifiche condizioni pedologiche.\nInoculo.\n\u00c8 l'insieme del materiale microbiologico utilizzato per la gestione dei processi fermentativi. Per la gestione della fermentazione alcolica si utilizzano: \"Saccharomyces cerevisiae\", \"Saccharomyces Bayanus\" e\"Torulaspora delbrueckii\"; per la fermentazione malolattica si utilizzano batteri del genere \"Lactobacillus\" e \"Oenococcus\". Solitamente gli inoculi sono, a livello commerciale, prodotti pronti o da preparare in cantina, prodotti su larga scala e confezionati. Inizialmente, gli inoculi erano poco diffusi e le cantine dovevano provvedere (per coloro che avevano i mezzi e le conoscenze) a dotarsi degli inoculi ricavandoli dall'uva. Altres\u00ec, nel passato, le fermentazioni erano per lo pi\u00f9 spontanee o nella maggior parte dei casi affidate al corredo microbiologico presente nelle porosit\u00e0 del legno dei vecchi tini in legno delle quali le cantine erano provviste.\nIntegralmente prodotto.\nTermine ammesso sull\u2019etichetta per vino ottenuto solo da uve raccolte e vinificate nell\u2019azienda. Le uve devono essere provenienti da vigneti di pertinenza dell\u2019azienda e vinificate nella stessa.\nL.\nLeguminose.\nRaggruppamento sistematico di piante dicotiledoni della famiglia delle Fabaceae, a cui appartengono numerose specie di grande importanza dal punto di vista alimentare, medicinale, foraggero e ornamentale e anche industriale. Vengono anche utilizzate per arricchire il terreno di azoto, con la pratica colturale del sovescio. Vengono utilizzate per l'inerbimento controllato del suolo del vigneto.\nLieviti.\nI lieviti sono un insieme generico di microrganismi responsabili della fermentazione. L'insieme dei lieviti immessi nel mosto si definisce inoculo. Si trovano sulla buccia dell'uva e a essi \u00e8 imputabile un buono o cattivo andamento fermentativo del mosto in vino. L'azione principale di ogni lievito \u00e8 quella di trasformare gli zuccheri fermentescibili in alcol; allo stesso tempo ogni ceppo di lievito pu\u00f2 dare origine a fermentazioni differenti per gli effetti secondari: formazione di eccessiva schiuma (lieviti schiumogeni), formazione di cattivi odori (solfiti e mercaptani indipendentemente dal tenore di anidride solforosa immessa), formazione di fecce compatte (lieviti flocculanti), formazione di profumi floreali (lieviti aromatizzanti), effetto disacidificante; per tutti questi motivi, e per avere la certezza a priori del risultato della fermentazione alcolica, vengono utilizzati lieviti selezionati prodotti dalle industrie biotecnologiche.\nLotta biologica.\nLa lotta biologica \u00e8 la pratica di difesa delle colture che rifiuta l'uso dei prodotti di sintesi industriale (eccetto rame e zolfo) a favore di organismi viventi predatori di insetti nocivi e/o anti-crittogamici e anti-settici.\nLotta chimica.\nGli insetti e gli acari fitofagi possono essere combattuti con gli insetticidi e gli acaricidi. La lotta chimica a calendario prevede che si faccia l'intervento chimico quando si presume che il fitofago dannoso sia presente senza riscontrarne effettivamente la sua presenza. Molti trattamenti risultano cos\u00ec inutili, con maggior rischio di danno ambientale, sanitario ed economico. La lotta a calendario \u00e8 la strategia pi\u00f9 grossolana di difesa delle colture dagli insetti. Usata principalmente in passato e dove manca una corretta istruzione tecnica.\nLotta guidata.\nLa lotta guidata \u00e8 una lotta chimica basata su una soglia economica di densit\u00e0 dell'insetto dannoso su una data coltura. Se questa densit\u00e0 \u00e8 tale che il danno supera il costo dell'intervento insetticida si fa l'intervento, altrimenti no. La soglia economica viene valutata a vista o raccogliendo materiale (foglie, per esempio) per dei computi di laboratorio, oppure contando gli insetti caduti nelle trappole, e cos\u00ec via. \u00c8 un sistema infinitamente migliore della lotta a calendario, perch\u00e9 sostituisce un'infestazione presunta con una reale, e consente di diminuire il numero degli interventi insetticidi.\nLotta integrata.\nLa lotta integrata \u00e8 una strategia nella quale si impiega la soglia economica come nella lotta guidata, ma si sostituiscono molti interventi chimici con interventi biologici (diffusione di entomofagi o di epidemie: lotta biologica classica o moderna). La lotta integrata si fonda su un'armonizzazione tra lotta chimica e lotta biologica. Naturalmente, gli insetticidi usati saranno preferibilmente quelli meno dannosi all'ecosistema.\nM.\nMetabisolfito.\nTermine che raggruppa sali (solfiti) dell'anidride solforosa. Impiegato in enologia poich\u00e9 in soluzione acquosa rilascia anidride solforosa. \u00c8 polverulento e quindi pi\u00f9 facile da dosare e manipolare rispetto all'anidride solforosa (che \u00e8 un gas). \u00c8 utilizzato nelle varie fasi lavorative del vino all'interno della cantina (vedi anidride solforosa alla lettera 'A').\nMetodo classico.\nIl metodo classico, o \"m\u00e9thode champenoise\" (che prende nome dalla regione francese dello Champagne) \u00e8 un processo di produzione di vino spumante che consiste nell'indurre la rifermentazione in bottiglia dei vini attraverso l'introduzione di zuccheri e lieviti selezionati (\"liqueur de tirage\").\nMetodo Charmat.\nIl metodo Charmat (o metodo Martinotti) \u00e8 utilizzato per produrre spumanti. Si differenzia dal metodo classico perch\u00e9 la presa di spuma avviene in un recipiente a tenuta stagna, definito autoclave. Questo metodo consente di ottenere un processo pi\u00f9 rapido e quindi pi\u00f9 economico rispetto al metodo classico (e va inoltre a influenzare il prodotto finale, che, a parit\u00e0 di uvaggio e di residuo zuccherino, risulta generalmente pi\u00f9 \"fresco\"). Di contro, le lavorazioni dei vini spumanti cos\u00ec ottenuti richiedono particolari attrezzature, definite \"isobariche\", che consentono di operare in ambiente alla stessa pressione del vino: una diminuzione di pressione, causerebbe la perdita di effervescenza del vino.\nMicroclima.\nIl termine microclima si riferisce a una zona geografica in cui il clima differisce in modo significativo da quello delle zone circostanti. Il microclima influenza notevolmente le caratteristiche qualitative dell'uva, anche all'interno dello stesso vigneto (per esempio un vigneto parzialmente in ombra produrr\u00e0 uve differenti a livello organolettico). Nei casi estremi della ricerca della qualit\u00e0 viene tenuto conto anche dello stato della singola pianta di vite.\nMicroflora.\nFlora microbica. Si riferisce alla flora batterica reperibile in un dato ambiente o mezzo organico. In rigerimento al vino, i gruppo microbici maggiormente coinvolti risultano essere lieviti (rappresentati dalla specie Saccharomyces cerevisiae) e batteri lattici, responsabili della fermentazione secondaria (malolattica) e rappresentati principalmente dalla specie Oenococcus oeni. Ascrivibili alla microflora enologica anche i batteri acetici, responsabili del difetto conosciuto come \"spunto acetico\".\nMillesimo.\nIl termine millesimo si riferisce all'anno relativo ad un'annata, specie se questa \u00e8 di alto livello. Molto utilizzato per lo spumante. Millesimato \u00e8 l'aggettivo corrispondente (significa che in etichetta \u00e8 riportato il millesimo).\nN.\nNicchia ecologica.\nLa nicchia ecologica \u00e8 la funzione o il ruolo di organismo all'interno di un ecosistema.\nNutrienti.\nRiferito a organismi vegetali si intendono ad esempio i sali di azoto, fosforo e potassio (i macroelementi dei fertilizzanti) assunti, di solito, per mezzo delle radici dagli organismi vegetali.\nO.\nOssidato.\nUn vino ossidato \u00e8 un vino che a causa dell'eccessivo contatto con l'aria ha perso freschezza e presenta un colore pi\u00f9 scuro del normale a causa di fenomeni ossidativi.\nOssidazione.\nUn'ossidazione \u00e8 una reazione chimica per mezzo della quale una sostanza o un elemento si combina con ossigeno.\nP.\nPaglierino.\nTermine usato per classificare visivamente un vino bianco, indica un colore giallo simile alla paglia ed \u00e8 tipico nei vini giovani che non hanno sub\u00ecto affinamenti in legno.\nPassito.\nQuando il vino \u00e8 prodotto utilizzando, in tutto o in parte, uve appassite sulla pianta, o al sole.\nPersistenza.\nDurata delle sensazioni gusto-olfattive prodotte da un vino dopo che questo \u00e8 stato deglutito.\nPiante coltivate.\nLe piante coltivate sono state, fin dalla pi\u00f9 lontana preistoria, sottratte dall'uomo alla lotta per la vita, alla selezione naturale, e poste sotto la sua protezione per sviluppare l'agricoltura. L'uomo ha selezionato prima empiricamente, e poi scientificamente, le piante coltivate spesso non per incentivare le loro facolt\u00e0 di sopravvivenza, ma solo per farle produrre di pi\u00f9, sostituendo la selezione naturale con quella artificiale. Le piante sono diventate cos\u00ec pi\u00f9 produttive, ma spesso meno resistenti agli insetti e alle malattie ed \u00e8 necessario difenderle con la chimica, o ancor meglio con la lotta biologica. Attualmente i genetisti lavorano per ottenere delle piante coltivate meno vulnerabili all'attacco dei loro nemici.\npH.\nIl pH \u00e8 la concentrazione di ioni idrogeno in una data soluzione; d\u00e0 una misura dell'acidit\u00e0 della soluzione in esame. \u00c8 espresso come l'inverso del logaritmo della concentrazione idrogenionica, in una scala di valori compresi tra 0 e 14.\nProduzione integrata.\nPer produzione integrata si intende una strategia complessiva di difesa delle colture in cui si fa ricorso a pratiche agronomiche (lavorazioni, rotazioni, concimazioni equilibrate, irrigazioni, potature), alla lotta guidata, alla lotta integrata, alla lotta biologica, alla genetica (piante resistenti), all'ingegneria genetica (piante transgeniche), a tutti quegli interventi in grado di rendere sempre pi\u00f9 difficile la vita degli insetti dannosi.\nPruina.\nLa pruina \u00e8 una sostanza di consistenza cerosa che viene prodotta dalle cellule superficiali dell'epidermide di frutti e foglie. Si trova nelle bucce degli acini.\nR.\nResidui di fitofarmaci.\nSono quelle piccole quantit\u00e0 di fitofarmaci che restano nei prodotti trattati, e che il consumatore ingerisce con il cibo senza saperlo. Se l'agricoltore rispetta il tempo che deve intercorrere tra l'intervento chimico e la raccolta, i residui restano nei limiti consentiti dalla legge, e non dovrebbero riuscire dannosi alla salute. Se il lasso temporale non viene rispettato, cosa che succede in un certo numero di casi, il prodotto \u00e8 fuorilegge, suscettibile di venire ritirato dal commercio, e costituisce un rischio per il consumatore. La lotta guidata, integrata e biologica consentono di immettere sul mercato prodotti con residui a norma di legge o addirittura assenti.\nResistenza.\nI fitofarmaci tendono a selezionare degli insetti insensibili alla loro azione. Per esempio, se si tratta per diverse generazioni una popolazione di mosche con il famigerato DDT, sopravviveranno, a seguito dei trattamenti, solo quegli individui dotati di pi\u00f9 enzima capace di detossificare la molecola. Alla fine la popolazione resistente sostituir\u00e0 quella sensibile. Attualmente pi\u00f9 di 500 specie dannose sono diventate insensibili ai pi\u00f9 comuni prodotti di sintesi.\nRete alimentare.\nInsieme di relazioni di alimentazione all'intemo di un ecosistema.\nRobusto.\nVino strutturato e corposo.\nRubino.\nTermine usato per classificare visivamente un vino rosso giovane di media struttura.\nS.\nSaprobio.\nUn saprobio \u00e8 un organismo (animale o vegetale) che si \u00e8 adattato a vivere in ambienti ricchi di sostanze organiche in decomposizione.\nSaprofita.\nUn saprofita \u00e8 un organismo vegetale che si nutre anche o esclusivamente a spese di organismi morti o di sostanze organiche in decomposizione.\nSecco.\nIl significato enologico di secco \u00e8 riferito a un vino che ha un residuo zuccherino inferiore ai 4\u00a0g/L.\nSet-aside.\nSet-aside \u00e8 una terminologia inglese che letteralmente tradotta significa \"mettere da parte\". Agronomicamente si intende secondo le normative comunitarie il ritiro dalla produzione agricola di un determinato appezzamento di terreno che viene lasciato a riposo per periodi pi\u00f9 o meno lunghi (anche fino a 20 anni). Per tale scelta la Comunit\u00e0 europea corrisponde al proprietario del fondo un contributo economico.\nSfecciatura.\nLa sfecciatura (detta anche defecazione) \u00e8 la pratica con la quale si eliminando le fecce dal vino. Viene tipicamente eseguita al termine della vinificazione. Nel caso di vinificazione in rosso sono eliminate, pi\u00f9 propriamente, le vinacce durante la svinatura e solo successivamente le fecce.\nLa sfecciatura pu\u00f2 essere eseguita anche su un mosto di pressatura o di sgrondo (vinificazione in bianco).\nSgrondatura.\nLa sgrondatura \u00e8 l'operazione con la quale si eliminando le parti solide del grappolo in un mosto destinato alla vinificazione in bianco. Il pigiato o il pigi-diraspato \u00e8 processato da macchine dette sgrondatori e il risultato \u00e8 mosto (detto di \"sgrondo\" o mosto fiore) composto da solo succo. Le vinacce (vergini) possono essere successivamente lavorate per ottenere il mosto \"di torchio\" unite al mosto fiore. Il mosto ottenuto da pressatura non richiede ovviamente sgrondatura.\nLa sgrondatura \u00e8 cosa diversa dalla sfecciatura (o defecazione).\nSimbionte.\nOgnuno degli organismi viventi in simbiosi.\nSoglia economica.\nIn agricoltura la soglia economica costituisce quella certa densit\u00e0 dell'insetto dannoso (numero degli insetti sulle foglie, numero di getti infestati, e cos\u00ec via) al di sopra della quale il danno provocato dall'insetto o dal fungo diventa pi\u00f9 consistente del costo dell'intervento (chimico o biologico) ed \u00e8 necessario cos\u00ec passare all'azione. Se tale densit\u00e0 resta sotto la soglia, non si deve far nulla. Le soglie economiche, per insetti e per colture, sono riportate nei manuali di lotta guidata, integrata e biologica.\nSommelier.\nFigura professionale che all'interno di un'attivit\u00e0 ristorativa si occupa di tutte le operazioni legate a gestione e servizio del vino.\nSovescio.\nIl sovescio \u00e8 una pratica agronomica consistente nell'interrare o sfalciare leguminose (lupino, veccia, fava, trifoglio) ricche di composti azotati allo scopo di arricchire il terreno.\nStarter.\nLo starter o lievito selezionato \u00e8 una coltura microbica selezionata per determinate applicazioni. Sono lieviti selezionati o starter per l'enologia ceppi di \"Saccharomyces cerevisiae\" dotati di particolari attitudini fermentative in grado di migliorare andamento e risultati delle fermentazioni alcoliche dei vini. Le colture selezionate vengono generalmente commercializzate in forma disidratata. Recentemente si sta diffondendo l'uso di starter batterici contenenti ceppi di \"Oenococcus oenus\" da utilizzare per la fermentazione malolattica dei vini.\nStoma.\nLo stoma \u00e8 il complesso di cellule nell'epidermide delle piante che volgono la faccia concava l'una verso l'altra, lasciando tra loro una fessura che permette gli scambi gassosi, la respirazione e la traspirazione delle piante.\nSvinatura.\nLa svinatura \u00e8 l'operazione vinicola mediante la quale si estrae il vino dal mosto al termine della fermentazione ovvero il primo travaso operato sul vino fiore. Il termine viene impiegato soprattutto per la vinificazione in rosso per significare la separazione del vino dalle vinacce al termine della fermentazione.\nT.\nTaglio.\nIl taglio \u00e8 l'assemblaggio di vini diversi per vitigno, tipo di maturazione, provenienza, annata. Il taglio lo si esegue normalmente prima di far invecchiare il prodotto finito oppure prima dell'imbottigliamento per la vendita.\nTaglio e uvaggio sono due concetti diversi.\nTannino.\nIl tannino \u00e8 una classe di composti contenuti in diverse piante con propriet\u00e0 analoghe a quelle dell\u2019acido tannico, solubili in acqua, di sapore astringente, capaci di precipitare i sali dei metalli pesanti. Sono diffusi tra l'altro in alcuni frutti come le uve nere, e sono alla base di varie propriet\u00e0 e caratteristiche organolettiche del vino, e le loro trasformazioni intervengono nel processo di invecchiamento della bevanda.\nTonneaux.\nFusti di rovere della capacit\u00e0 di circa 500 litri costruiti con la stessa tecnica delle barrique.\nHanno un rapporto vino-legno minore delle barrique, per cui la cessione dei tannini al vino \u00e8 leggermente pi\u00f9 blanda che nei fusti pi\u00f9 piccoli.\nTossicit\u00e0 biologica.\nCapacit\u00e0 di alcune sostanze di agire per via chimica sugli organismi animali e vegetali con effetto nocivo pi\u00f9 o meno esteso.\nTravaso.\nTrasferimento del vino da un contenitore all'altro, realizzato nel periodo della fermentazione e della maturazione per liberarlo dalle fecce e dai depositi solidi onde prevenirne l'ossidazione indesiderata.\nU.\nUmificazione.\nL'umificazione \u00e8 l'insieme dei processi demolitivi enzimatici attraverso i quali le sostanze organiche degli organismi vengono trasformate in altri prodotti organici che costituiscono l'humus.\nUrea.\nL'urea \u00e8 un composto azotato (diammide dell'acido carbonico), un solido bianco e inodore solubile in acqua. Prodotta nel fegato in seguito alla demolizione delle sostanze proteiche delle quali costituisce il prodotto finale del ricambio dell'azoto, eliminata con l'urina dei mammiferi (l'uomo ne produce circa 30 grammi al giorno). L'urea trova largo impiego, fra l'altro, come fertilizzante.\nUvaggio.\nL'uvaggio \u00e8 una tecnica di assemblaggio di uve provenienti da differenti vitigni, messe insieme in percentuali predefinite prima della vinificazione. Si usa per conferire al vino particolari caratteristiche organolettiche. In pratica, con l'uvaggio si vinificano insieme uve di diversi vitigni (si spremono insieme, non separatamente).\nV.\nVegetazione igrofila.\nVegetazione che necessita di acqua dolce e cresce in terreni umidi.\nVinaccia.\nLa vinaccia \u00e8 la frazione solida del mosto d'uva ovvero l'insieme di bucce, vinaccioli, raspi. La parte rimanente del mosto \u00e8 il (puro) succo. Le vinacce possono essere diraspate o meno a seconda della tipologia di operazioni eseguite per l'ammostamento. Le vinacce possono essere vergini (non hanno subito alcuna fermentazione) oppure fermentate (completamente o parzialmente).\nFeccia e vinaccia sono due sottoprodotti diversi.\nViticoltura montana.\nPer viticoltura montana si intendono tutte quelle forme colturali caratterizzate da difficolt\u00e0 strutturali permanenti come la forte pendenza o le condizioni orografiche difficili, come:\nX.\nXenobiotico.\nDetto di sostanza non presente naturalmente in un determinato ambiente ed estranea alle normali funzioni metaboliche degli organismi.\nZ.\nZoocenosi.\nLa zoocenosi \u00e8 l'insieme degli animali che convivono in un determinato ambiente (o biotopo)."}
{"id": "317757", "revid": "92723", "url": "https://it.wikipedia.org/wiki?curid=317757", "title": "Jakuti", "text": "Gli jacuti o jakuti (o anche sacha) sono un gruppo etnico turcofono della Repubbli\u0441a Sacha in Siberia settentrionale.\nGli jacuti si danno il nome di Sacha, essendo jacuti il nome di derivazione russa. Appartengono al ramo settentrionale della famiglia linguistica turca.\nCi sono circa 456.000 parlanti (censimento russo, 2002) principalmente nella Repubbli\u0441a Sacha della Federazione Russa, con alcune estensioni alle regioni di Amur, Magadan e Sachalin, e ai circondari autonomi del Tajmyr e degli Evenchi. Della complessiva popolazione in Jacuzia 422.000 sono Jakuti ovvero circa il 39%; la loro quota diminu\u00ec durante il dominio sovietico a causa dell'immigrazione forzata ma da allora \u00e8 leggermente aumentata. Dato l'elevato numero di parlanti, la lingua jacuta \u00e8 considerata meno in pericolo rispetto alla maggior parte delle altre lingue regionali della Federazione Russa.\nGli jacuti sono divisi in due gruppi fondamentali basati sulla geografia e sull'economia. Gli jacuti del nord sono storicamente cacciatori e allevatori di renne, mentre gli jacuti meridionali si dedicano all'allevamento di bestiame, in particolare di cavalli e di bovini.\nLa maggiore festivit\u00e0 della popolazione sacha \u00e8 Yhyach, il capodanno, celebrato durante il solstizio di giugno.\nCaratteristiche e origini.\nIl tipo fisico \u00e8 asiatico settentrionale con intrusione di alcuni caratteri paleo-europoidi, particolarmente la pelosit\u00e0 sul volto e sul corpo, anomala per le popolazioni asiatiche. In effetti recentemente \u00e8 stato provato da indagini sul cromosoma Y degli Jakuti (che si trasmette esclusivamente per via patrilineare), che il 6%-10% dei geni \u00e8 di origine europea.\nQuesto pu\u00f2 spiegarsi considerato che gli Jakuti, partendo dai monti Altaj, migrarono nel XIII secolo nella zona del Lago Bajkal, dove \u00e8 documentata l'antica presenza dei Saci, affini agli Sciti. \nDall'isola di Ol'chon e dal Lago Baikal raggiunsero i bacini fluviali del Medio Lena, dell'Aldan e del Viljuj, dove si unirono ad altri popoli indigeni del nord della Russia, come gli Eveni e gli Evenchi.\nCome gi\u00e0 accennato, gli Jakuti settentrionali erano in gran parte cacciatori, pescatori e pastori di renne, mentre quelli meridionali allevavano bovini e cavalli.\nNegli anni '20 del 1600 i Russi cominciarono a trasferirsi nel loro territorio, annessero la Jacuzia, imposero una tassa sulle pelli e riuscirono a soffocare varie ribellioni jakute tra il 1634 e il 1642. La scoperta dell'oro e, pi\u00f9 tardi, la costruzione della Ferrovia Transiberiana, portarono sempre pi\u00f9 Russi nella regione. Gi\u00e0 agli inizio dell'Ottocento quasi tutti gli Jakuti si erano convertiti alla chiesa ortodossa russa, sebbene mantenessero, e ancora mantengano, un numero di pratiche sciamaniche.\nNel 1919 il nuovo governo russo denomin\u00f2 l'area Repubblica Socialista Sovietica Autonoma di Jakuzia.\nCucina.\nLa cucina dei Sacha \u00e8 assai particolare e non molto diffusa fuori dai confini della Jacuzia. Comprende principalmente \"kumis\" (la bevanda tradizionale), pesce salato congelato e affettato, polpettone, carne di cervo (\"venison\"), pesce congelato, grandi frittelle e \"salamat\" (un piatto a base di farina di miglio). Il \"kourchah\", un popolare dolce, \u00e8 fatto di latte di cavalla. Un'insalata tradizionale \u00e8 l'\"indigirka\"."}
{"id": "317793", "revid": "394", "url": "https://it.wikipedia.org/wiki?curid=317793", "title": "Spugnola", "text": ""}
{"id": "317822", "revid": "73843", "url": "https://it.wikipedia.org/wiki?curid=317822", "title": "Nuda", "text": ""}
{"id": "317838", "revid": "2014155", "url": "https://it.wikipedia.org/wiki?curid=317838", "title": "Yongzheng", "text": "Biografia.\nYinzhen fu il quarto figlio di Kangxi che sopravvisse fino all'et\u00e0 adulta e fu il figlio maggiore che Kangxi ebbe da Xiao Gong Ren, una donna del clan Uya manchu allora conosciuta come De-fei. Kangxi non allev\u00f2 i suoi figli all'interno del palazzo, bens\u00ec al di fuori della Citt\u00e0 Proibita. Yinzhen fece col padre molti viaggi di ispezione nella zona di Pechino e nel sud della Cina. Fu a capo della Bandiera Rossa Piana durante la seconda battaglia contro il khan mongolo Gordhun. Divenne beile (in cinese, signore) nel 1689 e divenne principe di \u201cseconda categoria\u201d nel 1698.\nNel 1704 diverse piene dello Yangtze causarono inondazioni senza precedenti. L'economia e la vita delle persone intorno alle aree interessate dal fiume furono stravolte. Yongzheng fu inviato come messo dell'imperatore con il 13\u00ba principe imperiale Yinxiang nel sud della Cina per gestire le operazioni di soccorso. Il tesoro imperiale, quasi prosciugato a causa di mutui non pagati da nobili e funzionari, era del tutto insufficiente per far fronte ai danni. Yongzheng ebbe la responsabilit\u00e0 di reperire finanziamenti dai ricchi magnati del sud, e i suoi sforzi assicurarono una corretta gestione dei fondi e permisero alla gente di non morire di fame. A seguito di ci\u00f2, nel 1709 ebbe il titolo di principe Yong, principe di \u201cprima categoria\u201d.\nNel 1712 l'imperatore Kangxi rimosse Yinreng, il suo secondo figlio, da successore al trono e non design\u00f2 nessun altro per ben 7 anni. Ci\u00f2 port\u00f2 marcate divisioni tra i sostenitori di Yinzhi, Yinzhen, Yinsi e Yinti (il terzo, quarto, ottavo e quattordicesimo dei Principi Imperiali, rispettivamente). Yinsi fu quello che ebbe pi\u00f9 sostegno da parte dei mandarini. Prima delle rimozione, Yinzhen aveva sostenuto il principe ereditario. Quando Kangxi mor\u00ec nel dicembre 1722, i contendenti erano ridotti a tre, dopo che Yinsi promise sostegno al fratello Yinti, che per\u00f2 era lontano dalla capitale, al comando delle truppe Manchu in una guerra nel nord-ovest. Alcuni storici ritengono che Kangxi abbia mandato Yinti in guerra per addestrarlo agli affari militari, altri sostengono che lo abbia allontanato per garantire una successione pacifica a Yinzhen.\nSecondo i dati ufficiali (che possono per\u00f2 esser stati modificati da Yongzheng a proprio vantaggio) il 20 dicembre 1722 l'imperatore Kangxi chiam\u00f2 i suoi sette figli e il comandante generale della gendarmeria di Pechino, Longkodo, al suo capezzale. Longkodo lesse il testamento e proclam\u00f2 Yinzhen successore al trono. Alcune prove sembrerebbero dirci che Yinzhen abbia contattato diverso tempo prima Longkodo, accordandosi sul testamento. Leggenda vuole invece che Yongzheng abbia cambiato il testamento di Kangxi modificando i caratteri, cambiando \"quattordici\" con \"quattro\", oppure \"quattordici\" con \"quarto\". Anche se conosciuta, \u00e8 una tesi che non ha riscontro documentale. Inoltre, la scrittura Manchu \u00e8 pi\u00f9 intricata e (in questo caso) impossibile da modificare. Infine, i principi della dinastia Qing sono indicati come \"figlio dell'Imperatore\", nell'ordine cui sono nati (ad esempio \"quarto figlio dell'imperatore). Pertanto, la tesi leggendaria parrebbe del tutto inconsistente.\nYinzhen scelse un nome di \u201cera\u201d simile nel suono al suo nome. Il 1723 doveva essere il primo anno dell'era Yongzheng. Il suo primo atto ufficiale come imperatore fu quello di liberare il suo alleato di lunga data, il 13 \u00b0 principe Yinxiang , che era stato imprigionato dall'imperatore Kangxi. Alcune fonti indicano che Yinxiang, il pi\u00f9 militarista dei principi, riun\u00ec un gruppo speciale di soldati di Pechino dal comando Fengtai per prendere il controllo della Citt\u00e0 Proibita e delle zone circostanti, al fine di evitare ogni azione da parte degli alleati di Yinsi.\nNella prima biografia completa del grande imperatore Yongzheng, scritta da Feng Erkang, questi scrive che vi sono sospetti circa date errate e parti mancanti del testamento. Tuttavia, concorda con la tesi che Yinzhen sia successo al trono legittimamente (anche se con abili manovre politiche e militari).\nDopo la salita al trono nel dicembre 1722, Yinzhen prese nome di Yongzheng, \"Giustizia Armoniosa\" nel 1723, dal suo titolo nobiliare \"armonioso\" (yong) e \"giusto, corretto, verticale\" (zheng). Immediatamente dopo la successione, Yongzheng scelse il suo nuovo consiglio direttivo. Si trattava del principe Yinsi, il 13 \u00b0 principe Yinxiang, Zhang Tingyu, Ma Qi e Longkodo. Yinsi ebbe il titolo di Principe Lian, e Yinxiang ebbe invece il titolo di principe Yi, e entrambi detennero le pi\u00f9 alte cariche del paese. Fu dominato da un'estrema sfiducia nei confronti del suo prossimo, e il suo fu un governo dispotico, ma efficiente e vigoroso.\nYongzheng ha dovuto fronteggiare, per la successione, quasi tutti i suoi fratelli sopravvissuti. Yinzhi, il maggiore, ha vissuto tutta la vita agli arresti domiciliari; Yinreng, l'ex principe ereditario, \u00e8 invece morto due anni dall'inizio nel regno di suo fratello (anche se furono entrambi imprigionati da non Yongzheng, ma da Kangxi). L'aspetto pi\u00f9 importante per Yongzheng fu quello di dividere la fazione di Yinsi (composta da Yinsi, i principi nono e il decimo e i loro seguaci), e isolare Yinti per ridurne il potere. Yin'e, il decimo principe, fu spogliato di tutti i suoi titoli nel maggio 1724 e inviato a nord nella zona Shunyi. Il 14\u00ba principe Yinti, fratello di Yongzheng, fu posto agli arresti domiciliari presso le Tombe Imperiali con il pretesto di custodire le tombe dei genitori. Yinsi, che voleva usare la sua posizione per manipolare Yongzheng e metterlo in cattiva luce, assieme a Yintang, fu spogliato dei titoli e mor\u00ec in carcere nel 1727.\nNian Gengyao era un sostenitore di Yongzheng molto prima che successe al trono, fratello di una delle sue consorti. Nel 1722, quando Yongzheng richiam\u00f2 suo fratello Yinti dal nord-ovest, Yongzheng nomin\u00f2 Nian generale. La situazione nello Xinjiang era a quel tempo molto precaria, ed era richiesto un generale forte per riportare l'ordine. Dopo molte conquiste militari, tuttavia, crebbe in Nian Gengyao la sete di potere tanto da voler essere pari di Yongzheng. Vista la situazione, Yongzheng eman\u00f2 un editto imperiale conferendo a Nian il Comando Hangzhou (di fatto, una degradazione). Nian continu\u00f2 per\u00f2 a perseguire i suoi fini, finch\u00e9 non ricevette un ultimatum e nel 1726 si suicid\u00f2 ingerendo veleno. Longkodo, invece, era comandante delle armate di Pechino, al momento della successione di Yongzheng. Cadde in disgrazia nel 1728, e mor\u00ec agli arresti domiciliari.\nYongzheng riform\u00f2 l'amministrazione finanziaria, riuscendo a risanare i disastrati conti imperiali tramite una rigida politica di risparmio contro sprechi e corruzione, facendo conoscere all'impero un periodo di pace e prosperit\u00e0. \u00c8 durante il suo regno che viene istituito il Gran Consiglio, un'istituzione che avr\u00e0 un importante ruolo nella Cina imperiale. Nel 1727 concluse con la Russia il Trattato di Kiachta, nel quale furono stipulati notevoli e reciproci privilegi commerciali.\nNel 1727 con un editto Yongzheng proib\u00ec il wushu tra il popolo. Non fu il solo imperatore a farlo, e il provvedimento non ebbe un gran successo.\nUna volta divenuto imperatore, Yongzheng soppresse gli scritti che considerava sfavorevoli al regime, in particolare quelli anti-Manchu. Tra questi vi erano quelli di Zeng Jing. Zeng tent\u00f2 di istigare il governatore generale dello Shaanxi, Sichuan, Yue Zhongqi, alla ribellione. Il generale invece lo denunci\u00f2, e nel 1730 il caso raggiunse Yongzheng, che fece portare Zeng Jing a Pechino per essere processato. Contrariamente alle aspettative, la sentenza fu magnanima.\nYongzheng \u00e8 noto anche per aver stabilito una ferrea autocrazia durante il suo regno. Rivide le regole dell'Esame Imperiale, con il quale si stabilivano le modalit\u00e0 per accedere alle cariche statali, riportandolo ai vecchi e pi\u00f9 duri standard. Detestava la corruzione, e puniva severamente i funzionari colpevoli di tale reato. Nel 1729 emise un editto che vietava il fumo di madak, una miscela di tabacco e oppio. La Cina, di fatto, durante il regno di Yongzheng divenne una grande potenza in Asia. Dopo la morte del padre, Yongzheng cre\u00f2 una sofisticata procedura per la scelta del successore. Riponeva fiducia nei funzionari Mandarini, e sotto di lui Wei li e Tian Wenjing governarono le zone meridionali della Cina, con l'assistenza di Ortai.\nCome suo padre, Yongzheng us\u00f2 la forza militare per preservare la posizione della dinastia in Mongolia. Intervenne in un Tibet dilaniato dalla guerra civile nel 1727-1728. Dopo il ritiro delle truppe, lasci\u00f2 un amministratore Qing (l'amban) sostenuto da un presidio militare per salvaguardare gli interessi della dinastia. Per la campagna tibetana Yongzheng invi\u00f2 un esercito di 230.000 uomini guidato da Nian contro gli Dzungars, che avevano invece un esercito di 80.000 uomini. A causa della morfologia del territorio, l'esercito Qing seppur superiore nel numero non fu in grado di sconfiggere in un primo momento un nemico molto pi\u00f9 mobile. La campagna cost\u00f2 circa 8.000.000 di tael d'argento, e non port\u00f2 una vittoria netta.\nDopo le riforme del 1729, il tesoro aument\u00f2 dal totale di 32.622.421 tael del 1721 a circa 60.000.000 tael del 1730, superando il record stabilito durante il regno di Kangxi, nonostante, peraltro, fossero state sostenute ingenti spese per la pacificazione della zona del Qinghai e la difesa delle zone di confine. Solo per salvaguardare queste ultime, 100.000 tael erano necessari ogni anno. Il bilancio totale militare sal\u00ec cos\u00ec a 10.000.000 tael l'anno. Entro la fine del 1735, le spese militari erano circa la met\u00e0 del Tesoro, pari a 33.950.000 tael. A causa di ci\u00f2, Yongzheng fin\u00ec per fare la pace con gli Dzungars.\nNonostante fosse chiaramente confuciano, si occup\u00f2 anche di diverse scuole buddiste, in particolare di buddismo zen e di vajrayana tibetano e mongolo. Durante il suo regno vi furono diverse persecuzioni contro il cristianesimo e l'attivit\u00e0 dei missionari (1724, 1732), la maggior parte dei quali venne esiliata prima a Canton, e poi a Macao.\nNel 1735-6, Yongzheng e suo figlio Qianlong decisero di rinnovare il monastero di Shaolin, espellendo dallo stesso i tanti \u201cfalsi monaci\u201d che vi dimoravano. Questi erano degli esperti di arti marziali che vestivano gli abiti monacali, si esercitavano e persino insegnavano nel tempio senza per\u00f2 esser mai stati ordinati monaci. Pare, inoltre, che fossero rimasti fedeli alla dinastia Ming, e che volessero rovesciare i Qing.\nYongzheng, seppur sembra avesse le idee ben chiare sul da farsi, non affront\u00f2 la cosa direttamente. In pratica, approfitt\u00f2 della ristrutturazione del tempio per rivedere, con gli architetti, tutti i piani edilizi. Cos\u00ec facendo, di fatto mise fuori dal complesso quelle scuole che non osservavano le regole monastiche.\nSembra che Yongzheng avesse ricevuto molte denunce sul comportamento dei \u201cmonaci\u201d che trasgredivano la dottrina. Gi\u00e0 nel XVI secolo, un alto funzionario di nome Wang Shixing (1547-1598) aveva accusato i monaci Shaolin di mangiare carne e bere vino. Negli anni a seguire, il monastero fu ancora pi\u00f9 volte accusato di violazioni religiose, talvolta attribuite a suoi monaci, e qualche volta a quelli che occupano i dintorni del monastero.\nQui di seguito troviamo un estratto di alcune cose che Yongzheng pare abbia affermato sul monastero: \u201cSin dai tempi antichi, il Monastero di Shaolin \u00e8 stato un famoso tempio. Ovunque, non c'\u00e8 un monaco che non sembri all'altezza. Il suo clero residente dovrebbe attenersi strettamente al codice buddista e seguire attentamente il regolamento puro, in modo da mostrare il loro rispetto alla comunit\u00e0 monastica, e il loro rispetto alle sue leggi. Ora, abbiamo sentito di recente che monaci di varie societ\u00e0 e santuari sono stati regolarmente visti interagire con i laici, e hanno dato rifugio a criminali. Alcuni sono stati visti ubriachi alle feste, altri a giocare d'azzardo, o anche accompagnati a prostitute. Essi sono collusi segretamente e collaborano in ogni sorta di male. Ci\u00f2 \u00e8 estremamente odioso. Quanto ai laici, non dovrebbe esser loro consentito di vivere nel monastero. Non dovrebbe esser loro permesso di vivere vicino ai monaci.\".\nAltre fonti, invece, riportano che durante il regno di Yongzheng il monastero sia stato addirittura \u201cdistrutto\u201d\nYongzheng govern\u00f2 l'impero Qing per tredici anni prima di morire improvvisamente nel 1735 all'et\u00e0 di soli 56 anni. La leggenda narra che egli fu assassinato da L\u00fc Siniang, figlia di Lu Liuliang, la cui famiglia sembra fosse stata giustiziata per reati contro il Regime Manchu. Un'altra possibile ragione \u00e8 che L\u00fc Siniang pare fosse la vera madre di Qianlong (futuro imperatore), ma Yongzheng le rifiut\u00f2 il titolo di Regina. In realt\u00e0, pare probabile che la morte di Yongzheng sia stata provocata dal sovradosaggio di un farmaco che consumava, che credeva prolungasse la sua vita. Altra teoria afferma che, seppur il suo regno fu molto pi\u00f9 breve sia del regno di suo padre Kangxi che di suo figlio Qianlong, la sua improvvisa morte pare sia stata causata dal troppo lavoro. La vita familiare dell'Imperatore Yongzheng sembra essere stata davvero tragica. Dei 14 bambini nati da lui e dalla sua imperatrice consorte, solo cinque sono noti per essere sopravvissuti fino all'et\u00e0 adulta. Per evitare un'altra tragica successione, ordin\u00f2 al suo terzo figlio Hongshi di suicidarsi. Suo figlio Hongli, il principe Bao, divenne poi il quinto imperatore della dinastia Qing, sotto il nome di Qianlong. L'imperatore Yongzheng fu sepolto in un mausoleo detto Tombe Qing Ovest, 120\u00a0km a sud-ovest di Pechino, noto in Manchu come Munggan Elhe.\nSotto il suo regno fu creata anche la famosa enciclopedia \"Intera collezione di scritti e opere a colori dell'era antica e nuova\" (\"Gujin tushu jicheng\").\nAnche se il suo nome \u00e8 poco conosciuto, Yongzheng ha avuto un ruolo importante nel periodo noto come il Periodo Kangqian dell'Armonia, durante il quale la Cina ha visto un notevole sviluppo.\nNel 1999 in Cina \u00e8 stata trasmessa una serie chiamata \"Yongzheng Dinasty\", che dipinge positivamente l'imperatore per le sue dure posizioni sulla corruzione."}
{"id": "317856", "revid": "125431493", "url": "https://it.wikipedia.org/wiki?curid=317856", "title": "Kangxi", "text": "\u00c8 noto come uno dei pi\u00f9 grandi imperatori cinesi della storia. Il suo regno di 61 anni fu uno dei pi\u00f9 lunghi della storia cinese, anche se, essendo egli salito al trono all'et\u00e0 di 8 anni, il potere all'inizio venne di fatto effettuato dai suoi quattro reggenti e dalla nonna, l'imperatrice favorita Xiaozhuang.\nL'inizio del regno.\nTecnicamente, l'imperatore Kangxi eredit\u00f2 il trono di suo padre Shunzhi all'et\u00e0 di otto anni. Suo padre mor\u00ec quando aveva solo ventiquattro anni, e siccome Kangxi non era in grado di governare a causa della sua giovanissima et\u00e0, Sonin, Suksaha, Ebilun ed Oboi furono nominati reggenti. Sonin mor\u00ec subito dopo la nomina di sua nipote Xiaocheng ad imperatrice, lasciando Suksaha in disaccordo con Oboi dal punto di vista politico. Dopo una cruenta lotta intestina per la supremazia, Oboi ottenne il potere assoluto in qualit\u00e0 di unico reggente. Per un po' Kangxi e la corte accettarono questa situazione, ma nel 1669 l'imperatore arrest\u00f2 Oboi con l'aiuto della grande imperatrice vedova Xiaozhuang iniziando a prendere egli stesso le redini dell'impero.\nNella primavera del 1662, la reggenza aveva ordinato il \"Grande esodo\" verso la Cina del sud, per combattere l'ultima resistenza anti-Qing, iniziata da alcuni fedelissimi della dinastia Ming sotto la guida di Zheng Chenggong, per riconquistare Pechino. Ci\u00f2 comport\u00f2 lo spostamento dell'intera popolazione situata nelle regioni costiere della Cina meridionale, verso l'interno.\nDurante il suo regno dovette affrontare tre grandi problemi:\nLa Rivolta dei Tre Feudatari fu la sfida pi\u00f9 impegnativa e pericolosa. Le forze di Wu Sangui si erano impossessate di gran parte del territorio della Cina meridionale e il loro generale aveva cercato di stringere alleanze con i generali locali. Un importante capo militare tra questi era Wang Fuchen. Kangxi, tuttavia, riun\u00ec intorno a s\u00e9 tutti i suoi cortigiani per sostenerlo durante lo sforzo bellico, assoldando generali pi\u00f9 capaci.\nLa rivolta venne alla fine sedata, insieme alla sommossa dei Mongoli, nell'arco di due mesi con il risultato dell'annessione dello Chakhar all'interno delle province amministrative note come Otto insegne. Dopo la resa della famiglia Zheng, la dinastia Qing nel 1684 prese possesso di Taiwan. Subito dopo le regioni costiere vennero ripopolate, e per incoraggiare la colonizzazione, venne donato un contributo in denaro a tutte le famiglie dei nuovi coloni.\nLa Russia e i mongoli.\nNello stesso periodo l'Imperatore dovette fronteggiare l'avanzare dei russi da nord. La Dinastia Qing e l'Impero Russo si scontrarono lungo la vallata del fiume Amur, per tutto il decennio del 1650, un primo conflitto che termin\u00f2 con la vittoria cinese. Tuttavia i russi tentarono nuovamente l'invasione dell'impero sfondando, nel 1680 la frontiera settentrionale. Dopo una serie di scontri e negoziati, i due imperi firmarono nel 1689 il Trattato di Ner\u010dinsk, che prevedeva l'acquisizione ed il possesso della valle del fiume Amur alla Cina, fissando definitivamente il confine tra le due nazioni.\nIn quell'epoca i mongoli khalkha conservavano la loro indipendenza pagando solamente un tributo al impero Manci\u00f9. Un conflitto intestino, tra le casate Jasaghtu Khan e T\u00f6sheet\u00fc Khan, condusse a un'altra disputa tra i khalkha e i mongoli zungari; oggetto del contendere: l'influenza sul buddismo tibetano. Nel 1688 Galdan, capo degli zungari, invase e occup\u00f2 la terra dei Khalkha la cui famiglia reale e il primo \"Jebtsundamba Khutughtu\" attraversarono il Deserto di Gobi per chiedere aiuto alla dinastia Qing, sottomettendosi ad essa. Nel 1690, gli Zungari si scontrarono con l'impero Manci\u00f9 nella battaglia di Ulaan Butun, in Mongolia, durante la quale Galdan, inflisse pesanti perdite all'armata Qing. Nel 1696, lo stesso imperatore Kangxi condusse la campagna contro gli Zungari. La sezione occidentale della armata Qing si scontr\u00f2 con quella di Galdan nella battaglia di Dsuunmod\nDopo la morte di Galdan, avvenuta nel 1697, gli Zungari continuarono a minacciare la Cina invadendo nel 1717 il Tibet. Con 6.000 uomini conquistarono Lhasa in risposta alla\ndeposizione e conseguente sostituzione, nel 1706, del Dalai Lama con Lha-bzan Khan. Gli Zungari rimossero quindi Lha-bzan-Khan, tenendo sotto scacco la citt\u00e0 per due anni, e nel 1718 distrussero una armata cinese. Lhasa venne riconquistata dai cinesi solo nel 1720.\nInfluenza culturale.\nSi deve all'imperatore Kangxi il pi\u00f9 completo dizionario di caratteri cinesi mai scritto, detto appunto \"Dizionario Kangxi\". Invent\u00f2 anche un nuovo e pi\u00f9 pratico calendario cinese.\nEra un tentativo di superare lo scoglio della nobilt\u00e0, in quanto molti studiosi si rifiutavano di servire una dinastia straniera conquistatrice. Ad ogno modo, Kangxi convinse molti studiosi a lavorare al dizionario, senza dover formalmente riconoscere di servire i Qing. In realt\u00e0 gradualmente questi assunsero sempre pi\u00f9 responsabilit\u00e0, fino a diventare normali funzionari.\nLe due rimozioni del principe ereditario.\nVi sono alcuni grandi misteri nella storia della dinastia Qing, tra cui quello legato alla scelta del successore di Kangxi: ancora non sappiamo chi venne designato dall'imperatore, sebbene molti abbiano indicato il nome di Yinti, il quattordicesimo principe.\nL'imperatrice moglie di Kangxi, Xiaocheng diede alla luce il secondogenito Yinreng, che venne nominato a due anni principe ereditario dell'Impero Qing, che, in quel tempo, sebbene fosse una tradizione Han, assicurava stabilit\u00e0 nel periodo di caos nel sud. Mentre Kangxi lasciava che gli altri figli fossero educati da altri, lui stesso si cur\u00f2 di Yinreng, per fare di lui l'erede perfetto. Come tutore, Yinreng ebbe il noto mandarino Wang Shan, profondamente devoto al suo principe e che pass\u00f2 gli ultimi anni della sua vita cercando di migliorare la posizione di Yinreng a corte. Durante il lungo regno di Kangxi, per\u00f2, nacquero varie fazioni: quelle favorevoli a Yinreng, quelle favorevoli al quarto principe Yinzhen, e quelle favorevoli al tredicesimo principe Yinxiang. Anche se Kangxi favor\u00ec sempre Yinreng, questi non si mostr\u00f2 adatto: si diceva avesse abitudini crudeli, che facesse picchiare e uccidere i servitori, che avesse una relazione con una delle concubine di Kangxi - delitto ritenuto incestuoso e grave - e che comprasse bambini dalla regione dello Jiangsu. Inoltre chi parteggiava per Yinreng, tra cui Songgotu, aveva formato un \"partito per il principe ereditario\" allo scopo di portare Yinreng al trono, non disdegnava metodi illegali.\nNegli anni, l'imperatore Kangxi aveva sempre tenuto d'occhio il comportamento di Yinreng ed era informato delle sue nefandezze. I rapporti con il figlio gradualmente si deteriorarono. Molti pensavano che Yinreng avrebbe danneggiato l'impero se fosse salito al trono, ma Kangxi sapeva anche che se avesse tolto il titolo di principe ereditario ci sarebbe stata un grosso scontro a corte. Comunque nel 1707 l'imperatore emise un editto imperiale in cui deponeva Yinreng dalla carica di principe ereditario a causa di azioni \"troppo imbarazzanti per essere nominate\". Al figlio maggiore, Yinzhi, il Da-a-go, fu affidata la sorveglianza del fratello, detenuto nella propria casa e proprio per questa responsabilit\u00e0 credette che il padre lo volesse fare suo erede. Ma la sua richiesta di giustiziare il fratello fece arrabbiare il padre che gli lev\u00f2 ogni titolo e la possibilit\u00e0 di succedergli. A corte, l'ottavo principe imperiale, Yinsi, sembrava godere del maggiore supporto tra i funzionari e i membri della famiglia imperiale.\nCon linguaggio diplomatico Kangxi fece tacere il dibattito sulla successione e, forse indotto dagli episodi che gli avevano mostrato l'avversione del primo principe verso Yinreng, inizi\u00f2 a convincersi che la disgrazia di questo fosse stata causata da forze esterne; quindi nel terzo mese del 48\u00ba anno di regno (1709), Kangxi, con il supporto del quarto e del tredicesimo principe imperiale, ristabil\u00ec (1709) Yinreng come principe ereditario e per chiudere il dibattito disse che le malefatte erano state causate da una malattia mentale, da cui ora il principe era guarito.\nNel 1712, durante l'ultima visita di Kangxi a Sud della regione del Fiume Azzurro, Yinreng e la sua fazione di nuovo gareggiano per il potere supremo. Yinreng governava come reggente durante gli affari ordinari della corte a Pechino. Aveva deciso, con il cattivo consiglio di molti suoi amici, di permettere un tentativo di costringere il'imperatore ad abdicare una volta tornato a Pechino. A Kangxi per\u00f2 era stato riferito del pericolo e pot\u00e9 sventare quella specie di \"golpe\". Quando Kangxi ritorn\u00f2 a Pechino nel dicembre 1712, infuriato, rimosse di nuovo il Principe Ereditario, facendo condannare Yinreng agli arresti nel suo palazzo.\nEra chiaro che Kangxi non avrebbe pi\u00f9 dato la carica di principe ereditario a uno dei suoi figli e disse che avrebbe sigillato il nome del suo erede al trono in uno scrigno posto nel palazzo Qianqing, in modo da poter essere aperto solo dopo la sua morte. Le sue intenzioni non sono ancora state scoperte.\nDisputa per la successione.\nDopo l'ultimo episodio, Kangxi fece un \"repulisti\" alla sua corte: il 13\u00ba principe imperiale, Yinxiang, fu messo agli arresti domiciliari per complicit\u00e0 con Yinreng. Anche a Yinsi fu tolto ogni titolo, che solo dopo alcuni anni recuper\u00f2. Il 14\u00ba principe imperiale, Yinti, che molti sostengono fosse l'erede designato, fu nominato \"Generale per la pacificazione del confine\" e per domare i ribelli rimase lontano da Pechino durante il dibattito per la successione. Yinsi, insieme al 9\u00ba e 10\u00ba principe, aveva promesso il suo supporto a Yinti. Yinzhen non si pensa sia da considerare tra i pretendenti al trono.\nDocumenti ufficiali registrano che nella sera del 20 dicembre, 1722, Kangxi convoc\u00f2 al suo capezzale di Pechino sette Principi Imperiali (tra quelli non condannati) : erano il 3\u00b0, il 4\u00b0, l'8\u00b0, il 9\u00b0, il 10\u00b0, il 16\u00b0, il 17\u00b0. Dopo la sua morte, Longkodo annunci\u00f2 la volont\u00e0 di Kangxi di passare il trono al 4\u00ba principe, Yinzhen. Yinti, che si trovava a Xinjiang per la guerra, fu convocato a Pechino. Arriv\u00f2 il giorno dopo la morte di Kangxi. Nel frattempo Yinzhen aveva dichiarato che l'imperatore lo aveva nominato erede. La disputa sulla successione per\u00f2 continu\u00f2 dato che non era chiaro se Kangxi volesse il 4\u00b0 o il 14\u00ba principe.\nL'imperatore fu sepolto alle tombe orientali nella contea di Zunhua, provincia di Hebei."}
{"id": "317857", "revid": "77358", "url": "https://it.wikipedia.org/wiki?curid=317857", "title": "D.J. Cram", "text": ""}
{"id": "317859", "revid": "833149", "url": "https://it.wikipedia.org/wiki?curid=317859", "title": "Locomotive FS E.632 ed E.633", "text": "Le E.632/E.633 sono una serie di locomotori elettrici multiruolo costruiti dalle Ferrovie dello Stato italiane all'inizio degli anni ottanta e soprannominate dai ferrovieri e dagli appassionati di ferrovia \"Tigri\". Da esse \u00e8 derivato il gruppo E.620, una versione a 4 assi usata dalle Ferrovie Nord Milano, soprannominata \"Tigrotto\".\nStoria.\nLe E.632/E.633 sono un gruppo costituito in origine rispettivamente da 66 e 151 esemplari. Si tratta delle prime locomotive elettroniche, cio\u00e8 con impianto elettronico digitale per il controllo della trazione, costruite secondo l'esperienza maturata con il treno-laboratorio E.444.005 nel 1975.\nNate ufficialmente l'11 ottobre 1979 con la messa su rotaia della E.633.002 e in seguito della E.633.001 (rinominata l'anno successivo E.632.001) furono concepite per venire incontro alla necessit\u00e0 delle FS di schierare una nuova locomotiva adatta al traino dei treni passeggeri a media percorrenza e di una motrice merci per le linee pi\u00f9 difficili. Poi uscirono di fabbrica l'E.633.003, l'E.633.004 e infine l'E.633.001 (ex 005), numerata cos\u00ec per via del numero vacante dovuta alla rinumerazione della 001 in E.632.\nDopo la costruzione dei primi cinque prototipi, differenti dalle macchine di serie per fanaleria, mancanza del telecomando a 78 poli, pantografi e motori installati, il gruppo E.632/3 entr\u00f2 in servizio.\nAppena messe su rotaia queste motrici pagarono in affidabilit\u00e0 il prezzo dell'alta tecnologia: furono soggette ad una serie di guasti mai vista prima, Nonostante questo fu elevato un secondo ordine (il primo di serie): 75 E.633 (005-079) e 15 E.632.\nInizi\u00f2 nel frattempo un'intensa fase di modifiche, soprattutto alla parte di alimentazione elettrica e regolazione della potenza che si protrasse per oltre 5 anni. I lavori sul reostato e sul pantografo dei primi prototipi portarono ad una serie di modifiche a cascata che ammontarono infine a oltre 100 variazioni del progetto.\nConcluse le prove di omologazione le macchine di prima serie furono consegnate a partire dal 23 gennaio 1982, prendendo servizio attivo in Nord Italia nel 1983, assegnate ai compartimenti di Torino, Milano e Verona.\nIn seguito al raggiungimento della loro configurazione definitiva, queste macchine si sono conquistate la fama di mezzi molto validi, trovando largo impiego su buona parte delle linee elettrificate delle FS, fino all'arrivo delle pi\u00f9 evolute E.464. All'alba degli anni duemila, infatti, la gran parte delle unit\u00e0 risultava ancora in servizio, con le eccezioni dei prototipi e di tre macchine demolite per incidente (E.633.080,213,236). Sempre in quel periodo ebbe avvio il processo di applicazione della nuova livrea XMPR di Trenitalia, in luogo dell'originario schema di colorazione grigio nebbia-blu orientale; dapprincipio mediante lo schema \"XMPR 1\", che prevedeva le testate delle locomotive nel colore verde pantone, rendendo l'aspetto esteriore del mezzo piuttosto scuro e poco visibile, seguito dallo schema finale \"XMPR 2\", che proponeva invece per il frontale il verde nella fascia dei finestrini anteriori, il bianco sino all'altezza dei fanali ed il rosso segnale su tutto il pancone, intervallato da una striscia di verde all'altezza dei respingenti, accentuandone di conseguenza la luminosit\u00e0 dei lamierati. \nIn tempi successivi alla messa in esercizio, alcune macchine del gruppo E.633 hanno ricevuto in dotazione il sistema di maglia sganciabile (008, 009, 010, 040, 041, 042, 043, 044, 045, 046, 047, 048, 049, 084, 085, 086, 087, 088, 089, 090, 091), mentre tre esemplari dedicati al trasporto regionale sono stati convertiti in E.632: la E.633.047 \u00e8 diventata la E.632.067 (eliminando anche gli apparati della maglia sganciabile), la E.633.105 \u00e8 diventata la E.632.201 e la E.633.102 \u00e8 diventata la E.632.202.\nNel 2009 i prototipi dei primi locomotori elettronici della storia delle Ferrovie dello Stato Italiane, gi\u00e0 da lungo tempo accantonati a Milano Smistamento (E.633.001, E.633.002, E.633.004), alle OGR di Foligno (E.633.003) e a Verona (E.632.001) sono stati demoliti; essendo oramai in previsione il graduale ritiro definitivo di tutte le macchine di serie. Del resto, a partire dai primi anni duemila tutte le E.632 ed E.633 appartenenti alle varie DPR (Divisione Passeggeri Regionale) sono state progressivamente ritirate dal servizio attivo, sostituite dalle pi\u00f9 moderne E.464, e molte di queste risultano oramai demolite. Tuttavia uno sparuto numero di unit\u00e0 ha continuato a svolgere servizi di scorta e trasferimenti di materiale, come la E.632.037 o la 016, quest'ultima assegnata all'impianto di Alessandria (DPR Piemonte), venendo nuovamente ripristinata dopo un lungo periodo di accantonamento nel giugno 2021, presso le officine di Verona Porta Vescovo.\nA dicembre 2020 hanno terminato la loro vita operativa tutte le E.633.\nCaratteristiche tecniche.\nLe E.632, a differenza delle locomotive precedenti, abbandonano la formula della cassa articolata per tornare alla cassa unica, a struttura portante, realizzata con una griglia di travi scatolate.\nGrazie alla possibilit\u00e0 da parte del carrello centrale di traslare lateralmente di 143 mm, viene finalmente risolto il problema di impegnare curve a raggio ridotto senza danneggiare l'armamento superando le limitazioni - maggior peso, maggiore complessit\u00e0 costruttiva, problemi di serpeggiamento alle alte velocit\u00e0 - date dalla soluzione a cassa articolata.\nA titolo di esempio, con questa soluzione le E.632 possono impegnare curve con raggio di curvatura minimo di 90 metri facendo addirittura meglio delle E.656 a cassa articolata, il cui limite \u00e8 un raggio di curvatura di 140 m.\nLe \"Tigri\" si sono rivelate sin da subito macchine potenti, dotate di tre motori modello \"FS T850\", da 1635\u00a0kW l'uno, montati su carrelli monomotori da due assi. Ogni motore \u00e8 dotato di un proprio chopper a tre frequenze. \u00c8 presente l'impostazione automatica della velocit\u00e0.\nIl rapporto di trasmissione \u00e8 stato realizzato in due versioni, uno lungo da 36/64 e uno corto per uso merci da 29/64, dando giustamente seguito alla distinzione nei due gruppi E.632 ed E.633, con diverse velocit\u00e0 massime e sforzi di trazione. Le ruote sono pi\u00f9 piccole di quelle usate tradizionalmente su altre macchine multiruolo.\nSono state concepite per l'accoppiamento con carrozze semipilota tramite un impianto di telecomando a 78 poli. Un piccolo gruppo di macchine (le E.633 tra la 201 e la 240) \u00e8 stato attrezzato con telecomando ZDS a 13 poli per l'uso in comando multiplo a due unit\u00e0, per l'impiego al traino di merci pesanti su linee di valico insieme a macchine dello stesso gruppo o alle E.652. La serie E.633.200 dotata di comando multiplo venne perci\u00f2 assegnata ai depositi di Verona Porta Nuova e di Torino Orbassano, per via delle limitrofe tratte acclivi.\nLe unit\u00e0 prototipo e quelle di prima serie vennero dotate di pantografo monobraccio prodotto da Faiveley, sostituito in seguito con il pi\u00f9 testato (e ingombrante) \"Tipo 52 FS\", durante il lungo periodo di reingegnerizzazione legato ai guasti elettrici riportati. L'impianto frenante era stato concepito con la frenatura elettrica reostatica. Tale scelta impose di utilizzare un reostato di frenatura Fusani in ghisa, pi\u00f9 compatto e montato in prova su due prototipi (003 e 004). TIBB invece propose un reostato modificato sulla E.633.019, che per\u00f2 venne scartato per problemi di affidabilit\u00e0 dovuti ad una fusione. La sostituzione di pantografi e reostato ha lentamente coinvolto nel tempo tutte le macchine della prima serie.\nI problemi legati al reostato e all'impianto di trazione stesso, uniti alle difficolt\u00e0 di reperimento e agli elevati costi delle parti di ricambio, hanno comportato un rapido declino e prematuro accantonamento di queste locomotive, complice al contempo il pi\u00f9 riuscito progetto delle E.652, nato come completa revisione dello studio delle E.632/E.633. Contemporaneamente le continue innovazioni nel campo dell'elettronica di potenza registrate negli anni novanta rendevano ormai obsoleti gli azionamenti in corrente continua.\nUna locomotiva modulare.\nNello stesso periodo, utilizzando le esperienze acquisite con questo progetto, venne iniziato anche il progetto per le E.491 /E.492; queste ultime, dall'aspetto molto simile alle Tigre vennero soprattutto studiate per l'utilizzo sulle nuove linee di test con alimentazione a 25\u00a0kV monofase in corso di realizzazione in Sardegna.\nOltre alla realizzazione delle E.620 per le FNM, si ventil\u00f2 anche l'idea di una locomotiva a quattro carrelli, un rodiggio inusitato per le ferrovie italiane, che avrebbe costituito il gruppo E.844. Un prototipo venne realizzato presso lo stabilimento di Savigliano per prove ed esperimenti. Si sarebbe sviluppato, se avesse avuto seguito, come potentissima locomotiva per merci con velocit\u00e0 massima di 120\u00a0km/h. Per varie ragioni l'esperimento non ebbe tuttavia seguito e fu presto abbandonato e dimenticato.\nUnit\u00e0 fuori serie.\nTra l'agosto e il 17 settembre 2005, su iniziativa del Trenoclub Savona, la E.633.109 assegnata al deposito di Savona \u00e8 stata sottoposta ad un restauro estetico che ha riportato la locomotiva alla livrea originaria. In origine la macchina interessata avrebbe dovuto essere la E.633.070, dotata di pantografo monobraccio Faiveley, che per\u00f2 venne scartata a causa dei graffiti che la ricoprivano: rimuovere questi danni avrebbe portato a un tempo di fermo della locomotiva superiore a quello concesso dalla convenzione con Trenitalia Cargo.\nLa macchina venne sottoposta a stuccatura e levigatura e in seguito ne venne ripristinata la livrea.\nUnit\u00e0 assegnate a Mercitalia Rail.\nNel gennaio 2017 le poche E.633 ancora in servizio sono state assegnate a Mercitalia Rail (ex Trenitalia Cargo), per un totale di 23 locomotori.\nDicembre 2018.\nLa situazione a fine 2018 vedeva un parco macchine quasi invariato:\nTutte le macchine risultavano assegnate all'impianto di Milano Smistamento e nessuna unit\u00e0 distaccata a Messina.\nAgosto 2019.\nAd agosto 2019 risultavano atte al servizio le seguenti unit\u00e0:\nTotale locomotive E.633 in servizio: 14 unit\u00e0\nOttobre 2021.\nTutte le unit\u00e0 E.633 dismesse da Mercitalia Rail risultano accantonate e in parte demolite.\nUnit\u00e0 assegnate a Trenitalia DPR.\nOttobre 2021.\nA ottobre 2021 erano in servizio per Trenitalia nell'ambito di attivit\u00e0 soccorsi e trasferimenti le seguenti unit\u00e0:\nTotale locomotive E.632 in servizio: 9 unit\u00e0"}
{"id": "317881", "revid": "93556", "url": "https://it.wikipedia.org/wiki?curid=317881", "title": "Flamine", "text": "Il fl\u00e0mine (latino \"flamen\", ossia accenditore del fuoco sull'ara dei sacrifici) era il sacerdote dell'antica Roma preposto al culto di una specifica divinit\u00e0 da cui prendeva il nome e di cui celebrava il rito e le festivit\u00e0.\nDescrizione.\nI flamini erano distinti in flamini maggiori (latino \"Flamines maiores\"), tre, e in flamini minori (latino \"Flamines minores\"), dodici; ai primi fu successivamente aggiunto un flamine in onore di Giulio Cesare. In epoca imperiale furono istituiti dei flamini preposti al culto di imperatori defunti e da essi derivavano il nome.\nI flamini maggiori venivano nominati dal \"Collegium Pontificum\" presieduto dal \"Pontifex Maximus\".\nL'etimologia del termine \"flamen\" \u00e8 incerta, secondo alcuni deriverebbe da \"filum\", il filo di lana posto sul copricapo, secondo altri da \"flare\", soffiare per mantenere vivo il fuoco sacro. Non va dimenticato, tuttavia, l'accostamento al sanscrito \"brahman-\"bramino, appartenente alla casta sacerdotale, sulla base di un comune termine indeuropeo \"bhlagh-men\".\nOrigine.\nParticolarmente significativi sono i passi dell\"Ab Urbe condita\" in cui Tito Livio illustra il momento e le motivazioni della creazione della istituzione religiosa e dei suoi sacerdoti:\nLa conseguenza ovvia della istituzione della religione fu la creazione del sacerdozio quale suo custode e regolatore:\nEcco i flamini, il rito ed il rapporto con la societ\u00e0 civile, quest'ultimo spiegato in maniera concisa, efficace ed attuale, degna di un moderno studioso.\nEd ecco la funzione giuridico-sociale della religione come meglio non poteva essere espressa.\nFlamini maggiori.\nI flamini maggiori (latino \"Flamines Maiores\"), che costituivano la parte apicale della classe sacerdotale e venivano scelti in origine fra i patrizi, erano formati dal flamine Diale, flamine Marziale e flamine Quirinale, rispettivamente preposti ai culti di Giove, Marte e Quirino, divinit\u00e0 che costituivano la cosiddetta Triade Capitolina; in epoca pi\u00f9 tarda Marte e Quirino furono sostituiti da Giunone e Minerva. I flamini maggiori avevano un enorme potere e godevano di una grandissima influenza e prestigio.\nFlamine diale.\nIl flamine diale, (latino \"Flamen Dialis\"), che rivestiva una particolare importanza e sacralit\u00e0 in quanto personificazione vivente di Giove, di cui celebrava i riti, godeva di grandi onori, ma, proprio per la sua funzione, era sottoposto a molteplici limitazioni e divieti oltre che a specifici obblighi.\nAulo Gellio, fa un elenco dettagliato delle limitazioni a cui il flamine diale e la moglie, la flaminica diale, erano sottoposti.\nUnico tra i sacerdoti poteva presenziare nel Senato con il diritto alla sedia \"curule\" ed alla toga \"pretesta\".\nPresenziava al rito della Confarreatio ed egli stesso doveva essere sposato con questo rito.\nFlamine marziale.\nDel flamine marziale (latino \"Flamen Martialis\"), preposto al culto di Marte, si conosce poco ma sappiamo che non era regolato dai rigidi divieti che invece vincolavano la vita del flamine Diale, in quanto tali divieti riflettevano il pensiero teologico relativo a Giove; inoltre non abbiamo cognizione diretta di una sua partecipazione ad alcuna cerimonia, per\u00f2 da una testimonianza di Cassio Dione si pu\u00f2 ragionevolmente supporre che il flamine Marziale partecipasse al rito dell\"Equus october\", una corsa di bighe che si teneva alle Idi di ottobre nel Campo Marzio.\nFlamine quirinale.\nIl flamine quirinale (latino \"Flamen Quirinalis\") era preposto al culto di Quirino e celebrava i riti delle festivit\u00e0 dei Quirinalia, dei Consualia estivi, dei Robigalia e dei Larentalia.\nLa partecipazione ai Consualia del 21 agosto \u00e8 testimoniata da un passo di Tertulliano nel quale il sacrificio sull'altare sotterraneo di Conso, nel Circo Massimo, viene celebrato dal flamine Quirinale e dalle Vestali. Secondo Kurt Latte tale testimonianza non sarebbe attendibile per tutta una serie di errori e confusioni che Tertulliano avrebbe fatto fra questa festivit\u00e0 e le Opeconsiva del 25 agosto ma Georges Dum\u00e9zil respinge questa obiezione come contraria alla logica.\nFlamini minori.\nI flamini minori (latino \"Flamines minores\") erano dodici, ma solo di dieci si ha certezza dei relativi nomi e divinit\u00e0 attese:\nAbbiamo scarse notizie dei flamini minori, conosciamo per\u00f2 l'ordine gerarchico degli ultimi sei, come ci \u00e8 stato tramandato da Varrone:\n\"Volturnalem, Palatualem, Furinalem, Floralemque Falacrem et Pomonalem fecit hic idem, quae obscura sunt; eorum origo Volturnus, diva Palatua, Furrina, Flora, Falacer pater, Pomona\"\nAltri quattro flamini minori sono attestati da varie fonti: il flamine Carmentale da una citazione del Bruto (56) di Cicerone, il flamine Ceriale da Servio (\u00e8 probabilmente anche quello che, secondo Fabio Pittore in Serv. Georg. I 21, sacrifica a Ceres e a Tellus), il flamine Furrinale da Varrone (de l. l. V 84. VI 19. (VII 45), il flamine Volcanale da Varrone (de l. l. V 84), da Macrobio (I 12, 18, secondo il quale egli sacrifica a Maia alle calende di maggio) e da un'epigrafe proveniente da Roma,\nI nomi di alcuni flamini minori sono testimoniati da epigrafi: Tiberio Claudio Pollione flamine Carmentale, Sesto Cesio Properziano flamine Ceriale, Marco Numisio Quinziano flamine Florale a Lavinio, Gaio Giulio Silvano Melanione flamine Pomonale.\nConosciamo anche l'esistenza del pontefice (anzich\u00e9 flamine) palatuale Lucio Egnatuleio Sabino.\nDi due flamini minori non \u00e8 stato tramandato il nome dalle fonti classiche ma secondo Camille Jullian potrebbero essere il Virbialis e il Lucularis, testimoniati da due epigrafi: il flamine Virbiale da CIL X 1493 proveniente da Napoli e il flamine Luculare da Henzen 6747 proveniente da Lavinio.\nDel flamine Ceriale ci \u00e8 noto l'elenco delle divinit\u00e0 che egli invocava quando celebrava i sacrifici a Cerere e Tellus. Tale elenco si trovava nel perduto \"De iure pontificio\" di Quinto Fabio Pittore, copiato da Varrone e da Servio e arrivato a noi tramite Agostino d'Ippona che lo cita in \"La citt\u00e0 di Dio\".\nCritica storica.\nGeorges Dum\u00e9zil, accademico di Francia e storico delle religioni, nella sua opera \"Flamen-Brahman\" vede non solo una probabile etimologia comune ma anche un parallelismo funzionale fra i flamini ed i Bramini, la casta sacerdotale indiana ed attraverso l'esame comparativo delle rispettive religioni individua le tre funzioni, tra loro poste in armonica gerarchia, che reggevano e regolavano la societ\u00e0 indeuropea.\nLa prima funzione \u00e8 la sovranit\u00e0 religiosa ossia il potere magico-giuridico, la seconda la forza, la potenza bellica e la terza la fecondit\u00e0 ossia la procreazione, la pace.\nNel mondo romano corrispettiva di queste funzioni \u00e8 la triade arcaica, ossia Giove, Marte e Quirino che, gerarchicamente ed armonicamente ordinati, sono le manifestazioni della tripartizione funzionale, mentre speculari ai Bramini si pongono i flamini.\nEgli ritrova questa tripartizione funzionale anche nella mitologia germanica con Odino, Thor e Freyr, in quella iranica con \"Mitra-Varuna\", \"Indra\" e gli \"Asvin\" ed in quella caucasica con gli \"Al\u00e6gat\u00e6\", gli \"\u00c6hs\u00e6rt\u00e6ggat\u00e6\", i \"Borot\u00e6\" rappresentanti rispettivamente l'intelligenza, l'eroismo e la ricchezza.\nApplicando questa trifunzionalit\u00e0 al mondo arcaico romano, individua in Romolo e Numa Pompilio il potere magico-religioso, in Tullo Ostilio il potere e la forza guerriera ed in Anco Marzio la ricchezza e la pace.\nQuesta teoria, cos\u00ec riassunta in estrema sintesi, ebbe diversi estimatori come Claude L\u00e9vi-Strauss ma fu respinta da altri come artificiosa ed irreale, tuttavia diede inizio ad un largo dibattito sul rapporto mito-religione e societ\u00e0 che ancora vive."}
{"id": "317882", "revid": "125673692", "url": "https://it.wikipedia.org/wiki?curid=317882", "title": "Girone all'italiana", "text": "Il girone all'italiana \u00e8 una particolare formula delle competizioni con pi\u00f9 di due partecipanti, che prevede lo svolgimento di incontri diretti tra tutti i partecipanti (intesi come individui oppure squadre) in tutti gli abbinamenti possibili. \nUna competizione di questo tipo pu\u00f2 anche essere definita un torneo all'italiana o torneo round-robin. La formula, comune soprattutto negli sport di squadra, ma spesso utilizzata anche nelle competizioni individuali, si rif\u00e0 al concetto di round-robin.\nFunzionamento.\nLa condizione necessaria affinch\u00e9 un girone all'italiana possa aver luogo, \u00e8 la presenza di almeno tre partecipanti, in quanto un confronto a due causerebbe l'eliminazione di uno di essi (come avviene in un torneo a eliminazione diretta); dato il numero di squadre (N), il totale necessario di incontri per il completamento del girone \u00e8 individuato dalla seguente formula: codice_1 (per le partite a gara secca). Non \u00e8 richiesto che il numero di partecipanti sia una potenza di due, sebbene risulti solitamente pari. Ci\u00f2 consente di abbinare, a ogni turno, le squadre: in tal modo, il totale di incontri \u00e8 dimezzato rispetto al numero di partecipanti. Se il numero \u00e8 dispari, ad ogni squadra viene, alternatamente, abbinato l'elemento \"riposo\". \nIl calendario della competizione \u00e8 stilato dall'algoritmo di Berger, che determina le \"giornate\" o \"turni\" accoppiando le squadre; in caso di girone con partite di andata e ritorno, ovvero con l'ordine dei campi invertito, ogni formazione usufruisce del fattore casalingo lo stesso numero di volte. Per ogni giornata, sono assegnati punti il cui numero varia in funzione dei risultati: normalmente, la squadra sconfitta non riceve alcun punto mentre in caso di parit\u00e0 entrambe le formazioni ottengono lo stesso punteggio. Al termine del girone, viene redatta una classifica in ordine decrescente sulla base dei punti conquistati. Va per\u00f2 notato che la graduatoria potrebbe non coincidere con quella effettiva, per esempio in caso di penalizzazioni comminate dalla giustizia sportiva. \nSe necessario, le situazioni di parit\u00e0 nella graduatoria finale (\"ex aequo\") possono venire risolte da appositi criteri come la classifica avulsa (ovvero quella ricavata dagli scontri diretti tra le formazioni interessate) o lo spareggio, le cui statistiche vengono escluse dal computo del girone. In discipline il cui regolamento non prevede il pareggio, \u00e8 d'uso (soprattutto negli Stati Uniti d'America) calcolare la classifica in base alla percentuale di vittorie e sconfitte.\nVantaggi e svantaggi.\nIl principale vantaggio che si riscontra nelle competizioni con tale formula \u00e8 la correttezza, data dal fatto che affrontando ciascuna avversaria l'elemento aleatorio viene ridotto. Rispetto a un torneo con eliminazione diretta - in cui il numero di partecipanti va dimezzandosi progressivamente - un girone richiede tuttavia pi\u00f9 tempo per lo svolgimento.\nLa sua stessa natura pu\u00f2, inoltre, dare origine al rischio di \"combine\"; per ovviare, almeno parzialmente, a questo inconveniente alcuni tornei (tra cui le coppe europee di calcio) determinano - a priori - l'ordine degli incontri, in base al criterio delle \u00abteste di serie\u00bb e del sorteggio, nonch\u00e9 a incontri in simultanea tra loro.\nSchema esplicativo.\nSi riporta, a titolo di esempio, una classifica calcolata con i punti.\nRisultati.\nLeggendo riga per riga, si hanno i risultati in casa delle squadre.\nMentre leggendo colonna per colonna si hanno i risultati in trasferta delle squadre\nClassifica finale.\nSi consideri di assegnare: 2 punti per la vittoria, 1 punto per il pareggio, 0 per la sconfitta.\nPercentuale.\nCalcolando invece la classifica con le percentuali, si ha che:"}
{"id": "317884", "revid": "121327194", "url": "https://it.wikipedia.org/wiki?curid=317884", "title": "Funzione omogenea", "text": "In matematica si dice funzione omogenea di grado formula_1 una funzione tale che quando si moltiplica per un certo numero formula_2 ogni sua variabile, il suo valore si calcola moltiplicando per formula_3 la funzione calcolata negli argomenti originari (cio\u00e8 senza formula_4).\nPer esempio, se una funzione \u00e8 omogenea di grado 1, quando tutti i suoi membri sono moltiplicati per un certo numero formula_2, il valore della funzione \u00e8 moltiplicato per lo stesso numero formula_4. Se formula_7 si parla di funzioni \"linearmente omogenee\".\nLe funzioni omogenee (in particolare i polinomi omogenei) sono fondamentali in geometria algebrica, poich\u00e9 per definire il luogo degli zeri di un polinomio in uno spazio proiettivo occorre che tale insieme sia invariante rispetto al sistema di coordinate omogenee scelto. Ci\u00f2 \u00e8 garantito dai polinomi omogenei: infatti se per una certa scelta delle coordinate il polinomio si annulla nel punto, grazie alla propriet\u00e0 di omogeneit\u00e0 si annuller\u00e0 anche in ogni multiplo di tale punto, cio\u00e8 in ogni altra possibile rappresentazione.\nQuesto concetto ha fruttuose applicazioni anche in economia, visto che molte funzioni di produzione sono omogenee di grado 1 (cio\u00e8 hanno rendimenti di scala costanti) o zero. Supponiamo che un consumatore scelga i beni da acquistare, a seconda del reddito e dei prezzi, tra tutti i panieri che si pu\u00f2 permettere, e a seconda delle sue preferenze. Possiamo allora vedere la domanda come una funzione dei prezzi e del suo reddito. Questa funzione si dimostra essere omogenea di grado 0: se tutti i prezzi e il reddito del consumatore vengono moltiplicati per formula_8, la domanda di beni del medesimo consumatore resta la stessa (legge di omogeneit\u00e0, in assenza di illusione monetaria).\nIn fisica, le funzioni omogenee sono fondamentali per la teoria dei fenomeni critici, in particolare per la teoria dello scaling e per il gruppo di rinormalizzazione. \nIn termodinamica chimica sono funzioni omogenee di grado 1, le funzioni entropia formula_9 energia interna formula_10 entalpia formula_11 energia libera di Helmholtz formula_12 e energia libera di Gibbs formula_13 \nDefinizione rigorosa di funzione omogenea.\nSe formula_14 con formula_15, una funzione formula_16 definita su un cono di formula_17 si dice funzione (positivamente) omogenea di grado formula_1 se per ogni scelta di variabili formula_19 si ha\nSi dice omogenea una funzione per cui la relazione sopra valga per ogni formula_4.\nSe tutte le variabili sono nulle si ha necessariamente\nLa funzione nulla \u00e8 l'unica funzione omogenea di grado formula_1 per ogni formula_1 reale.\nLa definizione si pu\u00f2 estendere, mantenendo identiche le notazioni, a funzionali definiti in spazi vettoriali qualsiasi a valori nel rispettivo campo. Notare per\u00f2 che perch\u00e9 abbia senso parlare di funzioni positivamente omogenee, deve essere definita una nozione di \"positivit\u00e0\" degli elementi del campo, cio\u00e8 esso deve essere un campo ordinato.\nDerivata di una funzione omogenea.\nSia formula_25 una funzione omogenea di grado formula_1 e parzialmente derivabile, allora vale la seguente proposizione:\nDimostrazione:\nDerivando rispetto alle formula_30 entrambi i membri dell'identit\u00e0 seguente\nsi ottiene\nDividendo entrambi i membri per formula_4 si ottiene l'asserto\nTeorema di Eulero sulle funzioni omogenee.\nSia formula_35 una funzione differenziabile su un cono aperto formula_36. Allora formula_37 \u00e8 omogenea di grado formula_1 su formula_39 se e solo se vale l'identit\u00e0 detta identit\u00e0 di Eulero:\nil primo membro \u00e8 esattamente il prodotto scalare formula_41.\nDimostrazione.\nApplichiamo prima la sostituzione formula_42 ottenendo\nDifferenziando ora rispetto ad formula_4\nUtilizziamo ora le derivate delle formula_46\nottenendo\nIn particolare ponendo formula_50 si ottiene\nDimostrazione alternativa.\nPer formula_52 consideriamo la funzione formula_53 definita da\nSi vede chiaramente che la funzione formula_37 \u00e8 omogenea di grado formula_1 se e solo se la funzione formula_57 \u00e8 costante e uguale a formula_58 all'interno di tutto il suo dominio. Dal teorema di Lagrange ci\u00f2 avviene se e solo se la derivata prima di formula_59 \u00e8 identicamente nulla in tutto il suo dominio formula_60. Per ipotesi formula_37 \u00e8 differenziabile dunque vale il teorema di derivazione delle funzioni composte e applicando la formula si ottiene:\nImponendo la condizione di funzione costante otteniamo:\nSfruttando la propriet\u00e0 che formula_39 \u00e8 un cono in formula_65 si ha che formula_66 se e solo se formula_67 dunque a patto di cambiare formula_68 con formula_69 possiamo riscrivere la precedente condizione come:\nche altro non \u00e8 che l'identit\u00e0 di Eulero."}
{"id": "317886", "revid": "773636", "url": "https://it.wikipedia.org/wiki?curid=317886", "title": "SUSAT", "text": ""}
{"id": "317887", "revid": "21371", "url": "https://it.wikipedia.org/wiki?curid=317887", "title": "Funzioni Omogenee", "text": ""}
{"id": "317890", "revid": "284225", "url": "https://it.wikipedia.org/wiki?curid=317890", "title": "Teorema di Eulero sulle funzioni omogenee", "text": ""}
{"id": "317891", "revid": "1154737", "url": "https://it.wikipedia.org/wiki?curid=317891", "title": "Sottopancia", "text": "Il sottopancia \u00e8 un finimento utilizzato per cavalcare, che ha lo scopo di fissare la sella sul cavallo. Si tratta di una correggia che circonda il torace dell'animale, e si collega ai riscontri della sella. Il sottopancia \u00e8 utilizzato nella monta inglese, mentre nella monta western viene usato un suo analogo chiamato \"cinch\".\nNonostante un sottopancia sia generalmente sufficiente a fissare la sella, ulteriori finimenti sono utilizzati a questo scopo in altri sport equestri che prevedono spostamenti veloci o salti, come il polo, il completo, il salto ostacoli e la caccia alla volpe.\n\u00c8 stato dimostrato che il sottopancia, nonostante possa limitare il movimento della gabbia toracica del cavallo, non ha alcun effetto sulla sua capacit\u00e0 respiratoria.\nTipi di sottopancia.\nIl sottopancia \u00e8 generalmente fatto di cuoio o di materiale sintetico, o di molti tratti di corda (che permettono al sottopancia di seguire i movimenti respiratori del cavallo). I sottopancia moderni sono fatti in modo da lasciare ampio spazio di movimento ai gomiti. Su cavalli sensibili vengono spesso utilizzate delle imbottiture morbide.\nUna sassinga \u00e8 spesso utilizzata in aggiunta al normale sottopancia di cuoio, come misura di ulteriore sicurezza. Si tratta di una cintura, fatta in parte di materiale elastico, che circonda completamente il cavallo sellato, passando attorno al torace e al seggio della sella. \u00c8 utilizzato da chi esercita il salto ostacoli e dai fantini che gareggiano nelle siepi.\nMisura del sottopancia.\nPer misurare un sottopancia, la sella, con il sottosella, dev'essere messa sul cavallo, e dev'essere misurata con un metro a nastro la distanza fra il foro centrale del riscontro da un lato al foro centrale del riscontro opposto. \nI sottopancia da dressage sono pi\u00f9 corti di quelli usati per il salto, perch\u00e9 le selle da dressage hanno riscontri pi\u00f9 lunghi. Generalmente, la misura di un sottopancia da dressage si ottiene sottraendo 25 cm dalla misura del sottopancia da salto.\nSe il sottopancia \u00e8 troppo corto, pu\u00f2 essere usato una prolunga per sottopancia, che viene collegata ai riscontri e li allunga, in modo da poter utilizzare il sottopancia pi\u00f9 corto. "}
{"id": "317894", "revid": "73843", "url": "https://it.wikipedia.org/wiki?curid=317894", "title": "Concorso completo", "text": "Il concorso completo di equitazione (noto anche come concorso completo) \u00e8 una disciplina sportiva olimpica, che prevede il superamento di diverse prove, ognuna delle quali richiede specifiche abilit\u00e0 del binomio cavallo/cavaliere e che evidenziano sia il grado di addestramento, che le doti fisiche e mentali del binomio.\nIn Italia, il concorso completo \u00e8 normato dal regolamento promulgato dalla FISE (\"Federazione Italiana Sport Equestri\"), da ultimo aggiornato nel 2006.\nDescrizione generale.\nLe prove consistono in una ripresa di dressage, in una prova di salto ostacoli e in una prova di cross-country, da svolgersi in una, due o tre giornate di gara. Delle tre, la prova principale, che identifica la disciplina e contribuisce maggiormente alla classifica finale, \u00e8 quella del cross-country.\nCome nel caso delle altre discipline equestri, le norme del concorso completo prevedono una suddivisione delle manifestazioni in categorie di difficolt\u00e0 crescente, e un corrispondente sistema di classificazione e qualificazione sia dei cavalli che dei cavalieri che stabilisce i requisiti minimi del binomio per partecipare alle competizioni delle varie categorie.\nLa classifica finale viene determinata dai punteggi ottenuti nelle tre prove, espressi come penalit\u00e0. Tradizionalmente, la prova di cross-country prevaleva nettamente sulle altre due come importanza, per il maggiore contributo del relativo punteggio alla classifica finale. Nell'ultima edizione del Regolamento, si raccomanda di attribuire un maggiore peso alle prove collaterali.\nLe prove.\nDressage.\nLa prova di dressage consiste in una ripresa in rettangolo, ossia in un percorso obbligato da effettuarsi in un campo di misure ben determinate,\n20x40 o 20x60, ad andature prestabilite. Valgono le norme previste per la disciplina specifica.\nI giudici assegnano un punteggio in base alla qualit\u00e0 di ognuno dei movimenti previsti. Il risultato \u00e8 espresso in punti negativi, a cui vengono sommati i punti dati gli eventuali errori durante la ripresa.\nSalto ostacoli.\nLa prova si svolge in maniera del tutto analoga ad una gara di salto ad ostacoli, ma il suo scopo non \u00e8 quello di trovare un vincitore, ma di compiere un percorso con il minor numero di penalit\u00e0.\nNello svolgimento della prova, vengono computati i punti di penalit\u00e0, derivanti da:\nCross-Country.\nLa prova di Cross Country del Concorso Completo ha lo scopo di premiare e mettere in evidenza le qualit\u00e0 di un cavallo buon galoppatore, veloce e resistente, saltatore potente, coraggioso e generoso, equilibrato, agile maneggevole e intelligente, che ha ricevuto una buona preparazione, un buon allenamento e ha fiducia nel suo cavaliere.\nIn questa prova il cavaliere dimostra la sua conoscenza e la sua capacit\u00e0 di gestire competitivamente le potenzialit\u00e0 atletiche e i limiti del cavallo che monta, di averne il controllo, in rispetto e fiducia. (Dal Regolamento FISE 1\u00ba gennaio 2006).\nLa prova di cross-country, i cui scopi generali risultano quanto citato dal Regolamento FISE, consiste in una prova di velocit\u00e0 su terreno naturale, disseminato di ostacoli fissi di vario tipo.\nNella prova vengono contati punti di penalit\u00e0 derivati da:\nIl \"percorso di cross\", ovvero il superamento di ostacoli galoppando in campagna, \u00e8 da sempre e tradizionalmente una delle componenti pi\u00f9 caratteristiche delle \"Cacce\" e dei \"Military-Test\". Fa parte delle prove classiche dell'Equitazione di Campagna, ma come gara olimpica si pu\u00f2 svolgere solo nel concorso completo. \u00c8 una prova che richiede preparazione atletica e psico-fisica in quanto estremamente impegnativa e non priva di rischi sia per l'Atleta in sella, cavaliere o amazzone che sia, che per il cavallo, a cui vengono richieste, in talune categorie e formule di gara, prestazioni atletiche al massimo livello psico-fisico. La competizione, regolamentata sportivamente \u00e8 articolata su differenti livelli rispettosi delle reali capacit\u00e0 atletiche e tecniche del \"binomio\", e ci\u00f2 al fine di scongiurare l'evenienza non escludibile ma non frequente, di gravi incidenti, che in passato si sono, talora, resi fonte di accesa polemica da parte di talune organizzazioni alquanto radicali in tema di difesa degli animali. Non solo per questo, oggi, il Concorso Completo di Equitazione \u00e8 stato, per molti aspetti, semplificato e reso in tal modo \"pi\u00f9 sicuro\" sia per i cavalli che per i cavalieri, pur rimanendo comunque una splendida e avvincente disciplina-sportiva che valorizza il \"binomio\" cavallo e atleta in sella, se non pi\u00f9, certamente in maniera pi\u00f9 spettacolare ed evidente di altre.\nOggi la Federazione Italiana Sport Equestri FISE ha adottato e promulgato per tutte le Discipline Sportive da essa regolamentate un \"Codice\" per il benessere del cavallo atleta, ed attivato uno specifico Dipartimento-Veterinario dedicato al benessere psico-fisico del cavallo-atleta. Sul sito www.fise.it \u00e8 contattabile il Dipartimento citato ed \u00e8 pubblicato anche il \"Codice di Condotta\" reso attivo d'intesa Ministeriale. E ci\u00f2 indica chiaramente e complessivamente a tutto-tondo l'atteggiamento FISE-CONI verso il benessere del cavallo, sostanzialmente identico per tutte le discipline-sportive-equestri; ludiche o agonistiche, olimpiche e non. - L'Atleta in sella che non ottempera alle direttive federali impartite ed ai regolamenti \u00e8 passibile di sanzione e squalifica. Va da s\u00e9 che un Atleta in sella che si rispetti e degno di tale appellativo non infrangerebbe mai tali chiare direttive e non costringerebbe mai volontariamente il proprio \"partner\" con cui compie attivit\u00e0 sportiva d'intesa e in binomio, a compiere azioni che possano metterlo in pericolo. Ed anche questo, ovvero il responsabilizzare-istruendo, fa parte dei compiti della FISE e del CONI di cui fa parte. Resta fondamentale che fin da subito chi si avvicina allo sport ed in questo caso all'equitazione venga reso responsabile per condotta etico-morale e consapevole di quali responsabilit\u00e0 si carica quando tale attivit\u00e0 deve compierla in binomio con un altro essere vivente di differente specie, attitudine; con esigenze proprie da rispettare, assecondare e tutelare. \u00c8 innegabile che in equitazione, negli sport-equestri, la conoscenza, la preparazione, la ragionevole prudenza, valgano quanto ed ancor pi\u00f9 che per tutti gli altri sport."}
{"id": "317896", "revid": "201640", "url": "https://it.wikipedia.org/wiki?curid=317896", "title": "Cross country (equitazione)", "text": "Il cross-country (abbreviato in \"XC\") \u00e8 uno sport equestre olimpico, che consiste in una prova di velocit\u00e0 su terreno vario, e nel superamento di vari tipi di ostacoli fissi.\nIn questa disciplina, le distanze da percorrere sono molto lunghe e le gare possono durare anche giorni. Gli ostacoli che si incontrano durante il percorso riproducono ostacoli che si potrebbero trovare in natura (laghetti artificiali, tronchi, fossi, siepi e cos\u00ec via).\nAgli ostacoli pi\u00f9 difficili viene, a volte, affiancato un altro ostacolo pi\u00f9 semplice che richiede pi\u00f9 tempo per il superamento dello sforzo, in tal maniera se un cavaliere non si sente sicuro nell'affrontare lo sforzo pi\u00f9 impegnativo pu\u00f2 optare per l'alternativa (consapevole del tempo in pi\u00f9 impiegato).\nDurante il percorso, solo per alcune categorie, \u00e8 obbligatorio passare dai cosiddetti \"cancelli veterinari\", dove uno staff di medici controlla le condizioni fisiche di cavaliere e cavallo (ad esempio misurano la frequenza cardiaca). Se anche soltanto uno dei due risultasse troppo affaticato, il concorrente pu\u00f2 essere squalificato o fatto partire in ritardo. Inoltre il cavaliere deve gareggiare con appuntata alla giacca una scheda con la sua cartella clinica,nel caso in cui si faccia male. Indispensabili per gareggiare sono anche il \"cap\" imbottito e la \"tartaruga\", o meglio definita \"corpetto\", che contiene un'airbag che scoppia nel caso di incidenti gravi.\nVestiario:\n\u00c8 obbligatorio l\u2019uso di stivali da equitazione o stivaletti con ghette; non sono ammesse scarpe da trekking.\n\u00c8 obbligatorio per tutti i cavalieri indossare un casco senza visiera o con visiera flessibile (omologato CE) secondo le norme in vigore sia in campo prova sia in campo gara, compreso di copri casco con colori di scuderia o se si corre in nazionale con i colori della scuderia.\n\u00c8 obbligatorio per i tutti i cavalieri indossare un corpetto protettivo integrale secondo le norme in vigore sia in campo prova sia in campo gara.\n\u00e8 obbligatorio indossarare la tessera sanitaria compilata contenuta nell'apposito porta scheda da applicare al braccio o al polpaccio del cavaliere.\nCompletano la tenuta: calzoni da equitazione TINTA UNITA, felpa o maglia a maniche lunghe con collo a polo o lupetto, bianca o con i colori della scuderia o della Regione di appartenenza. Nei mesi estivi \u00e8 ammessa la polo a mezza manica. Sull'abbigliamento del cavaliere \u00e8 consentito apporre il nome del centro di appartenenza senza ordine di grandezza.\n\u00c8 consentito l\u2019uso di un frustino di lunghezza massima di 65 cm; il frustino va ESCLUSIVAMENTE tenuto in mano.\n\u00c8 consentito l\u2019uso di speroni sia metallici sia sintetici, di forma a goccia o classici. \u00c8 consentito l'uso del cronometro personale"}
{"id": "317897", "revid": "25185", "url": "https://it.wikipedia.org/wiki?curid=317897", "title": "Capezzina", "text": ""}
{"id": "317898", "revid": "25185", "url": "https://it.wikipedia.org/wiki?curid=317898", "title": "Sassinga", "text": ""}
{"id": "317899", "revid": "70935", "url": "https://it.wikipedia.org/wiki?curid=317899", "title": "Unreal (videogioco 1998)", "text": "Unreal \u00e8 un videogioco sparatutto in prima persona sviluppato da Epic Games, e pubblicato da GT Interactive, pubblicato il 22 maggio 1998. \u00c8 il primo gioco a utilizzare l'Unreal Engine, che era in via di sviluppo da tre anni.\nUna espansione, \"Unreal: Return to Na-Pali\", \u00e8 stata pubblicata il 31 maggio 1999, e aggiunge altri 30 livelli alla campagna in singolo giocatore, continuando la storia della trama.\nTrama.\nEpisodio I: Unreal.\nIn \"Unreal\" il giocatore veste i panni di un prigioniero a bordo del \"Vortex Rikers\", un cargo adibito al trasporto di detenuti. Per motivi sconosciuti la nave si schianta su un remoto pianeta chiamato \"Na-Pali\", e quasi tutti gli occupanti rimangono uccisi. Con i sistemi in avaria, mentre alcuni superstiti vengono massacrati brutalmente da alcuni misteriosi predatori, il prigioniero riesce a uscire dai rottami della nave e fa la conoscenza di un mondo esotico popolato da strani esseri. Tramite il suo fido traduttore universale e grazie alle testimonianze lasciate dai suoi compagni uccisi, in breve tempo si rende conto della situazione del pianeta su cui ha fatto naufragio: la popolazione locale nativa, i pacifici \"Nali\", \u00e8 stata schiavizzata dalla razza \"Skaarj\" proveniente da un altro sistema stellare.\nAlla ricerca di un modo per fuggire da quel luogo inospitale e aiutato dai Nali i quali lo vedono come \"il prescelto\", il prigioniero impara a conoscere sia la loro cultura che quella iper-tecnologica degli Skaarj, facendo tappa per luoghi selvaggi, templi, castelli, villaggi e imponenti strutture ultra-moderne. Nel corso del suo viaggio scopre diverse profezie Nali che narrano le gesta di \"un messia che verr\u00e0 dal cielo per scacciare i demoni che vennero dalle stelle\" (evidente riferimento alle vicende del nostro eroe). Nel finale il giocatore riesce a raggiungere la nave madre degli Skaarj contenente una nave di lancio. Con l'uccisione della regina Skaarj, il prigioniero fugge dal pianeta a bordo della nave, con una descrizione di coda che fa presagire un probabile continuo delle vicende del prigioniero della Vortex Rikers.\nEpisodio II: Ritorno a Na-Pali.\nDopo essere fuggito nello spazio il prigioniero viene intercettato da una nave chiamata \"UMS Bodega Bay\". I Marines decidono di rispedire il malcapitato sul pianeta perch\u00e9 conosce la morfologia dei luoghi, e pu\u00f2 risultare utile nella ricerca di alcuni dati importanti che si trovano su una nave precipitata. Il prigioniero si fa strada fino alla nave, prende i dati e alla fine viene \"accolto\" da un gruppo di marines disposti a fargli la pelle, considerando ormai il prigioniero inutile. In seguito, dopo aver sconfitto il Warlord e avendo liberato i Nali dalla schiavit\u00f9, il prigioniero trova la navetta di salvataggio che gli permette di fuggire di nuovo dal pianeta. Riesce a eludere la Bodega Bay, e a farla colpire dagli stessi missili che aveva lanciato. L'eroe fugge di nuovo dal pianeta e si avvia verso destinazione ignota.\nArmi.\nIn Unreal sono presenti dieci armi diverse utilizzabili tramite due modalit\u00e0 di fuoco, una primaria e una secondaria. Nell'espansione Return to Na Pali sono state aggiunte tre armi nuove.\nSviluppo.\nVideo.\nUna delle caratteristiche pi\u00f9 innovative di Unreal \u00e8 stata il motore grafico, in grado di gestire zone molto grandi senza subire grandi rallentamenti. Anche la grafica generale ha rappresentato un passo avanti rispetto ai predecessori, grazie a diversi acceleratori grafici, inizialmente solo 3dfx Glide e Power VR SGL e in seguito con degli aggiornamenti Direct3D e OpenGL.\nMolti videogiochi hanno successivamente usato il motore grafico di Unreal, tra cui \"Deus Ex\", \"\", \"Wheel of Time\", \"Clive Barker's Undying\".\nAudio.\n\"Unreal\" \u00e8 stato uno dei primi videogiochi a usare effetti a 44,1 kHz per i suoni. Il vantaggio di questa larga banda di frequenze era una riproduzione pi\u00f9 fedele alla realt\u00e0.\nUn'altra differenza d'avanguardia rispetto a gran parte dei videogiochi del periodo \u00e8 stato il sistema musicale basato su musiche a moduli, composte quindi da diversi effetti sonori di tipo PCM messi insieme, create con programmi detti tracker. Ci\u00f2 permetteva un comparto sonoro pi\u00f9 ricco ma allo stesso tempo molto pi\u00f9 leggero in termini di byte. Questa tecnologia ha permesso una facile implementazione di musica dinamica che cambiava durante la partita a seconda delle situazioni.\nLa colonna sonora di Unreal \u00e8 stata composta da autori di musiche MOD, tra cui Alexander Brandon e Michiel van den Bos.\nEdizioni successive.\nUnreal e l'espansione sono stati in seguito, un anno dopo circa, messi in un pacchetto pi\u00f9 costoso, chiamato \"Unreal Gold\", e in seguito nel pacchetto chiamato \"Totally Unreal\" assieme a \"Unreal Tournament\". Nel 2006 Unreal Gold \u00e8 stato distribuito di nuovo assieme a Unreal Tournament in un pacchetto chiamato \"Unreal Anthology\"."}
{"id": "317900", "revid": "32116", "url": "https://it.wikipedia.org/wiki?curid=317900", "title": "Unreal engine", "text": ""}
{"id": "317901", "revid": "1305772", "url": "https://it.wikipedia.org/wiki?curid=317901", "title": "Hexen", "text": "Hexen: Beyond Heretic (o semplicemente Hexen, che in tedesco significa \"streghe\") \u00e8 un videogioco di tipo sparatutto in prima persona ad ambientazione fantasy, sviluppato da Raven Software, pubblicato da id Software nel 1995 per PC.\n\u00c8 il seguito di \"Heretic\" e prequel di \"Hexen 2\".\nStoria.\nDistribuito da GT Interactive a partire dal 30 ottobre 1995, il codice sorgente del gioco venne reso pubblico nel 1999, cosa che ha permesso a sviluppatori di terze parti di adattare il gioco alla piattaforma Linux; il 4 settembre 2008 \u00e8 stato di nuovo pubblicato sotto licenza GNU.\nTrama.\nDopo la sconfitta di suo fratello D'Sparil, Korax ha schiavizzato il mondo di Chronos, e un eroe (impersonato dal giocatore) dovr\u00e0 liberare il mondo ed eliminare il tiranno, uccidendo le orde di mostri e superando una serie di complessi enigmi.\nDurante la missione, l'eroe attraverser\u00e0 labirinti, una regione selvaggia, una montagna, un castello, e infine una necropoli, prima dello scontro finale con il \"Serpent Rider\".\nModalit\u00e0 di gioco.\n\"Hexen\" usa una versione modificata del motore grafico di Doom, che permette di guardare verso l'alto e verso il basso, come in \"Heretic\", ma a differenza di quest'ultimo anche di saltare. Hexen, a differenza degli altri giochi precedenti, che usavano solo la musica MIDI, pu\u00f2 suonare anche i CD audio musicali. \nComprende una modalit\u00e0 a singolo giocatore e una multigiocatore, con la scelta di tre diversi personaggi. differenti tra di loro: il \"guerriero\", il mago, e il \"chierico\".\n\u00c8 stato inoltre introdotto un inventario, ove \u00e8 possibile conservare e utilizzare vari oggetti; questi ultimi spaziano da pozioni esplosive, a gas, per rigenerare salute, ed anche incantesimi per trasformare i nemici in polli o maiali.\nIl gioco possiede sistema di selezione dei livelli chiamato \"hub system\", che consente di visitare pi\u00f9 volte le stesse mappe e contiene diverse innovazioni come rotazioni di porte e pareti.\nI nemici sono molto vari, ad esempio l\"'Heresiarch\" (eresiarca), un gigantesco mago. Ha l'aspetto di un negromante vestito con un mantello nero/viola e con la faccia praticamente oscurata e una coda rossa demoniaca. Ha anche 3 cubi sopra la testa con 3 relativi poteri che pu\u00f2 usare contro il giocatore. Una volta morto, i cubi di questo mostro cadono a terra e dopo un po' esplodono.\nI personaggi.\nOgni personaggio ha quattro armi, dove la prima ha munizioni infinite. Le altre hanno una certa quantit\u00e0 di mana a loro disposizione, di cui vi sono due tipi, mana blu e mana verde. L'arma due usa mana blu e l'arma tre usa mana verde, mentre la quarta usa entrambi i tipi.\nGuerriero.\nPossiede armi efficienti nel combattimento corpo a corpo - guanti con spine, ascia, martello, e spada. Queste armi sono efficaci nella prima parte del gioco, ma sono meno utili proseguendo per i livelli pi\u00f9 avanzati. L'arma pi\u00f9 potente del Guerriero \u00e8 la \"Quietus\", una spada che pu\u00f2 anche scagliare magia.\nMago.\nIl Mago possiede armi magiche efficaci nella lunga distanza che tengono a distanza i nemici, anche se sono piuttosto deboli. Il Mago pu\u00f2 avere pi\u00f9 difficolt\u00e0 all'inizio del gioco, mentre si trova in posizione di vantaggio quando \u00e8 nei livelli pi\u00f9 lontani. La migliore arma \u00e8 il \"Bloodscourge\", un bastone che pu\u00f2 scagliare palle di fuoco.\nChierico.\n\u00c8 ben bilanciato e ha una variet\u00e0 di armi e armatura. L'arma pi\u00f9 potente del Chierico \u00e8 il \"Wraithverge\", un bastone a forma di croce che pu\u00f2 tagliare i nemici tramite una orda di fantasmi.\nEspansione.\n\u00c8 stata pubblicata una sola espansione, \"Deathkings of the Dark Citadel\", dotato di 3 nuovi hub e 20 nuovi livelli per giocatore singolo.\nCollegamenti esterni.\n[[Categoria:Activision]]\n[[Categoria:Id Software]]"}
{"id": "317906", "revid": "339392", "url": "https://it.wikipedia.org/wiki?curid=317906", "title": "Il Parco delle Orobie Bergamasche", "text": ""}
{"id": "317908", "revid": "339392", "url": "https://it.wikipedia.org/wiki?curid=317908", "title": "Piano Regolatore Generale", "text": ""}
{"id": "317909", "revid": "1494169", "url": "https://it.wikipedia.org/wiki?curid=317909", "title": "Braies (disambigua)", "text": ""}
{"id": "317911", "revid": "1776051", "url": "https://it.wikipedia.org/wiki?curid=317911", "title": "Life Burns!", "text": "Life Burns! \u00e8 un singolo pubblicato dagli Apocalyptica con Lauri Yl\u00f6nen l'11 aprile 2005."}
{"id": "317913", "revid": "254059", "url": "https://it.wikipedia.org/wiki?curid=317913", "title": "Rio Braies", "text": "Il Rio Braies (\"Pragser Bach\" in tedesco) nasce dal lago di Braies in Alto Adige. Scorre nella valle di Braies e confluisce da sinistra dopo circa 7 chilometri a valle di Villabassa nel fiume Rienza. Principale affluente \u00e8 il rio Stolla."}
{"id": "317914", "revid": "1318658", "url": "https://it.wikipedia.org/wiki?curid=317914", "title": "Bria", "text": ""}
{"id": "317915", "revid": "110157", "url": "https://it.wikipedia.org/wiki?curid=317915", "title": "Rio Bria", "text": "Il Rio Bria o Rio di Tires (\"Breibach\", \"Braibach\" o \"Tierser Bach\" in tedesco) nasce nei pressi del Passo Nigra in Alto Adige. Scorre nella val di Tires e confluisce dopo circa 15 chilometri da sinistra nel fiume Isarco a Prato all'Isarco.\nToponimo.\nIl nome \u00e8 attestato come \"fluvius Pria\" nel 1027 (per\u00f2 si tratta di interpolazione tardiva in un documento falsificato nel tardo XIII secolo), come \"steg \u00fcber den Prein\" nel 1390 e come \"Preipach\" nel 1497 e nel 1520 e deriva dal etimo tardolatino *pir\u00e2riu (\"piantaggione di peri\")."}
{"id": "317916", "revid": "4106", "url": "https://it.wikipedia.org/wiki?curid=317916", "title": "Rio di Tires", "text": ""}
{"id": "317917", "revid": "436907", "url": "https://it.wikipedia.org/wiki?curid=317917", "title": "Lucariello", "text": "Biografia.\nPrimi anni.\nOriginario di Scampia, inizia ad esibirsi nei locali e nei centri sociali a 16 anni, come DJ e rapper. Nel 1995 conduce un programma radiofonico hip hop in una radio locale, mentre l'anno seguente fonda il collettivo Clan Vesuvio insieme al beatmaker Peppe 'O Red, realizzando dopo pochi mesi produce l'album \"Spaccanapoli\". Al progetto partecipano diversi artisti hip hop napoletani tra i quali il duo Co'Sang.\nNel 1999 realizza l'EP \"Malafemmena\", composto da cinque brani, e una versione lo-fi della canzone di Tot\u00f2. Con Peppe 'O Red e il percussionista Ciccio Merolla realizzano un progetto quasi esclusivamente dal vivo che chiamano V7, come una vecchia linea di autobus del centro della citt\u00e0. In questo periodo Lucariello collabora spesso anche con il DJ Stefano Miele.\nNella primavera del 2003 gli Almamegretta gli chiedono di partecipare al loro successivo album, \"Sciuoglie 'e cane\" nel quale Lucariello firma nove tracce. Da qui parte la collaborazione con il gruppo napoletano, con il quale ha condiviso quattro album e oltre 200 concerti in Italia e in Europa. La collaborazione termina nell'autunno del 2008.\nCarriera solista.\nNel 2007 inizia il suo percorso da solista grazie anche all'incontro con Stefano \"D.RaD\" Facchielli, che lo introduce nel mondo della musica elettronica e del dub. La prima pubblicazione da solista \u00e8 l'album \"Quiet\", coprodotto con il giapponese Taketo Gohara e composto da nove brani hip hop realizzati con strumenti acustici ed elettronici e caratterizzato da testi in dialetto strettissimo. Dall'album vengono estratti due singoli con i rispettivi video: \"Love Song\", diretto da Tak Kuroha, e \"Pistole, puttane e coca cola\", diretto da Claudio D'Avascio.\nSempre nel 2007, dalla collaborazione con il maestro Ezio Bosso, nasce \"Cappotto di legno\", un brano ispirato alla vicenda dell'autore di \"Gomorra\", Roberto Saviano. Nel testo Lucariello si immagina, dalla prospettiva di un killer, l'omicidio dello scrittore inserendo i campionamenti della voce di Nicola Schiavone, padre del Boss della camorra Francesco Schiavone, detto \"sandokan\", che lo definisce: \"un pagliaccio, un buffone\". Michele Santoro invita Lucariello con Roberto Saviano alla puntata del 24 aprile 2008 di \"Annozero\" su Rai 2.\nA partire dal progetto Poetica da Combattimento, insieme di musica, teatro e visual per utilizzare l'arte come arma contro tutte le mafie, prosegue il suo impegno con gli studenti nelle scuole della periferia di Napoli con il progetto Veleno Fertile.\nEsce il 26 aprile 2011 il secondo album \"I nuovi mille\". L'album \u00e8 parte di un omonimo progetto realizzato in collaborazione con la Rai per i 150 anni dell'unit\u00e0 d'Italia e la Sugar Music di Caterina Caselli. I proventi dell'album saranno destinati alla Fondazione POL.I.S che sostiene le vittime innocenti della criminalit\u00e0 e realizza progetti di lotta alla criminalit\u00e0 tra i quali la nascita di una radio libera. La title track, scritta dallo stesso Lucariello, Vittorio Cosma e Giuliano Sangiorgi dei Negramaro, \u00e8 la sigla del programma di Rai 2 \"I nuovi mille\", condotto da Federica Cellini. Sempre nel 2011 partecipa al concerto del primo maggio a Roma, dove suona tre brani: una versione a cappella di \"Cappotto di legno\", \"Fertile\" e \"I nuovi mille\". A giugno parte un tour negli spazi confiscati alla criminalit\u00e0 in collaborazione con Libera.\nA novembre del 2012 pubblica in maniera indipendente il videoclip di \"Io e te\" diretto da Gaetano Acunzo. Il singolo anticipa l'uscita dell'album \"CMNF8\", pubblicato il 15 aprile attraverso la Vesuvio Records. Negli stessi giorni esce \"Democratica violenza\", brano che racconta la storia di un ragazzo assassinato in un commissariato. Il testo \u00e8 dedicato alle vicende di Federico Aldrovandi, Stefano Cucchi e Giuseppe Uva.\nNel 2014 \u00e8 autore e interprete del brano \"Nuje vulimme 'na speranza\" scritto con il rapper Nt\u00f2, che diventa la sigla finale della serie televisiva \"Gomorra\". L'anno dopo realizza con il compositore Paolo Buonvino il brano \"Miettice 'a faccia\" che diventa sigla della serie \"Sotto copertura\". Sempre nel 2015 realizza il singolo \"Senza peccato\", prodotto da D-Ross con il videoclip girato da Johnny Dama. Nel video c'\u00e8 un cameo dell'attore Fortunato Cerlino che interpreta il boss Pietro Savastano nella suddetta serie Gomorra. In questo anno inizia anche la collaborazione con il rapper Fabri Fibra, Lucariello realizza lo skit della title track del suo album \"Squallor\". Fabri Fibra collabora con lui anche nel singolo \"Vittoria\".\nNel 2016 partecipa con il brano provocatorio \"Guagli\u00f9n 'e miez 'a via\" al talent show \"T\u00fa s\u00ed que vales\". Dal 2015 al 2017 realizza una serie di singoli e videoclip che sfoceranno poi nell'album \"Il vangelo secondo Lucariello\".\nNel 2021 ha reso disponibile l'EP \"Napoli C.le/D\u00fcsseldorf\", frutto della collaborazione con Raiz; al auo interno figura il brano \"Aria\", utilizzato nella prima puntata dell'ultima stagione di \"Gomorra - La serie\".\nEsperienza politica.\nIn vista delle elezioni europee del 2019 Lucariello si \u00e8 proposto come candidato del Movimento 5 Stelle, senza superare le selezioni europarlamentarie online sulla piattaforma \"Rousseau\". Nel gennaio del 2020 con 171 voti arriva quarto alle parlamentarie per le elezioni suppletive del collegio Campania 07.\nIl 7 luglio 2020, in vista delle elezioni regionali di settembre in Campania di settembre in Campania, ha pubblicato un video nel quale ha ufficializzato la sua candidatura a sostegno del Movimento 5 Stelle. Raccoglier\u00e0 1134 preferenze nella circoscrizione di Napoli senza essere eletto.\nSi candider\u00e0 poi anche alle comunali di Napoli dell'ottobre 2021 ma con 289 preferenze di nuovo non viene eletto."}
{"id": "317921", "revid": "125592236", "url": "https://it.wikipedia.org/wiki?curid=317921", "title": "Villa Malaparte", "text": "Villa Malaparte \u00e8 un'abitazione privata situata nell'isola di Capri su un irto e stretto promontorio roccioso, che sembra sorgere dal mare. \u00c8 stata ideata da Curzio Malaparte come risulta anche dal Pubblico Registro delle Opere protette presso il MIBAC. \u00c8 considerata uno dei capolavori dell'architettura moderna, rappresentando un meraviglioso esempio di integrazione tra modernit\u00e0 razionalista e ambiente naturale.\nDescrizione.\nL'amore di Curzio Malaparte per l'isola di Capri inizi\u00f2 nel 1936 quando, recatosi a far visita all'amico Axel Munthe, ne rimase entusiasta. Dopo l'acquisto del terreno su Punta Massullo per dodicimila lire, l'amicizia con Galeazzo Ciano, allora Ministro degli affari esteri ed appassionato frequentatore di Capri insieme alla moglie Edda, gli consent\u00ec di ottenere la licenza edilizia; la costruzione del complesso, affidata al capomastro Adolfo Amitrano, dur\u00f2 complessivamente due anni, protraendosi dal 1938 al 1940.\nLa villa venne realizzata secondo le indicazioni dello scrittore che voleva si realizzasse una casa dal carattere forte e solitario, proprio come lui si vedeva rappresentato e per questo l'aveva battezzata \u00ab\"Casa come me\"\u00bb, \u00e8 costituita da un grande salone sulle cui pareti si aprono quattro grandi finestre, costruite in modo da offrire in ognuno un panorama diverso. Vi sono poi lo studio, la stanza da letto, un piccolo appartamento per gli ospiti, chiamato l'\"ospizio\" e la \"favorita\", la camera da letto della compagna del momento. Mentre ricorda per la sua semplice struttura le abitazioni locali, possiede note chiaramente razionaliste come il tetto a terrazza con un paravento ondeggiante, certi segni della scuola di Le Corbusier. La sua forma di parallelepipedo rotto dalla gradonata, che sale ampliandosi sulla terrazza solare della copertura, ha una semplice armonia, che diviene parte delle strutture naturali della roccia e crea un eccezionale ambiente costruito.\nSecondo recenti acquisizioni di documenti e lettere il progetto della villa \u00e8 in realt\u00e0 interamente attribuibile allo stesso Malaparte; Libera aveva presentato prima della rottura con Malaparte un progetto diverso e mai realizzato. Tutto ci\u00f2 emerge da lettere dell'architetto viareggino Uberto Bonetti, che si occup\u00f2 della realizzazione del progetto e che scrive appunto che \u00abla realizzazione materiale dell'edificio \u00e8 stata effettuata su disegni propri ma dietro Vostro indirizzo estetico e costruttivo: piante, sezioni ecc.\u00bb Questo spiegherebbe anche la modestia della parcella presentata da Bonetti, riferita al puro lavoro tecnico-esecutivo.\nL'eredit\u00e0.\nNel proprio testamento Curzio Malaparte scrisse:\nGli eredi hanno impugnato il testamento. Ne \u00e8 nata una battaglia giudiziaria al termine della quale la propriet\u00e0 \u00e8 stata attribuita agli eredi i quali hanno in seguito assegnato la propriet\u00e0 alla Fondazione Ronchi, veste giuridica degli eredi Malaparte e poi acquisita dagli eredi direttamente; Casa Malaparte \u00e8 oggi una casa privata.\nLa villa non \u00e8 aperta al pubblico. Essa, infatti, risulta di propriet\u00e0 degli eredi dello scrittore.\nNei film.\nLa casa appare in molti film, quali \"Il disprezzo\" o \"La pelle\"."}
{"id": "317922", "revid": "466539", "url": "https://it.wikipedia.org/wiki?curid=317922", "title": "Campionato mondiale maschile di pallacanestro 2006", "text": "La XV edizione del Campionato Mondiale Maschile di Pallacanestro FIBA \u00e8 stata disputata in Giappone dal 19 agosto al 3 settembre 2006. Il torneo \u00e8 stato co-organizzato dalla FIBA, la federazione internazionale, e dalla JABBA, la federazione giapponese. Per la seconda volta la fase finale \u00e8 stata giocata da 24 squadre, che sono state suddivise in quattro gironi eliminatori. Le prime quattro di ogni girone accedevano alla fase ad eliminazione diretta.\nSquadre partecipanti.\nIl Giappone si \u00e8 qualificato come paese ospitante, mentre Italia, Porto Rico, Serbia e Montenegro e Turchia sono stati ammessi alla fase finale attraverso una Wild Card concessa dalla FIBA. L'Argentina ha ottenuto la qualificazione quale squadra vincitrice del torneo olimpico di Atene 2004. Le altre 18 squadre si sono qualificate alla fase finale attraverso tornei continentali (6 per l'Europa, 4 per le Americhe, 3 per l'Asia, e per l'Africa e 2 per l'Oceania).\nI gironi sono stati sorteggiati a Tokyo il 15 gennaio 2006. Nelle qualificazioni, le partite del gruppo A si sono svolte a Sendai, quelle del gruppo B a Hiroshima, quelle del gruppo C a Hamamatsu e quelle del gruppo D a Sapporo; la fase finale del torneo si \u00e8 disputata a Saitama.\nArbitri.\nPer il torneo la FIBA ha selezionato 40 arbitri professionisti:\nQualificazioni olimpiche.\nLa squadra campione del mondo parteciper\u00e0 di diritto alle Olimpiadi di Pechino 2008, insieme alla Cina, paese ospitante. Le altre squadre saranno decretate dai campionati continentali nel 2007 e dal Torneo di Qualificazione Olimpica, dove si confronteranno con quattro nazionali europee, tre americane, due africane, due asiatiche e una oceanica, che non hanno vinto o raggiunto le posizioni nella classifica finale dei campionati continentali che davano accesso diretto alle olimpiadi.\nRisultati.\nFase ad eliminazione diretta.\n\"Sono indicati gli orari locali (UTC +9)\""}
{"id": "317926", "revid": "1372005", "url": "https://it.wikipedia.org/wiki?curid=317926", "title": "Grimoaldo I", "text": "Origine.\nEra l'unico figlio maschio di Pipino di Landen, figlio di Carlomanno, maggiordomo di palazzo in Neustria per il re Clotario II, e di sua moglie Itta (o Idulberga). Sia i genitori che le sue due sorelle Begga e Gertrude sono venerati come santi dalla Chiesa cattolica.\nBiografia.\nViene citato negli \"Annales Xantenses\", alla morte di suo padre.\nNel 640, alla morte del padre, che aveva fatto della sua famiglia la pi\u00f9 potente del regno dei Franchi, anche per il matrimonio di Begga con Ansegiso, il figlio del vescovo di Metz, Arnolfo, (da questo matrimonio discese la dinastia dei Carolingi con la nascita di Pipino di Herstal, bisavolo di Carlo Magno), secondo l'anonimo cronista dell'VIII secolo del \"Liber Histori\u00e6 Francorum\", Grimoaldo successe al padre come maggiordomo di Austrasia, mentre invece il cronista Fredegario scrive che la carica venne assegnata ad Otto, figlio di Urone che era stato domestico di re Dagoberto I e che aveva allevato il nuove re dei Franchi di'Austrasia, Sigeberto III, nonostante Clotario II avesse riconosciuto l'ereditariet\u00e0 di tale carica con l\"'Editto di Parigi\" del 614. Grimoaldo assieme all'amico, Cuniberto, arcivescovo di Colonia, studi\u00f2 il modo di fare decadere dalla carica Otto per prendere il posto che era gi\u00e0 stato di suo padre.\nComunque si guadagn\u00f2 la fiducia di Sigeberto III, combattendo con lui contro il margravio di Turingia Radulfo, che era insorto nel 641. Durante la battaglia, ebbe anche modo di salvargli la vita.Riusc\u00ec a farsi nominare Maggiordomo di palazzo d'Austrasia, nel 643, dopo che Otto era stato ucciso da un gruppo di suoi partigiani, guidati dal re degli Alamanni, Leutario.Come il padre Pipino, riusc\u00ec ad avere nelle sue mani tutto il poteresostituendosi nel governo allo stesso re Sigeberto, che divenne uno dei \"re fannulloni\": essendo Sigeberto ancora privo di eredi, riusc\u00ec addirittura a fargli adottare suo figlio Childeberto e a farlo nominare suo erede al trono.\nPoco dopo (attorno al 652) il re ebbe un figlio dalla moglie Inechilde, Dagoberto II, che quando suo padre Sigeberto mor\u00ec (656) fu fatto tonsurare da Grimoaldo e fu inviato in un monastero scozzese, e nello stesso tempo, Grimoaldo proclam\u00f2 re suo figlio, Childeberto, detto l'Adottato. \nLa nobilt\u00e0 d'Austrasia si ribell\u00f2 a Grimoaldo, lo combatt\u00e9 e lo cattur\u00f2, quindi lo consegn\u00f2 al sovrano di Neustria, Clodoveo II, che lo mise in carcere a Parigi e, per aver perseguitato il suo sovrano, fu condannato a morte e fatto morire sotto tortura.Giustiziato l'usurpatore, Clodoveo II annesse il regno d'Austrasia, che torn\u00f2 autonomo nel 676, quando venne reinsediato Dagoberto II.\nChildeberto avrebbe continuato a regnare, anche dopo la cattura del padre; secondo alcune fonti sarebbe stato Ercinoaldo, maggiordomo di Austrasia sotto Clodoveo II, a farlo uccidere nel 657; per altre, l'usurpatore venne deposto e fatto giustiziare da Ebroino, maggiordomo di Clotario III, nel 662.\nMatrimoni e discendenza.\nGrimoaldo aveva una moglie, della quale non si conoscono n\u00e9 il nome n\u00e9 gli ascendenti, che gli diede due figli:"}
{"id": "317928", "revid": "339392", "url": "https://it.wikipedia.org/wiki?curid=317928", "title": "L'histoire d'Ad\u00e8le H.", "text": ""}
{"id": "317929", "revid": "1002967", "url": "https://it.wikipedia.org/wiki?curid=317929", "title": "Battaglia di Delebio", "text": "La battaglia di Delebio venne combattuta il 18-19 novembre 1432 a Delebio, in Valtellina, tra l'esercito milanese guidato da Niccol\u00f2 Piccinino e quello veneziano guidato da Giorgio Corner.\nAntefatti.\nDopo la decapitazione del Carmagnola, accusato di aver tradito la Repubblica di Venezia in favore dei milanesi, i veneziani elessero quale comandante generale dell'esercito Gianfrancesco Gonzaga che aveva appena ottenuto il titolo di marchese dall'imperatore in seguito allo sborso di 12.000 fiorini. L'esercito veneziano, forte di 9.600 cavalieri, 8.000 fanti, 600 balestrieri e 6.000 cerne riusc\u00ec faticosamente a catturare Soncino, teatro di una pesante sconfitta l'anno precedente e a spingersi sino alla Gera d'Adda. Al contempo i veneziani avevano inviato un secondo esercito al comando del provveditore Giorgio Corner, che aveva lasciato i milanesi per mettersi al soldo della Serenissima, al fine di invadere la Valtellina attraverso la Val Camonica e il valico dell'Aprica. Con questa operazione, la Repubblica di Venezia aspirava. oltre che a rendere pi\u00f9 sicuri i confini settentrionali, ad assicurarsi un passaggio alpino attraverso la Valtellina per favorire i traffici commerciali verso l'Europa Settentrionale. Il Corner riusc\u00ec a catturare gran parte della valle senza incontrare grande resistenza.\nLa battaglia.\nIl 18 novembre 1432 l'esercito dei Visconti, dotato di ben 400 cavalli raggiunse la Valtellina risalendo lungo la costa occidentale del Lago di Como e si prepar\u00f2 ad affrontare i veneziani. Era comandato dal capitano di ventura Niccol\u00f2 Piccinino, con lui vi erano Guido Torelli, capitano d'armi e signore dei feudi di Montechiarugolo e Guastalla, e Franchino Rusca, signore di Como, con il figlio Giovanni Rusca, Raffaele da Mandello e Pier Brunoro Sanvitale dei conti Sanvitale di Fontanellato, noto per la lunga vicenda d'amore che di l\u00ec a poco prender\u00e0 avvio con Bona Lombarda, una contadina di Cosio Valtellino.\nLe truppe veneziane oltre al provveditore Giorgio Corner includevano Sante Venier, Bartolomeo Colleoni, il marchese Taddeo d'Este, Antonio da Martinengo, Taliano Furlano, Rinaldo da Vicenza, Taddeo Marchese, Antonio Ducco, Giacomo Trivella, Cesare da Martinengo, Daniele Vitturi, Battista Capece, Marco Dardinello e Pigliardo da Faenza che morir\u00e0 in battaglia.\nQuello stesso giorno i milanesi attraversarono l'Adda vicino a Sorico su un ponte di barche improvvisato riuscendo a cogliere di sorpresa il presidio di un campo trincerato veneziano. L'esercito ducale venne respinto a duro prezzo dai veneziani che nella battaglia lasciarono sul terreno oltre 300 soldati. Nella notte seguente il Piccinino si prepar\u00f2 all'assalto finale facendo colmare il fossato che proteggeva il campo avversario di Delebio. La mattina del 19 novembre 1432 i milanesi attaccarino i veneziani da ovest, mentre le truppe dei ghibellini valtellinesi guidati da Stefano Quadrio con un contingente di milizie chiavennasche al comando di Antonio Nasalli e Antonio Brocchi, giunsero da est. Grazie all'apporto decisivo dei valtellinesi, i veneziani vennero definitivamente sbaragliati. Tutti i capitani della Serenissima sopravvissuti alla cruenta battaglia furono condotti a Milano come prigionieri, ad eccezione di Marco Dardinello e Bartolomeo Colleoni che riuscirono a fuggire. Speciale trattamento sub\u00ece il provveditore Giorgio Corner che venne rinchiuso nei terribili Forni (le prigioni) del castello di Monza e torturato a lungo affinch\u00e9 rivelasse i segreti del governo di Venezia. Le perdite subite delle truppe della Serenissima furono ingenti: restarono sul campo 1.800 cavalli e 3.500 fanti mentre vennero fatti prigionieri 1.200 cavalli e 1.500 soldati. Alcune sorgenti propongono numeri ancora maggiori: 5.000 morti e 7.000 prigionieri.\nConseguenze.\nIl sapore della vittoria non dur\u00f2 a lungo per i ghibellini valtellinesi: dopo alcuni mesi i veneziani invasero nuovamente la Valtellina per vendicarsi della sanguinosa sconfitta capitanati dal condottiero e marchese di Mantova Gianfrancesco Gonzaga. Ancora una volta i veneziani riusciranno a restare in Valtellina per poche settimane per poi abbandonarla nell'aprile del 1433.\nLa localit\u00e0 presso Delebio in cui si svolse la battaglia, nei pressi della chiesa di Santa Domenica, \u00e8 ancora oggi chiamata, non senza ragione, \"fossa dei Veneziani\" a ricordo del fossato difensivo creato dai veneti poi utilizzato per la loro sepoltura."}
{"id": "317931", "revid": "1543377", "url": "https://it.wikipedia.org/wiki?curid=317931", "title": "Giacinto Auriti", "text": "Biografia.\nLaureatosi in giurisprudenza a Roma, nella Capitale insegn\u00f2 diritto della navigazione, diritto internazionale, diritto privato comparato e teoria generale del diritto. Nel 1977, mentre era Presidente del Centro studi politici e costituzionali, diede alle stampe il pamphlet \"Principi ed orientamenti per una moneta europea\", in cui descrisse le linee guida per l'adesione ad una moneta unica europea. Nel 1993 \u00e8 tra i docenti fondatori della facolt\u00e0 di giurisprudenza dell'Universit\u00e0 di Teramo, della quale \u00e8 stato anche preside. \u00c8 autore di alcuni testi di diritto della navigazione.\nNel 2004 si candid\u00f2 alle elezioni del Parlamento europeo con la lista Alternativa Sociale di Alessandra Mussolini nella circoscrizione Sud: ottenne 873 voti e pertanto non fu eletto. Auriti si definiva \"apartitico\".\nIl comune di Guardiagrele gli ha intitolato, in centro, il Largo Botteghe Oscure.\nTeoria economica.\nNell'ultimo periodo della sua vita, pur senza aver mai compiuto studi di teoria economica ma partendo dagli argomenti trattati dal poeta statunitense Ezra Pound, fonda la scuola di Teramo nel campo del diritto monetario, sviluppando una teoria economica che intende la moneta come unit\u00e0 di misura del valore e come tale accettata convenzionalmente da chi la usa come mezzo di scambio, divenendo cos\u00ec uno \"strumento\" dello scambio di beni (teoria del valore indotto della moneta).\nNel suo carattere convenzionale risiederebbe il diritto di chi ne accetta la convenzione, ossia il popolo, di esigerne la propriet\u00e0 (propriet\u00e0 popolare della moneta). In questo senso, le banche centrali che sono delle societ\u00e0 per azioni private, secondo Auriti ricaverebbero profitti indebiti dal signoraggio sull'emissione di cartamoneta, assumendo una importante responsabilit\u00e0 nell'origine del debito pubblico. Tale teoria trarrebbe ancora pi\u00f9 forza dall'abolizione del rapporto diretto fra moneta (convertibile in oro) e riserva aurea, gi\u00e0 stabilita dagli accordi di Bretton Woods, avvenuta su iniziativa di Richard Nixon il 15 agosto 1971, che avrebbe trasformato l'attivit\u00e0 dell'emissione della moneta in un puro esercizio tipografico, sottolineando ancor di pi\u00f9 il carattere convenzionale del valore monetario creato dall'accettazione del popolo di tale convenzione.\nAuriti esponeva questo aspetto della sua teoria con una suggestiva metafora: \u00abImmaginate che Antonio Fazio, governatore della Banca d'Italia, sia in volo sul Pacifico. L'aereo precipita e lui si lancia con il paracadute atterrando su un'isola abitata solo da indigeni. Fazio porta con s\u00e9 una valigetta con 100 milioni di lire. Va dagli indigeni, chiede da mangiare, un alloggio e propone di pagare con le banconote che ha al seguito. Gli indigeni lo guardano e si mettono a ridere. Ovviamente essi non riconoscono il valore convenzionale di quei pezzi di carta. Perci\u00f2 dove sta il loro valore? Nel popolo che l'accetta!\u00bb. Le teorie di Giacinto Auriti non hanno mai trovato accoglimento in ambito economico, n\u00e9 alcun suo articolo \u00e8 mai stato pubblicato su riviste scientifiche di rilievo e ricadono tra quelle catalogabili come teorie del complotto. In particolare le teorie di Auriti vengono usate per sostenere le tesi relative alle teorie del complotto sul signoraggio diffuse attraverso Internet, in particolar modo all'interno di siti che si occupano di sovranit\u00e0 popolare della moneta.\nNel 1998 ha collaborato con Beppe Grillo alla realizzazione dello spettacolo \"Apocalisse morbida\".\nIl SAUS e la Banca d'Italia.\nNegli anni Novanta Giacinto Auriti conduce una serie di iniziative come segretario generale del \"Sindacato Antiusura\" (\"SAUS\") e come legale rappresentante dell'associazione culturale \"Alternativa sociale per la propriet\u00e0 di popolo\". Tra queste chiede al Tribunale di Roma di dichiarare \"la moneta, all'atto della emissione, di propriet\u00e0 dei cittadini italiani ed illegittimo l'attuale sistema dell'emissione monetaria, che trasforma la Banca Centrale da ente gestore ad ente proprietario dei valori monetari\".\nLa Banca d'Italia, opponendosi alla richiesta di Auriti, scrive: \"La visione della moneta e delle funzioni monetarie che l'attore intende accreditare \u00e8 palesemente distorta e completamente infondata\" ... \"l'accettazione da parte della collettivit\u00e0, lungi dall'essere causa del valore della moneta, ne rappresenta in realt\u00e0 solo l'effetto, sicch\u00e9 il sillogismo deve essere rovesciato: non \u00e8 vero che la moneta vale in quanto \u00e8 accettata, ma semmai, come la storia e la cronaca stanno a dimostrare, che essa \u00e8 accettata solo in quanto abbia un valore. Di qui la necessit\u00e0 che tale valore, rispondendo ad un fondamentale interesse pubblico, sia difeso e garantito dalle Pubbliche Autorit\u00e0, funzione nei moderni stati affidata alle banche centrali.\"\nIl batter moneta, continua la Banca d'Italia \u00e8 espressione della sovranit\u00e0 statale, e quindi \"il valore della moneta trae il proprio fondamento solo ed unicamente da norme dell'ordinamento statale, che, per solito, disciplinano minutamente la creazione e la circolazione della moneta, ne sanciscono l'efficacia liberatoria, ne sanzionano la mancata accettazione in pagamento e tutelano la fede pubblica contro la sua falsificazione ed alterazione.\" A proposito della questione della propriet\u00e0 della moneta, sollevata da Auriti nell'ambito dello stesso procedimento, la Banca d'Italia sostiene: \"La domanda attorea \u00e8 poi, anche nel merito, destituita del bench\u00e9 minimo fondamento.\" perch\u00e9 si basa sulla \"premessa, completamente errata\" che manchi \"nel nostro ordinamento una norma di legge che indichi il proprietario della moneta all'atto dell'emissione\". L'appropriazione della moneta da parte della Banca d'Italia, continua il ragionamento della Banca, secondo Auriti \"si baserebbe su una consuetudine interpretativa contra legem.\"\nMa, fa notare la Banca, \"i biglietti appena prodotti dall'officina fabbricazione biglietti della Banca d'Italia costituiscono una semplice merce di propriet\u00e0 della Banca centrale, che ne cura direttamente la stampa e ne assume le relative spese (art. 4, comma 5, del T.U n. 204/1910).\" Acquistano la funzione e il valore di moneta solo quando la Banca d'Italia li immette nel mercato e ne trasferisce la propriet\u00e0 ai percettori. L'immissione dei biglietti avviene con operazioni che la Banca in autonomia conclude \"con il Tesoro, con il sistema bancario, con l'estero e con i mercati monetari e finanziari, operazioni tutte previste e compiutamente disciplinate dalla legge e dallo statuto della Banca d'Italia (artt. 25 - 42 del T.U. n. 204/1910 e artt. 41 - 53 dello Statuto)\".\nQuindi definisce \"abnorme e campata in aria\" la teoria di Auriti per la quale \"esisterebbe una consuetudine interpretativa contra legem, in base alla quale la Banca centrale all'atto dell'emissione mutua allo Stato italiano ed alla Collettivit\u00e0 Nazionale, tutto il denaro che pone in circolazione\". La moneta \u00e8 immessa nel mercato in base ad operazioni previste e disciplinate dalla legge, con le quali la Banca d'Italia cede la propriet\u00e0 dei biglietti. Questi come circolante vengono registrati nel passivo nella contabilit\u00e0 della Banca che acquista in contropartita o riceve in pegno beni o valori mobiliari (titoli, valute, ecc.) che finiscono nell'attivo. Inoltre la Gazzetta Ufficiale, come prescrive la legge, riporta mensilmente tali operazioni.\nAggiunge la Banca che considerato che essa stessa si assume le spese di fabbricazione dei biglietti e l'imposta di bollo, mentre gli utili annuali, effettuati i prelevamenti e le distribuzioni di cui parla l'art. 54 dello Statuto vengono devoluti allo Stato ai sensi dell'art. 23 del T.U. n. 204/1910, si evidenzia \"l'assoluta inconsistenza ed insensatezza delle tesi\" di Auriti, secondo il quale \"l'erogazione della moneta sarebbe effettuata dalla Banca d'Italia addebitandone allo Stato ed alla collettivit\u00e0 l'intero ammontare senza corrispettivo\". Pertanto, conclude la Banca, \"non \u00e8 dato riscontrare alcunch\u00e9 di arbitrario o di illegittimo nelle prerogative esercitate in campo monetario dalla Banca centrale, perch\u00e9, contrariamente a quanto preteso dall'attore, l'intera materia \u00e8 compiutamente disciplinata dal legislatore, in modo tale che nessun aspetto attinente all'attribuzione o all'esercizio della funzione di emissione pu\u00f2 dirsi regolamentato da consuetudini interpretative e, meno che mai, da consuetudini contra legem.\"\nLa richiesta non venne accolta. In seguito due progetti di legge, il n. 1282 dell'11 gennaio 1995, presentato dal senatore Luigi Natali e sottoscritto da altri 17 Senatori della Repubblica facenti parte di 5 diversi partiti, che andavano da Rifondazione Comunista ad Alleanza Nazionale e il n. 1889 dell'11 febbraio 1997 del senatore Antonino Monteleone di AN, ripropongono le tesi di Auriti, anche se in Senato non verranno mai discussi.\nL'esperimento del SIMEC.\nAuriti nel 2000, con l'aiuto dell'allora sindaco Mario Palmerio (l'Ulivo), condusse un esperimento nella sua cittadina natale Guardiagrele emettendo il SIMEC, con lo scopo di provare le sue teorie sulla creazione di valore della moneta da parte della cittadinanza. L'esperimento si svilupp\u00f2 in due fasi: l\"avviamento\" serv\u00ec per immettere il SIMEC negli usi della comunit\u00e0 \"quel valore indotto che lo oggettivizza come un bene reale, oggetto di propriet\u00e0 del portatore\" diventando cos\u00ec una moneta parallela, la seconda consistette nella creazione di un \"Assessorato per il Reddito di Cittadinanza\" per promuovere l'iniziativa che ebbe un discreto successo, perch\u00e9 i SIMEC erano ceduti alla pari in cambio di lire assumendo nell'immediato il doppio del valore originario. Auriti afferm\u00f2 in un'intervista che i costi relativi alla creazione del circuito economico furono sostenuti da lui stesso. In seguito ad un intervento della Guardia di Finanza su disposizione della Procura di Chieti, i SIMEC in circolazione vennero per\u00f2 sequestrati, ai sensi dell'articolo 321 del Codice Penale; nonostante il successivo dissequestro, l'esperimento fu interrotto.\nIl Sindacato antiusura nel 2001 promuove un disegno di legge di iniziativa popolare (\"Accettazione dell'EURO: reddito di cittadinanza propriet\u00e0 del portatore\"), che per\u00f2 non raccoglie le firme necessarie.\nIn una interrogazione alla Camera dei deputati nel dicembre 2005, il deputato Antonio Serena, dopo aver sostenuto al Senato l'attivit\u00e0 di Auriti, chiedeva l'intervento del governo in materia di abolizione del signoraggio bancario. Il 30 maggio 2011 le teorie di Auriti sul signoraggio vengono ribadite in un'interpellanza parlamentare da Antonio Di Pietro, che chiede interventi nelle sedi competenti europee."}
{"id": "317936", "revid": "6923", "url": "https://it.wikipedia.org/wiki?curid=317936", "title": "Eugene O'Neill", "text": "Insignito del premio Nobel per la letteratura nel 1936, O'Neill \u00e8 stato una figura fondamentale per il teatro statunitense anche per il fatto che questo, a causa anche dell'ostracismo puritano contro gli spettacoli, era pressoch\u00e9 inesistente: O'Neill attinse strumenti, tecniche e idee da tutto il teatro europeo e us\u00f2 e ricre\u00f2 il coro e le maschere del teatro greco, le tecniche del melodramma e, soprattutto, quelle del realismo ibseniano, fuse con quelle dell'espressionismo di August Strindberg. Il suo fu il primo tentativo di trattare criticamente gli elementi di corruzione, disgregazione, e alienazione della civilt\u00e0 statunitense.\nBiografia.\nFiglio dell'attore irlandese, cattolico James O'Neill, e di una pianista, O'Neill ebbe dimestichezza con la scena sin da bambino: correndo sotto un telone blu, faceva l'onda del Conte di Montecristo. Da piccolo frequent\u00f2 per sei anni scuole cattoliche prima di iscriversi all'Accademia di Stamdford.\nIscrittosi all'Universit\u00e0 di Princeton, ne fu espulso dopo un anno e sub\u00ec la stessa sorte all'Universit\u00e0 di Harvard a causa di stati di ubriachezza. Da allora fu un susseguirsi di avventure, di contatti con gli uomini pi\u00f9 diversi: sposo solamente per tre giorni con una moglie preoccupata e fuggitiva a causa dalla sua dissolutezza, cercatore d'oro in Honduras dopo un naufragio, marinaio sui mari del Sud, disoccupato sul fronte del porto di Buenos Aires, direttore di scena nella compagnia del padre.\nQuesta girandola di esperienze fin\u00ec quando, malato di tubercolosi, negli Stati Uniti d'America dovette entrare in sanatorio. Qui, dopo ampie letture di Ibsen e Strindberg, scopr\u00ec la sua vocazione di scrittore e, dimesso, inizi\u00f2 la produzione teatrale.\nNei \"Drammi marini\" fece rivivere gli uomini e le scene incontrati negli anni precedenti: marinai, prostitute, fuorilegge, vecchi vapori, bettole, tutti al centro di un fatalismo che spesso non lasciava speranze. \"In viaggio per Cardiff\" (1916) fu un successo, \"Oltre l'orizzonte\", che conquist\u00f2 il premio Pulitzer nel 1920, fu un dramma ambientato nei campi agricoli e nella campagna, nel quale l'autore mise in evidenze le passioni primitive ed i sentimenti. In questa opera O'Neill cerc\u00f2 un filo conduttore con gli eroi del teatro greco ed orientale, e lo intravide nella difficolt\u00e0 che i protagonisti incontrano nella lotta per la sopravvivenza.\nIn questi e negli altri drammi pi\u00f9 riusciti (come \"L'imperatore Jones\" del 1920) O'Neill trascese la sua forte ispirazione sociale proponendo la drammatica parabola della stessa condizione umana: l'uomo \u00e8 al mondo per lottare e per essere sconfitto. In questa opera, O'Neill si avvicin\u00f2 all'espressionismo focalizzando la sua attenzione sui misteri del sovrannaturale.\nSe in \"Differenze\" (1921), l'espressionismo tese allo spirito allegorico, nel \"Il primo uomo\" (1922), l'autore descrisse le contraddizioni del conformismo, mentre \"La fontana\" (1923) si risolse in un dramma imperniato sul mondo onirico. \"Tutti i figli di Dio hanno le ali\" (1924) entr\u00f2 a far parte della collezione di opere a sfondo sociale, visto che tocc\u00f2 la tematica dell'ingiustizia e del razzismo.\nIn \"Desiderio sotto gli olmi\" (1924), con sinistra ironia, O'Neill fece a pezzi la filosofia americana del successo e la sua mitica incarnazione: il pioniere fisicamente gagliardo e moralmente sano. Le passioni umane tendenti all'animalesco vengono guidate, in questa rappresentazione, dal desiderio irrefrenabile e liberatorio di possedere la terra.\nNelle opere successive, che durano a volte sei ore (\"Strano interludio\" del 1928, \"Il lutto si addice ad Elettra\" del 1931), subentrarono preoccupazioni metafisiche e religiose, tanto che i critici tratteggiano un \"ciclo mistico\", influenzato dalla temporanea conversione al cattolicesimo dell'autore. \"Il gran Dio Brown\" si bas\u00f2 sul richiamo delle Furie modernizzate, sulle forze irrazionali che dominano il mondo produttivo.\nNello stesso periodo O'Neill si accost\u00f2 alle teorie freudiane, utilizzate per sciogliere i nodi principali delle sue opere, come la natura matrigna, il sesso schiavizzante e la libert\u00e0 soffocata dal determinismo.\nMa negli ultimi anni O'Neill riprese la vena realistica, seppure in chiave di approfondimento psicologico dei personaggi: tale \u00e8 \"Lungo viaggio verso la notte\", dettato nel 1940, dedicato alla moglie e rappresentato postumo, tutto imperniato su pochi personaggi ispirati alla propria famiglia (madre morfinomane, padre alcolizzato, il figlio, O'Neill stesso, tubercolotico). La sua fama, gi\u00e0 rinsaldata dal premio Nobel per la letteratura nel 1936, ricevette negli USA, dopo la sua morte, una consacrazione sospetta ma definitiva: due suoi lavori furono adattati ad operetta."}
{"id": "317938", "revid": "117236623", "url": "https://it.wikipedia.org/wiki?curid=317938", "title": "Daniel Bovet", "text": "I suoi studi e le sue ricerche nel campo della chemioterapia e della farmacologia hanno permesso di migliorare la qualit\u00e0 e l'efficacia di molti trattamenti medici, in particolare dei sulfamidici (con nuovi prodotti antibatterici di sintesi), degli antistaminici (con una serie di farmaci ad azione pi\u00f9 specifica) dei simpaticolitici (con nuove medicine per ridurre la pressione arteriosa, le alterazioni del sistema nervoso simpatico e degli stati di ansia), e dei miorilassanti (con i curari di sintesi, fra cui in particolare la gallamina, che hanno azione coadiuvante in chirurgia perch\u00e9 provocano un efficiente rilassamento muscolare).\nQuesti importanti contributi valsero a Bovet il premio Nobel per la Medicina e la Fisiologia nel 1957.\nBiografia.\nNato da una famiglia di professori universitari (il padre, Pierre Bovet, era stato all'Universit\u00e0 di Neuch\u00e2tel il pi\u00f9 giovane professore di filosofia della Svizzera), Bovet, dai cinque ai diciotto anni, frequent\u00f2 via via le scuole Montessori, un'istituzione borghese a Bourg-de-Four, la Scuola attiva, il laboratorio dell'Istituto e, infine, si laure\u00f2 in scienze nel 1927 all'Universit\u00e0 di Ginevra, dove consegu\u00ec il dottorato nel 1929 con una tesi in zoologia e anatomia comparata, e nel 1949 la libera docenza in chimica farmaceutica.\nDal 1929 cominci\u00f2 a lavorare nel dipartimento di chimica dell'Istituto Pasteur di Parigi, dapprima come assistente (dopo quattro anni passati in laboratorio), poi come direttore del Laboratorio di Chimica Terapeutica. Qui conobbe Filomena Nitti, figlia dell'ex presidente del consiglio antifascista Francesco Saverio Nitti e sorella del batteriologo Federico, la quale diventer\u00e0 sua moglie, oltre che sua stretta collaboratrice. \u00c8 in quegli anni che, insieme a Fourneau, Tr\u00e9fou\u00ebl e allo stesso Nitti, Bovet cominci\u00f2 lo studio delle potenzialit\u00e0 dei sulfamidici dapprima su modelli sperimentali e poi in clinica; si dimostr\u00f2 che l'azione antibatterica dei sulfamidici era attribuibile alla sola frazione sulfamidica della molecola di Prontosil rosso (un colorante sintetizzato in Germania da Klarer e Mietzsch, di cui Gerhard Domagk aveva dimostrato l'attivit\u00e0 antibatterica). Nel 1944 Bovet scopr\u00ec la pirilamina, il primo farmaco antistaminico, antagonista competitivo dell'istamina. Nel 1947 inizi\u00f2 la ricerca dei sostituti sintetici del curaro: il rilasciamento muscolare indotto da essi durante l'anestesia permette l'impiego di anestetici meno potenti durante gli interventi chirurgici.\nDivenuto cittadino italiano, nel 1947, su invito dell'allora Direttore dell'Istituto Superiore di sanit\u00e0 (ISS) Domenico Marotta, si trasfer\u00ec a Roma, fondando il \"Laboratorio di Chimica Terapeutica\" dell'ISS. Qui Bovet prosegu\u00ec le ricerche iniziate a Ginevra sugli antagonisti dell'istamina e sui curari di sintesi, antagonisti di un altro neurotrasmettitore, l'acetilcolina. Per l'importanza delle sue ricerche gli venne conferito il premio Nobel per la Medicina e la Fisiologia nel 1957.\nLasciato l'ISS nel 1964, dopo le note vicende giudiziarie che coinvolsero Domenico Marotta, divenne docente di Farmacologia all'Universit\u00e0 di Sassari. Nel 1969 rientr\u00f2 a Roma come Direttore del \"Laboratorio di Psicobiologia e Psicofarmacologia\" del CNR. Tra il 1971 e il 1982 fu docente di Psicobiologia all'Universit\u00e0 di Roma.\nStoria di una scoperta.\nLa prima grande scoperta di Daniel Bovet fu effettivamente una piccola ma rilevantissima modifica al prontosil rosso (farmaco ad azione antibatterica e chemioterapica), per la cui paternit\u00e0, nel 1932, era stata depositata una domanda di brevetto dai chimici tedeschi Klarer e Mietzsch e le cui brillanti propriet\u00e0 erano state esaltate da Gerhard Domagk nel celebre articolo \"Contributo alla chemioterapia delle infezioni batteriche\", apparso su una rivista medica tedesca.\nUn po' per curiosit\u00e0, un po' per verificarne le effettive propriet\u00e0 terapeutiche, all'Institut Pasteur due \u00e9quipe altamente qualificate (a capo delle quali c'erano da una parte Constantin Levaditi, dall'altra Ernest Fourneau) iniziarono a studiare il farmaco esaltato da Gerhard Domagk. Fu allora che Bovet, responsabile delle prove biologiche dei derivati chimici, in collaborazione con Federico Nitti (che invece lavorava nel reparto \"vaccini\" dell'istituto), si imbatt\u00e9 in una fortunata circostanza che riusc\u00ec a sfruttare al meglio.\nLa prima mossa dei due scienziati fu quella di infettare, usando una coltura di streptococchi altamente virulenti, quaranta topi disponibili in quel momento come cavie. I nuovi derivati chimici sviluppati dell'istituto tuttavia erano sufficienti solo per trentasei di essi. \"Avanzava\", dunque, un gruppetto formato da quattro topi. Bovet ebbe l'intuizione di sperimentare del tutto arbitrariamente su di essi la molecola comune a tutti i composti dell'esperimento, il semplice \"para-amminobenzensolfonammide\" (nel quale, naturalmente, era assente qualsivoglia tipo di colorante, caratteristica ritenuta basilare nell'efficacia del prontosil rosso fino a quel momento).\nI risultati furono sbalorditivi: i quattro topi sopravvissero. Grazie a questo risultato apparve evidente che era la pura e semplice molecola sulfamidica ad avere azione antibatterica all'interno dell'organismo, mentre il colorante veniva scisso ed eliminato dallo stesso (poich\u00e9 sostanzialmente inutile).\nQuesto \"nuovo\" farmaco incontr\u00f2 non pochi ostacoli alla sua diffusione. Ernest Fourneau (Direttore del laboratorio di Chimica Terapeutica) si rifiut\u00f2 di unire la propria firma a quelle di Tr\u00e9fou\u00ebl, Bovet e Nitti, un po' per onest\u00e0 intellettuale un po' per non fare uno sgarbo ai colleghi tedeschi che avevano brevettato il prontosil.\nL'amministratore delegato della Rh\u00f4ne-Poulenc (il gruppo chimico e farmaceutico al quale si appoggiava l'Institut Pasteur), Grillet, gli prefer\u00ec un suo derivato benzilico: la Septazine 46 R.P.. Quest'ultimo farmaco presentava non pochi problemi, uno su tutti la sua spiccata insolubilit\u00e0. Tuttavia era sostenuto da discutibili confronti clinici con il prodotto \"bianco\" (la molecola sulfamidica pura, cio\u00e8 senza colorante) ma soprattutto dalla paura dello stesso amministratore delegato, il quale non aveva nessuna voglia di recare danno al mercato lanciando un nuovo farmaco. Paradossalmente, mentre il sulfamide incolore nel 1936 era disponibile gi\u00e0 in Germania, in Inghilterra e negli Stati Uniti, era ancora assente in Francia.\nSi impose finalmente sul mercato,con il nome di Septoplix, qualche anno dopo, quando a capo della Rh\u00f4ne-Poulenc sal\u00ec Albert-Buisson. Dagli effetti rapidi e regolari, il nuovo farmaco risultava affascinante anche per la sua storia.\nNegli anni successivi furono effettuate delle ricerche circa i meccanismi che presiedevano all'azione dei sulfamidici e del prontosil sull'organismo. L'obiettivo non dichiarato era quello di capire quale fosse, ammesso che ci fosse, l'utilit\u00e0 antibatterica della sulfamidocrisoidina, il colorante presente nel farmaco di Klarer e Mietzsch.\nLa prima osservazione dell'azione del sulfamide su una cellula vivente fu realizzata all'Institut Pasteur. La molecola si dimostr\u00f2 un inibitore della crescita sia per le muffe sia per i vegetali superiori. In parallelo venivano effettuati gli stessi esperimenti con la sulfamidocrisoidina.\nNel 1936 a Londra, Colebrook, Buttle e O'Meara, utilizzando un mezzo di coltura a base di siero o di sangue, dimostrarono nuovamente l'efficacia del sulfamide, a danno del prontosil (che in vitro non sortiva nessun effetto apparente).\nIn ultima analisi i successivi esperimenti mostrarono che il siero degli animali trattati (indifferentemente con para-aminofenilsulfamide e prontosil), presentava propriet\u00e0 battericide, sempre nell'ambito dei germi inseminati in vitro.\nLa svolta definitiva nella comprensione delle modalit\u00e0 d'azione del sulfamide (a discapito del colorante del prontosil) non fu tanto la consapevolezza che esso, non essendo un antisettico, non presentava un'alta tossicit\u00e0 all'interno dell'organismo, quanto la scoperta del suo antagonista biologico, l'acido para-aminobenzoico (PAB), da parte di Donald Derek Woods.\nConsapevolezza del cambiamento.\nDopo un primo momento di stasi, dovuto in parte allo scetticismo generale e in parte alle titubanze iniziali della Rh\u00f4ne-Poulenc, i risultati ottenuti in laboratorio e in campo clinico da parte del sulfamide suscitarono l'entusiasmo tanto nei pazienti quanto nel corpo medico. Concettualmente questa scoperta sanc\u00ec, nella storia della medicina, la fine del nichilismo terapeutico. Inoltre la svolta determinata dal sulfamide aliment\u00f2 la convinzione che la ricerca scientifica fosse un'arma irrinunciabile per la lotta ai microrganismi e alle varie malattie.\nPochi anni dopo, gli antibiotici e gli antitubercolari, confermarono la sensazione che l'uomo stava diventando padrone della propria salute. Nella sua autobiografia Daniel Bovet si dice consapevole dell'importanza della propria scoperta (da lui stesso considerata una vera \"svolta epocale\"). Tuttavia si dice rammaricato di come nella civilt\u00e0 attuale, dove a suo dire regna la \"cultura dell'ignoranza\", il grande pubblico sia sempre pi\u00f9 incline ad affidarsi a rimedi naturali, per la discutibile convinzione che \"ci\u00f2 che \u00e8 naturale fa bene\". Il rischio, dunque, \u00e8 che la ricerca scientifica non venga apprezzata quanto meriterebbe.\nCiononostante la sua storia ha dimostrato che, quando una scoperta scientifica ha conseguenze filantropiche notevoli, per quante difficolt\u00e0 possa incontrare, finir\u00e0 per diffondersi.\nDal sulfamide agli antistaminici.\nPreso atto della concreta utilit\u00e0 terapeutica della molecola sulfamidica, Bovet inizi\u00f2 a fare ricerche sugli antistaminici. Nel 1937 complet\u00f2 la sintesi della timoxidietilamina, il primo rudimentale antistaminico. Quest'ultima si era rivelata molto efficace soprattutto nella prevenzione dello shock anafilattico negli animali, mentre il suo utilizzo clinico suscitava ancora perplessit\u00e0 (spesso la timoxidietilamina aveva ripercussioni tossiche sull'organismo).\nSta di fatto che questo primo abbozzo di antistaminico si rivel\u00f2 essere, per struttura molecolare di massima, il precursore di tutti gli antistaminici sintetizzati da quel momento in poi. Questo fu uno dei principali motivi per cui nel 1957 Daniel Bovet ricevette il Premio Nobel per la medicina e la fisiologia.\nCuriosit\u00e0.\nDaniel Bovet \u00e8 una delle poche persone di madrelingua esperanto.\nNell'ambito dei festeggiamenti per i 450 anni dell'Universit\u00e0 di Sassari, la sua immagine \u00e8 stata apposta all'esterno del Dipartimento di Medicina Clinica e Sperimentale, Dipartimento di Scienze Chirurgiche, Microchirurgiche e Mediche e Dipartimento di Scienze Biomediche (ex facolt\u00e0 di Medicina) dell'Ateneo."}
{"id": "317939", "revid": "1543377", "url": "https://it.wikipedia.org/wiki?curid=317939", "title": "George Charles de Hevesy", "text": "Biografia.\nHevesy Gy\u00f6rgy \u00e8 nato a Budapest, in Ungheria, da una famiglia ricca e nobilitata di origine ungherese-ebraica, il quinto di otto figli dai suoi genitori Lajos Bischitz e la baronessa Eug\u00e9nia (Jenny) Schossberger (nobilitato come \"De Tornya\"). I nonni di entrambi i lati della famiglia avevano fornito i presidenti della comunit\u00e0 ebraica di Pest. I suoi genitori si convertirono al cattolicesimo romano. George \u00e8 cresciuto a Budapest e si \u00e8 laureato nel 1903 al Piarista Gimn\u00e1zium. Il nome della famiglia nel 1904 era Hevesy-Bischitz, e Hevesy in seguito cambi\u00f2 il proprio.\nDe Hevesy inizi\u00f2 i suoi studi in chimica all'Universit\u00e0 di Budapest per un anno e all'universit\u00e0 tecnica di Berlino per diversi mesi, ma si \u00e8 trasferito all'Universit\u00e0 di Friburgo. L\u00ec conobbe Ludwig Gattermann. Nel 1906 inizi\u00f2 il suo dottorato con Georg Franz Julius Meyer, conseguendolo nel 1908. Nel 1908 a Hevesy fu offerto un posto presso il Politecnico federale di Zurigo, in Svizzera, dove essendo benestante fu in grado di scegliere il suo ambiente di ricerca. In seguito lavor\u00f2 con Fritz Haber a Karlsruhe, in Germania, poi con Ernest Rutherford a Manchester, in Inghilterra, dove ha incontrato anche Niels Bohr. Tornato a casa a Budapest, fu nominato professore di chimica fisica nel 1918. Nel 1920 si stabil\u00ec a Copenaghen.\nRicerca.\nNel 1922 de Hevesy scopr\u00ec (con Dirk Coster) l'elemento afnio (72Hf). La tavola periodica di Mendeleev del 1869 disponeva gli elementi chimici in un sistema logico, ma mancava un elemento chimico con 72 protoni. Hevesy decise di cercare quell'elemento sulla base del modello atomico di Bohr. Il museo mineralogico di Norvegia e Groenlandia a Copenaghen ha fornito il materiale per la ricerca. Le caratteristiche registrazioni di spettri a raggi X del campione indicavano che era presente un nuovo elemento.\nSupportato finanziariamente dalla Rockefeller Foundation, Hevesy ha avuto un anno molto produttivo. Ha sviluppato il metodo analitico di fluorescenza a raggi X e ha scoperto il raggio alfa del samario. Fu qui che inizi\u00f2 l'uso di isotopi radioattivi nello studio dei processi metabolici di piante e animali, tracciando sostanze chimiche nel corpo sostituendo parte di isotopi stabili con piccole quantit\u00e0 di isotopi radioattivi. Nel 1923, Hevesy pubblic\u00f2 il primo studio sull'uso del 212Pb naturalmente radioattivo come tracciante radioattivo per seguire l'assorbimento e la traslocazione nelle radici, negli steli e nelle foglie di \"Vicia faba\", noto anche come fava. Pi\u00f9 tardi, nel 1943, il lavoro sulla traccia radioattiva gli avrebbe reso il Premio Nobel per la chimica.\nNel 1924 Hevesy torn\u00f2 a Friburgo come professore di chimica fisica, e nel 1930 and\u00f2 alla Cornell University come Baker Lecturer. Quattro anni dopo riprese le sue attivit\u00e0 presso l'Istituto Niels Bohr, con sede nel 1952. Nel 1943 fu domiciliato a Stoccolma e fu associato all'Istituto di ricerca in chimica organica. Nel 1949 fu eletto Professore di Franqui all'Universit\u00e0 di Gand. In seguito, bench\u00e9 in pensione, sarebbe rimasto un socio scientifico attivo dell'Universit\u00e0 di Stoccolma. Hevesy accett\u00f2 poi un lavoro presso l'Universit\u00e0 di Friburgo.\nQuando i nazisti invasero la Danimarca durante la seconda guerra mondiale, George de Hevesy dissolse le medaglie dei premi nobel dei fisici tedeschi Max von Laue (1914) e James Franck (1925) in acqua regia per evitare che i nazisti le sequestrassero. De Hevesy nascose poi la soluzione tra altri reagenti chimici, riuscendo nell'impresa di renderla invisibile ai nazisti. Alla fine della guerra, de Hevesy ritorn\u00f2 nel laboratorio e ritrov\u00f2 la soluzione intatta. Da questa riprecipit\u00f2 l'oro, che fu inviato all'Accademia Svedese delle Scienze e alla Fondazione Nobel, la quale rimodell\u00f2 le medaglie che vennero successivamente restituite a Laue e Franck.\nNel 1943 Copenaghen non fu pi\u00f9 sicura per uno scienziato ebreo e de Hevesy fugg\u00ec in Svezia, dove lavor\u00f2 al Stockholm University College fino al 1961. A Stoccolma de Hevesy fu ricevuto nel dipartimento di chimica dal premio Nobel Hans von Euler-Chelpin, che rimase fortemente filo-tedesco durante la guerra. Nonostante ci\u00f2, de Hevesy e von Euler-Chelpin collaborarono assieme a numerosi articoli scientifici durante e dopo la guerra.\nMentre era a Stoccolma, de Hevesy ricevette il premio Nobel per la chimica. Successivamente fu inserito nella Royal Society e ricevette la medaglia Copley, di cui era particolarmente orgoglioso. De Hevesy dichiar\u00f2: \"Il pubblico pensa al Premio Nobel per la chimica come il massimo onore che uno scienziato pu\u00f2 ricevere, ma non \u00e8 cos\u00ec. Quaranta o cinquanta hanno ricevuto premi Nobel per la chimica, ma solo dieci membri stranieri della Royal Society e due (Bohr e Hevesy) hanno ricevuto una medaglia Copley \". George de Hevesy fu eletto membro straniero dell'Accademia reale svedese delle scienze nel 1942, e il suo status fu successivamente cambiato in membro svedese. Ha ricevuto il premio Atoms for Peace nel 1958 per il suo uso pacifico degli isotopi radioattivi.\nVita familiare e morte.\nDe Hevesy spos\u00f2 Pia Riis nel 1924. Ebbero un figlio e tre figlie, una delle quali (Eugenia) spos\u00f2 un nipote del premio Nobel svedese Svante Arrhenius. De Hevesy mor\u00ec nel 1966 all'et\u00e0 di ottant'anni e fu sepolto a Friburgo. Nel 2000, il suo cadavere fu trasferito nel cimitero di Kerepesi a Budapest, in Ungheria. Aveva pubblicato un totale di 397 documenti scientifici, uno dei quali era la conferenza commemorativa Becquerel-Curie, in cui aveva ricordato le carriere dei pionieri della radiochimica. Su richiesta della sua famiglia, le sue ceneri furono sepolte nella sua citt\u00e0 natale a Budapest il 19 aprile 2001."}
{"id": "317940", "revid": "3689", "url": "https://it.wikipedia.org/wiki?curid=317940", "title": "George De Hevesy", "text": ""}
{"id": "317941", "revid": "729019", "url": "https://it.wikipedia.org/wiki?curid=317941", "title": "Benjamin Boyet", "text": "Dopo il termine dell'attivit\u00e0 agonistica \u00e8 divenuto commentatore televisivo per France Sud e belN Sport."}
{"id": "317942", "revid": "729019", "url": "https://it.wikipedia.org/wiki?curid=317942", "title": "Ludovic Valbon", "text": "Ha indossato la maglia della Nazionale francese per la prima volta il 3 luglio 2004 contro gli Stati Uniti (39-31 per i francesi).\nNel 2006 ha vinto, con la sua nazionale, il torneo del Sei Nazioni.\nHa terminato l'attivit\u00e0 alla fine del campionato di Pro D2 2008-09, dopo aver contribuito alla promozione del Racing M\u00e9tro 92 di Parigi.\nSmessa l'attivit\u00e0 agonistica \u00e8 divenuto dirigente d'azienda, e dalla fine del 2011 \u00e8 direttore commerciale presso l'azienda multiservizi P\u00e9rigord Ressources di Brive-la-Gaillarde."}
{"id": "317943", "revid": "1318658", "url": "https://it.wikipedia.org/wiki?curid=317943", "title": "Orchid", "text": "\"Orchid\" (orchidea in lingua inglese) pu\u00f2 riferirsi a:"}
{"id": "317945", "revid": "228587", "url": "https://it.wikipedia.org/wiki?curid=317945", "title": "Circe (disambigua)", "text": ""}
{"id": "317946", "revid": "614400", "url": "https://it.wikipedia.org/wiki?curid=317946", "title": "Leonard Jimmie Savage", "text": "Biografia.\nLeonard Savage consegu\u00ec la laurea in matematica ad Ann Arbor e successivamente lavor\u00f2 all'Institute for Advanced Study di Princeton (New Jersey), all'Universit\u00e0 di Chicago, all'Universit\u00e0 del Michigan, all'Universit\u00e0 di Yale e nello \"Statistical Research Group\" della Columbia University. Durante la II guerra mondiale fu assistente di John von Neumann, il matematico a cui si attribuisce la costruzione dell'Harvard Mark I, il primo calcolatore digitale automatico\nIl suo lavoro pi\u00f9 noto \u00e8 il libro \"Foundations of Statistics\" del 1954, nel quale svilupp\u00f2 ulteriormente la teoria della probabilit\u00e0 soggettiva che sottost\u00e0 alla teoria bayesiana e alla sua applicazione nella teoria dei giochi."}
{"id": "317947", "revid": "1181", "url": "https://it.wikipedia.org/wiki?curid=317947", "title": "Operatore di permutazione", "text": ""}
{"id": "317949", "revid": "92723", "url": "https://it.wikipedia.org/wiki?curid=317949", "title": "Espedito di Melitene", "text": "Agiografia.\nNulla si conosce della vita e del martirio, se non che \u00e8 celebrato nel \"Martirologio Geronimiano\" il 19 aprile assieme a sant'Ermogene e altri compagni. Il bollandista Delehaye ha messo fortemente in dubbio la veridicit\u00e0 della sua esistenza, ritenendo si tratti nient'altro che della storpiatura del nome di sant'Elpidio, martire d'un altro gruppo capeggiato da un altro Ermogene omonimo dell'Ermogene capo di Espedito.\nL'agiografia del santo tuttavia \u00e8 ricca di leggende. La credenza pi\u00f9 diffusa dice che fu contemporaneo di santa Filomena, che fu a capo della Legione Romana \"Fulminante\", finch\u00e9 si convert\u00ec, divenne monaco e fu martirizzato agli inizi del IV secolo sotto Diocleziano, un anno dopo la santa. Questa credenza pu\u00f2 essere spiegata col fatto che i fanti leggeri erano detti, nel linguaggio militare, \"Expediti\" (\"liberi da impacci, agili\"). Quando si convert\u00ec, gli apparve il demonio sotto forma di corvo per indurlo a rimandare la conversione, ma il santo fu risoluto e non desistette (gioco di parole tra il verso del corvo \"cra\" e il lat. \"cras\", \"domani\").\nUna leggenda attribuiva al santo il \"miracolo dell'acqua\" compiuto sotto Marco Aurelio; oltre a essere impossibile per l'incongruenza dei dati cronologici, questo mito nasce dalla confusione con san Costanzo di Perugia, autore del fatto.\nCulto.\nNel 1781 il santo fu proclamato protettore dei mercanti e dei navigatori, nonch\u00e9 secondo patrono di Acireale da Papa Pio VI, ufficializzando una credenza esistente gi\u00e0 nel Medioevo e molto diffusa in Francia nel XVI secolo. \u00c8 anche considerato, nella devozione popolare, il santo patrono delle cause urgenti: ci\u00f2 potrebbe derivare da un facile gioco di parole col suo nome: \"Expeditus\" (\"veloce\", ma anche \"libero da impacci\" e \"ingegnoso\") sarebbe il santo che esaudisce subito le richieste dei devoti, senza attendere domani (appunto \"cras\", ricordato dal verso del corvo), deputato alle richieste impossibili o alle faccende pi\u00f9 urgenti (come santa Filomena, san Giuda Taddeo e santa Rita da Cascia).\n\u00c8 rappresentato mentre schiaccia un corvo con scritto \"cras - domani\" e tiene una croce (in origine un orologio o clessidra) con scritto \"hodie - oggi\". In Italia si venera, tra le altre, nella parrocchia di San Felice di Tenna in Pietre di Tramonti (SA) e nella parrocchia N.S. Ges\u00f9 Cristo Re di Belpasso (CT).\nA Sant'Espedito sono dedicate numerose chiese in tutto il mondo.\nNella chiesa parrocchiale di San Nicola a Rivello, \u00e8 presente una statua del santo. "}
{"id": "317952", "revid": "2226787", "url": "https://it.wikipedia.org/wiki?curid=317952", "title": "Customer relationship management", "text": "In economia aziendale il concetto di Customer Relationship Management (termine inglese spesso abbreviato in CRM) o gestione delle relazioni con i clienti \u00e8 legato al concetto di gestione della base clienti e fidelizzazione dei clienti. \nL'obiettivo del CRM \u00e8 permettere alle aziende di restare in contatto con i propri clienti in modo continuativo, attraverso strategie di marketing orientate al miglioramento della relazione con il cliente. \nIn un'impresa \"market-oriented\" il mercato non \u00e8 pi\u00f9 rappresentato solo dal cliente, ma dall'ambiente circostante, con il quale l'impresa deve stabilire relazioni durevoli di breve e lungo periodo, tenendo conto dei valori dell'individuo/cliente, della societ\u00e0 e dell'ambiente. Quindi l'attenzione verso il cliente \u00e8 cruciale e determinante. Per questo motivo il marketing management deve pianificare e implementare opportune strategie per gestire una risorsa cos\u00ec importante.\nDescrizione.\nIl CRM si spinge sostanzialmente secondo quattro direzioni differenti e separate:\nAlcune aziende cercano di non tenere conto di clienti che hanno poca importanza (definiti in gergo \"clienti sotto-zero\") e attuano delle implicite tecniche definite, sempre gergalmente, come \"demarketing\".\nEsistono quattro tipi di CRM:\nL'errore pi\u00f9 comune in cui ci si imbatte quando si parla di customer relationship management \u00e8 quello di equiparare tale concetto a quello di un software. Il CRM non \u00e8 una semplice questione di \"marketing\" n\u00e9 di sistemi informatici bens\u00ec si avvale, in maniera sempre pi\u00f9 massiccia, di strumenti informatici o comunque automatizzati, per implementare il management. Il CRM \u00e8 un concetto strettamente legato alla strategia, alla comunicazione, all'integrazione tra i processi aziendali, alle persone ed alla cultura, che pone il cliente al centro dell'attenzione sia nel caso del \"business-to-business\" sia in quello del \"business-to-consumer\".\nLe applicazioni CRM servono a tenersi in contatto con la clientela, a inserire le loro informazioni nel \"database\" e a fornire loro modalit\u00e0 per interagire in modo che tali interazioni possano essere registrate e analizzate.\nPrima di seguire la strada del CRM ogni azienda deve essere consapevole che:\nStrumenti a disposizione di un'impresa CRM Oriented.\nInnanzitutto occorre tenere presente che esistono differenti strumenti e diversi livelli di integrazione per quanto riguarda i sistemi di CRM. Un ottimo sistema CRM comprende una serie di infrastrutture sia a livello di \"front office\" (nella relazione con l'esterno vera e propria), sia a livello di \"back office\", per analizzare e misurare dati e i risultati raggiunti, per\u00f2 altrettanto vero \u00e8 che per cercare una relazione con il proprio cliente non occorrono sempre software complicati.\nMolti sono gli strumenti a disposizione delle singole imprese al fine di instaurare con il cliente un rapporto individuale, ad esempio:\nGli strumenti a disposizione sono tanti; inoltre Internet e gli strumenti che offre possono essere considerati un valido ed essenziale completamento per instaurare e migliorare il rapporto con la propria clientela; importante \u00e8 individuare quali, fra tanti, l'impresa reputi i migliori strumenti per la propria clientela.\nInoltre non bisogna dimenticare che necessari non sono solo gli investimenti inerenti alla tecnologia, ma soprattutto quelli in termini di risorse umane. \u00c8 vero che la gestione delle informazioni viene automatizzata, ma \u00e8 anche vero che la componente umana resta un elemento determinante.\nComponenti di una strategia CRM.\nLe componenti strutturali di una strategia CRM sono:\nImplementazione CRM.\nL'implementazione CRM \u00e8 la realizzazione di tutte le operazioni che consentono l'adozione di un Customer relationship management in un'azienda, a livello organizzativo, applicativo e di marketing.\nFasi di implementazione di un CRM.\nPer l'implementazione di un progetto di \u201cCustomer Relationship Management\u201d si adotta, secondo la metodologia di miglioramento continuo, l'approccio PLAN (obiettivi e pianificazione) \u2013 DO (implementazione) \u2013 CHECK (verifica dei risultati raggiunti) \u2013 ACT (azioni correttive).\nLe fasi principali e consigliate, sono le seguenti:\nLa prassi di implementazione \"applicativa\", utilizzata per implementazioni di CRM.\nEsistono soluzioni di CRM erogate in ASP (Application Service Provisioning), che richiedono un tempo limitato per la configurazione: i servizi vengono erogati direttamente attraverso il browser.\nNel caso di un'installazione onsite (presso la sede/data center del cliente), esistono applicativi di CRM che sono semplici da installare e richiedono esclusivamente requisiti server Open Source.\nIn altri casi, ci sono CRM che sono dotati addirittura di supporti software ed altra documentazione dettagliata. Tale documentazione si rivolge all'amministratore di sistema ed \u00e8 basata sul presupposto che tutte le organizzazioni in cui viene implementato il software di CRM dispongano dei servizi di un fornitore di software indipendenti (ISV, Independent Software Vendor) o di un rivenditore a valore aggiunto (VAR, Value-Added Re-seller).\nRiportiamo qui di seguito un esempio d'implementazione per un CRM con budget dai 5 ai 10000\u00a0\u20ac (per i soli costi di licenze, canoni, ecc.). In questo contesto pi\u00f9 che un acquisto di un applicativo di CRM (o una o pi\u00f9 delle sue componenti di LOB/Line of Business), possiamo parlare di moduli singoli, con caratteristiche prevalentemente operative e di gestione di canale.\nIl trattamento dei dati di CRM in seguito al GDPR.\nIl trattamento dei dati nel CRM riguarda interamente il ciclo di vita dei dati personali degli utenti, dalla fase di raccolta a quella di utilizzo. Per questo motivo, l'attivit\u00e0 di CRM potrebbe apparire contrastante con il concetto di privacy.\nInfatti, la protezione dei dati degli utenti ha sempre costituito una sfida per le aziende, ma in seguito all'entrata in vigore della normativa europea del GDPR, si rivela ancor pi\u00f9 essenziale allineare le iniziative di CRM con i requisiti da essa imposti. Inoltre, il mancato rispetto della normativa da parte delle aziende non allineate con i dettami, comporta sanzioni significative.\nSecondo l'Osservatorio di Omnichannel e Customer Experience del Politecnico di Milano, l'attuale gestione del CRM \u00e8 ancora in forte contrasto con i vincoli del GDPR, di conseguenza \u00e8 necessario adottare nuovi schemi che garantiscano il rispetto della normativa. La nuova visione dovrebbe seguire, fra altre, le seguenti indicazioni:"}
{"id": "317954", "revid": "533647", "url": "https://it.wikipedia.org/wiki?curid=317954", "title": "Raffadali", "text": "Raffadali (\"Rafadali\" in ) \u00e8 un comune italiano di abitanti del libero consorzio comunale di Agrigento in Sicilia.\nSorta inizialmente in epoca medievale come casale arabo, divenne, in seguito alla conquista normanna della Sicilia, feudo della nobile famiglia dei Montaperto. Dopo un periodo di abbandono, fu riedificata a partire dal 1523. Nel XIX secolo divenne capoluogo di circondario del Regno delle Due Sicilie, e, in seguito all\u2019annessione al Regno d'Italia, capoluogo di mandamento, ruolo che mantenne fino al 1923. Il nucleo cinquecentesco si estese soprattutto a partire dalla seconda met\u00e0 del Novecento.\nCentro storicamente legato all\u2019agricoltura, luogo di origine del pistacchio di Raffadali, ha perso la tradizionale vocazione agricola in favore del settore terziario. Prevalgono le medie e piccole imprese artigianali.\nGeografia fisica.\nTerritorio.\nRaffadali \u00e8 situata nell'entroterra agrigentino, in una posizione che domina sulla Valle del Drago.\nL'altitudine \u00e8 compresa tra i 250 m s.l.m. dell'area meridionale, al confine con i comuni di Agrigento e di Joppolo Giancaxio, e i 652 m s.l.m. del Modaccamo, a nord del centro abitato, al confine con il territorio di Agrigento. L'altitudine del centro abitato \u00e8 di 420 m s.l.m..\nIl territorio comunale copre un'area di circa 1.617 ettari e conta una densit\u00e0 di 574 abitanti per km\u00b2. Si trova in una zona collinare fra i fiumi Platani e Salso, con un'altitudine di 425\u00a0m sul livello del mare.\nOrografia.\nIl paese si trova su un rilievo collinare calcareo, ricoperto di marne limitatamente ad alcune zone, e posto al di sopra di un substrato argilloso tortoriano.\nL'aspetto fisico del territorio \u00e8 caratterizzato da affioramenti argillosi tortoriani, segnati dal reticolo idrografico, le cui parti sommitali presentano affioramenti lapidei calcarei e gessosi di tipo evaporitico. Degni di nota sono pure gli affioramenti di trubi.\nIdrografia.\nIl territorio comunale fa parte di tre bacini idrografici diversi:\nI terreni impermeabili si estendono per il 70 % del territorio raffadalese, mentre il restante 30 % \u00e8 costituito da terreni permeabili.\nFalde acquifere sono presenti:\nPiccole sorgenti, di modesta portata, si trovano nelle contrade Butermini, Monariti, Rognosa, Buagimi e Safo.\nFlora.\nLa vegetazione del territorio comunale \u00e8 quella tipica delle aree costiere semiaride dell'area mediterranea in cui prevale l\u2019attivit\u00e0 agricola: gran parte dei terreni \u00e8 destinata alla semina, mentre le aree alberate sono caratterizzate da olivi, mandorli e pistacchi. Sono inoltre presenti macchie di pini e eucalipti.\nClima.\nIl clima \u00e8 di tipo \"mediterraneo\" con temperatura media di 26 - 28\u00a0\u00b0C in luglio e agosto e con punte massime di 30 - 40\u00a0\u00b0C.\nOrigini del nome.\nTradizionalmente si faceva derivare il toponimo \"Raffadali\" dall'unione del termine saraceno \"raffa\", che significa \"terra\", con il nome \"Al\u00ec\". L'area in cui sorge l'attuale cittadina avrebbe fatto parte della Terra di Al\u00ec, comandante della fortezza araba di Guastanella.\nDi questa leggenda si serv\u00ec la famiglia dei signori feudali di Raffadali per legittimare la propria antichit\u00e0 e nobilt\u00e0. Un documento dei Montaperto del 1481 riproduce quello che si credeva essere un privilegio del 1095, in cui si riporta che, quando la fortezza fu assediata e conquista dai normanni guidati dal Gran Conte Ruggero I di Sicilia, tra gli assedianti si distinsero Giovanni Matteo Montaperto, e Giorlando Montaperto, suo figlio. Per premiare il loro valore il Gran Conte Ruggero avrebbe infeudato i Montaperto della Terra di Al\u00ec.\nAl di l\u00e0 della leggenda, \u00e8 stato ipotizzato che il toponimo Raffadali derivi dall'arabo \u0631\u062d\u0627\u0644 \u0627\u0641\u062f\u0627\u0644 (Rahl-Afdal), che significa \"villaggio eccellente\".\nLe forme antiche del toponimo furono: \"Rafadalis\" nell'opera di Francesco Maurolico; \"Raphadalis\" in Filippo Briezio, Claudio Mario Arezzo, Tommaso Fazello; \"Raffadale\" negli atti pubblici.\nStoria.\nPreistoria.\nIl territorio presenta testimonianze preistoriche di estremo interesse che dimostrano la continuit\u00e0 della presenza umana sin dal neolitico superiore, con resto di capanne, ingrottati, reperti fittili, e sculture litiche. I reperti pi\u00f9 antichi risalgono al et\u00e0 della pietra, precisamente all'eneolitico (4000 a.C.), e sono stati rinvenuti in contrada Pietra Rossa, dove si trova una necropoli costituita da decine di loculi, nei quali erano sepolti degli scheletri, in posizione fetale, per simboleggiare il ritorno alle viscere della terra, la grande genitrice.\nNel Piano territoriale regionale \u00e8 indicata la presenza di tombe a grotticella della prima et\u00e0 del bronzo in parte ampliate e riutilizzate per camere funerarie con loculi in et\u00e0 romana e bizantina. Accanto ai corpi gli archeologi hanno scoperto una moltitudine di ceramiche, piuttosto grossolane, che testimoniano lo stanziamento di una popolazione, il cui sostentamento si basava sull'agricoltura e l'allevamento. Un altro sito archeologico presente a Raffadali \u00e8 Cozzo Buson\u00e8, situato in prossimit\u00e0 della SS118. La necropoli \u00e8 costituita da diverse tombe a grotticella artificiale, 12 delle quali andarono perdute a causa dei lavori di sventramento della collina ad opera di una societ\u00e0 produttrice di calcare. L'archeologo Bianchini fu il primo a condurre degli scavi nel sito scoprendo l'esistenza di diverse tombe, la tipologia delle quali varia da semplici nicchie, per un singolo individuo, a intere stanze circolari, destinate ad accogliere un intero nucleo familiare. Le ceramiche e i reperti litici ritrovati ci svelano la presenza della cultura di Castelluccio (XVIII secolo- XV secolo a.C.). Tra i reperti di maggior valore ritrovati figurano due idoletti femminili, le cosiddette Veneri di Buson\u00e8, raffiguranti la Dea Madre. Le restanti tracce di una necropoli preistorica sono rintracciabili presso il Colle Palombara, dove sono state rinvenute alcune ossa cementate in una spessa formazione cristallina.\nEt\u00e0 antica.\nNel periodo greco, probabilmente, nel territorio dell'odierna Raffadali sorgevano svariati casali agricoli, popolati da contadini. Della presenza romana, emergono testimonianze nel sito di Terravecchia. Secondo il Picone tali luoghi costituivano l'antica Erbesso. Ad avvalorare la tesi vi \u00e8 la presenza delle fondamenta di edifici. Tra gli importanti reperti ritrovati si ricordano il sarcofago con Ratto di Proserpina, ritrovato nel Cinquecento in contrada Grotticelle, dove sono note anche altre testimonianze del periodo romano, e il Rilievo delle Vestali, raffigurante sacerdotesse nell'atto di offrire un sacrificio, in presenza di una figura maschile togata. Il sarcofago venne custodito prima nel palazzo dei principi di Montaperto, che in seguito lo donarono alla chiesa madre del paese, dove \u00e8 tuttora conservato.\nRisalente al periodo bizantino \u00e8 la necropoli di Grotticelle, nella quale si trovano diverse decine di tombe cristiane a loculo.\nEt\u00e0 medievale.\nGli arabi giunsero nel territorio intorno al primo quarto del IX secolo: introdussero la coltura degli agrumi, delle rosacee (pero, albicocco, pistacchio) e forse del carrubo ed organizzarono e realizzarono la canalizzazione delle scarse riserve idriche.\nSul finire dell'XI secolo con il castello di Monte Guastanella, il feudo \u00e8 concesso alla famiglia Montaperto. \nNel 1177 compare per la prima volta nei registri della diocesi di Agrigento e nel Trecento il villaggio aveva una parrocchia dedicata a San Leonardo, oggi scomparsa. Compare anche la denominazione di \"Raalfala\" nei registri delle rendite ecclesiastiche della diocesi.\nPassata nel secolo XIII con gli Angioini alla famiglia Nigrell e poi a Bonmartino di Agrigento, torn\u00f2 da questo per permuta nel 1289 ai Montaperto che la tennero con alterne vicende fino alla fine del secolo XIV; appartenne nel XIV secolo anche a Scaloro degli Uberti per eredit\u00e0 Montaperto.\nEt\u00e0 moderna.\nL'odierna cittadina venne fondata sulle rovine dell'antico casale. Nel 1507 Pietro Montaperto ottenne dal re Ferdinando lo \"ius populandi\" per la espansione dell'agglomerato urbano, e inizi\u00f2 i lavori di consolidamento del castello e di costruzione della chiesa madre.\nNel 1649 Giuseppe Nicol\u00f2 Montaperto intervenne per reprimere una rivolta degli agrigentini contro il vescovo Trajna, accusato di costringere la popolazione alla fame. Per premiare il coraggio e la fedelt\u00e0 dei Montaperto, Filippo IV di Spagna insign\u00ec la famiglia feudataria di Raffadali del titolo principesco. L'ultimo signore di Raffadali fu Salvatore Montaperto Valguarnera.\nEt\u00e0 contemporanea.\nAgli inizi dell'Ottocento Raffadali si trasform\u00f2 da borgo del feudo a borgo rurale di piccoli e medi proprietari, rimanendo ai vecchi feudatari il diritto enfiteutico sulle frazioni del fondo.\nNel 1909 Raffadali divenne di nuovo sede di pretura, dopo che questa era stata soppressa nel 1892.\nRaffadali \u00e8 stato uno dei centri siciliani maggiormente attivi nella storia del movimento contadino a partire dai Fasci siciliani e fino alle lotte contadine che caratterizzano il primo e soprattutto il secondo dopoguerra, quando la cittadina divenne una delle roccaforti del Partito Comunista Italiano in Sicilia. Raffadali ha dato i natali a due personaggi di primo piano nella storia del PCI, Cesare Sessa e Salvatore Di Benedetto, che ne furono entrambi sindaci. Divenne famosa in quegli anni anche per il corteo che veniva organizzato il 1\u00ba maggio per la Festa dei Lavoratori.\nSimboli.\nLo stemma di Raffadali \u00e8 cos\u00ec descritto dallo statuto comunale:\nIl gonfalone del comune di Raffadali riproduce lo stemma su fondo rosso, arricchito di decori floreali.\nMonumenti e luoghi d'interesse.\nArchitetture religiose.\nLa chiesa fu edificata tra il 1570 e gli inizi del XVII secolo. Il suo impianto planimetrico \u00e8 semplice, a navata unica. Al suo interno vi sono nicchie laterali dedicate a Santa Lucia, alla Madonna della Catena e al Sacro Cuore.\nCostruita tra il 1507 e il 1522, la chiesa cadde in rovina nel corso dello stesso secolo e fu restaurata solo nel 1614. Ad essa era annesso un convento dei Frati minori fin dal 1535.\nEdifici di culto minori.\nA Raffadali esistono alcune piccole cappelle, situate nel nucleo storico del paese, oggi in stato di abbandono.\nSono presenti inoltre due edicole sacre dedicate alla Madonna col Ges\u00f9 Bambino e situate in via Porta Agrigento e in via Porta Palermo.\nAltro.\nQuattro monumenti decorano piazze e vie di Raffadali: il \"monumento ai caduti di tutte le guerre\", inaugurato nel 1924 e situato davanti alla chiesa madre; il \"monumento a Francesco Spoto\", posto ai lati della via Nazionale; il \"monumento al movimento operaio e contadino\", posto in Piano Progresso, nelle vicinanze di Palazzo Principe, ed il \"monumento a Cesare Sessa\", inaugurato nel 2007, sito nella piazzetta omonima.\nNel 2006, \u00e8 stato inaugurato un bassorilievo in memoria di Salvatore Di Benedetto nel Teatro civico di Raffadali.\nFontane.\nA Raffadali sono presenti cinque fontane pubbliche molto antiche: una \u00e8 posta in Piano Progresso, \u00e8 la pi\u00f9 recente, ed ha uno scopo puramente decorativo. Un'altra \u00e8 posta in via Porta Palermo, ha circa 300 anni ed era usata fino a poco tempo fa per abbeverare gli animali. Un'altra \u00e8 nella strada verso Joppolo Giancaxio ed ha la stessa funzione della precedente. L\u2019abbeveratoio di Fontanelle \u00e8 sito nell\u2019omonima via, mentre l'ultima si trova in zona Canale, antico nucleo urbano del paese, nota ai cittadini per la presenza di \"acqua amara\", ovvero acqua che, per peculiari caratteristiche minerali e saline, non risulta potabile.\nSiti archeologici.\nNel monte si trovano una necropoli e resti di un castello arabo (dove venne imprigionato il vescovo di Agrigento, Ursone), distrutto da Federico II di Svevia tra il 1221 e il 1232.\nSociet\u00e0.\nEtnie e minoranze straniere.\nAl 31 dicembre 2018 nel comune risiedevano 450 cittadini di origine straniera, di cui le comunit\u00e0 pi\u00f9 numerose erano:\nLa composizione etnica della popolazione di Raffadali \u00e8 stata soggetta a mutamenti nel corso dei secoli. Raffadali fu un \"casale Sarracenorum\" (casale di Saraceni, come lo defin\u00ec lo storico Tommaso Fazello), abitato cio\u00e8 da gente araba. Memoria della presenza araba rimane sia nella toponomastica raffadalese sia nel dialetto. In seguito la popolazione del casale diminu\u00ec con la conquista normanna. Il casale preesistente fu ingrandito e ripopolato nel XVI secolo, per volere dei signori (e successivamente dei principi) della famiglia Montaperto.\nNel XVI secolo erano presenti nella cittadina i probabili discendenti della comunit\u00e0 ebraica del Monte della Giudecca.\nCultura.\nIstruzione.\nLa Biblioteca comunale \"Salvatore Di Benedetto\", ospitata presso alcune stanze del Palazzo comunale in via Nazionale, dispone di oltre 8.000 volumi.\nIl comune dispone di una scuola media, tre scuole elementari e quattro asili.\nArte.\nSono stati ritrovati a Raffadali, in contrada Grotticelle e Terravecchia, due importanti testimonianze dell\u2019arte romana:\nCucina.\nIl piatto tipico di Raffadali \u00e8 il macco di fave (\"u paisi d\u00fb maccu\" \u00e8 il soprannome dato a Raffadali dai paesi vicini), una crema realizzata con una cottura prolungata di fave secche, alle quali viene aggiunta una verdura, solitamente delle bietole, del finocchietto selvatico, zucchine verdi di tenerume e servita con il solo condimento di olio extravergine di oliva.\nSono inoltre tipiche le pietanze a base di pistacchio di Raffadali.\nEventi.\nFesta del pistacchio di Raffadali.\nL'evento principale raffadalese \u00e8 il \u201cFastuca Fest\u201d, ovvero la festa del pistacchio di Raffadali. La manifestazione si svolge in tre giorni nella seconda met\u00e0 di settembre, ospita numerosi stand enogastronomici e tende a valorizzare la qualit\u00e0 del pistacchio locale, prodotto nel comune e nei centri limitrofi.\nGeografia antropica.\nUrbanistica.\nIl nucleo pi\u00f9 antico \u00e8 costituito da un fitto intrico di strette strade su cui si affacciano case tradizionalmente costruite di pietrame e gesso, con ripide scale esterne che consentono l'accesso al vano a primo piano, quasi sempre unico. Il nucleo pi\u00f9 antico si dispone intorno al castello ed alla chiesa madre. Dagli inizi del XX secolo il luogo pi\u00f9 animato \u00e8 la via Nazionale, dove si trovano il municipio, la chiesa madre, il castello, la biblioteca; la strada inoltre \u00e8 sede di numerose attivit\u00e0 commerciali e professionali e di associazioni e sezioni di partito.\nFrazioni.\nFino al 1926 il comune di Raffadali comprendeva la frazione di Joppolo (oggi comune di Joppolo Giancaxio), che fu frazione di Aragona fino al 1892.\nEconomia.\nLe attivit\u00e0 economica sono in prevalenza legate all'agricoltura con una notevole produzione di grano, uva, mandorle, pistacchi e olive. \u00c8 presente inoltre l'allevamento bovino e ovino.\nDurante l'ultimo cinquantennio 1961-2011 si \u00e8 verificata una terziarizzazione delle attivit\u00e0.\nRaffadali \u00e8 il principale centro dell\u2019agrigentino per quanto riguarda la lavorazione del pistacchio (dolci e semilavorati), nonch\u00e9 la piazza principale per il commercio dello stesso, tanto che buona parte del frutto ottenuto nel territorio della provincia di Agrigento viene identificato come Pistacchio di Raffadali D.O.P. .\nA complemento delle attivit\u00e0 agricole sono sorti oleifici e stabilimenti enologici e conservieri. La specializzazione delle colture (pomodori, carciofi, cetrioli, uva da tavola, pere e fichi) ha determinato inoltre lo sviluppo del commercio dei prodotti agricoli.\nInfrastrutture e trasporti.\nI trasporti avvengono prevalentemente tramite autobus extraurbani, con terminal in via Nazionale: esistono collegamenti diretti verso Palermo, Agrigento, Trapani, Sciacca e per i paesi limitrofi.\nNon \u00e8 invece presente una linea di trasporti urbani.\nStrade.\nIl pi\u00f9 importante asse viario che attraversa il territorio comunale \u00e8 la strada statale 118. La strada attraversa il centro abitato lungo via Porta Agrigento, via Nazionale e via Porta Palermo.\nIl comune \u00e8 servito dalle seguenti strade provinciali:\nAmministrazione.\nAltre informazioni amministrative.\nIl comune di Raffadali fa parte delle seguenti organizzazioni sovracomunali: \nSport.\n\u00c8 presente un circolo di tennis (\"ASD Tennis club Raffadali\"), fondato nel 1995.\n\u00c8 inoltre presente un gruppo di appassionati di enduro che nel 2012 hanno costituito l'A.S.D. Enduristi del Platani - Black Wolf iscritta al CONI e all'AICS (Associazione Italiana Cultura Sport)."}
{"id": "317958", "revid": "287204", "url": "https://it.wikipedia.org/wiki?curid=317958", "title": "Nestor Almendros", "text": ""}
{"id": "317960", "revid": "2175", "url": "https://it.wikipedia.org/wiki?curid=317960", "title": "Legally Blonde", "text": ""}
{"id": "317962", "revid": "1996533", "url": "https://it.wikipedia.org/wiki?curid=317962", "title": "Biotopo", "text": "In ecologia per biotopo si intende un'area limitata in dimensioni (ad esempio uno stagno, una torbiera, un altopiano) di un ambiente dove vivono organismi vegetali ed animali di una stessa specie o di specie diverse, che nel loro insieme formano una biocenosi. Biotopo e biocenosi formano una unit\u00e0 funzionale chiamata ecosistema. Il biotopo \u00e8 dunque la componente dell'ecosistema caratterizzata da fattori abiotici (non viventi), come terreno o substrato, con le sue caratteristiche fisiche e chimiche, temperatura, umidit\u00e0, luce e cos\u00ec via, ma non considerata disgiunta dalla componente biologica.\nIn alcuni biotopi si ritrova un insieme di caratteristiche specifiche e particolari, non facilmente riproducibili altrove. In tali casi, il biotopo pu\u00f2 rivestire particolare importanza in quanto pu\u00f2 rappresentare l'unico luogo dove vivono specie autoctone. A volte, questo insieme di caratteristiche peculiari \u00e8 frutto di un equilibrio instabile, come avviene per esempio negli ambienti salmastri di laguna, che sono in costante evoluzione; questo rende fragile l'ecosistema che si regge su quel biotopo.\nEtimologia.\n\u00c8 una parola in prestito che deriva dal \"\"biotop\" tedesco, che a sua volta proveniva dal \"bios\" greco, \"vita\" e \"topos\", \"luogo\"\" (la parola \"geotopo\" correlata si \u00e8 fatta strada nella lingua inglese dallo stesso percorso, dal tedesco \"Geotop\").\nStoria.\nIl concetto di biotopo fu inizialmente sostenuto da Ernst Haeckel, uno zoologo tedesco famoso per la teoria della ricapitolazione. Nel suo libro \"General Morphology\", che definisce il termine \"ecologia\", sottolinea l'importanza del concetto di habitat come prerequisito per l'esistenza di un organismo. Haeckel spiega anche che con un ecosistema, il suo biota \u00e8 modellato da fattori ambientali (come l'acqua, il suolo e le caratteristiche geografiche) e l'interazione tra gli esseri viventi; l'idea originale di un biotopo era strettamente correlata alla teoria evolutiva. In seguito, F. Dahl, professore al Museo zoologico di Berlino, ha definito questo sistema ecologico un \"biotopo\".\nCaratteristiche.\nI seguenti sottotitoli indicano le principali caratteristiche dei biotopi.\nMicroscala.\nUn biotopo non \u00e8 generalmente considerato un fenomeno su larga scala. Ad esempio, un biotopo potrebbe essere un parco vicino, un giardino sul retro, persino piante in vaso o un acquario su una veranda. In altre parole, il biotopo non \u00e8 un approccio macroscopico, ma microscopico per preservare l'ecosistema e la diversit\u00e0 biologica. Quindi i biotopi si adattano alle attivit\u00e0 e alle vite quotidiane della gente comune, con pi\u00f9 persone in grado di prendere parte alla creazione e alla gestione continua dei biotopi.\nReti biotopiche.\n\u00c8 comunemente sottolineato che i biotopi non devono essere isolati. Invece i biotopi devono essere collegati tra loro e alla vita circostante perch\u00e9 senza queste connessioni con forme di vita come animali e piante, i biotopi non funzionerebbero efficacemente come un luogo in cui vivono diversi organismi. Quindi una delle strategie pi\u00f9 efficaci per la rigenerazione dei biotopi \u00e8 quella di pianificare un \"tratto\" di biotopi, non solo un \"punto in\" cui gli animali e le piante vanno e vengono (un tale corso di traffico organico si chiama corridoio biologico). Nel metodo tratto, il centro della rete sarebbe costituito da grandi tratti verdi di terra: una foresta, un parco naturale o un cimitero. Collegando i pacchi di terra con aree di biotopo pi\u00f9 piccole come una cintura verde lungo il fiume, parchi di piccole citt\u00e0, giardini o persino alberi lungo la strada, i biotopi possono esistere in una rete. In altre parole, un biotopo \u00e8 un sistema aperto, non un sistema chiuso ed \u00e8 una strategia praticabile.\nVita quotidiana umana.\nIl termine \"biotopo\" non si applica alle riserve di biosfera, che sono completamente separate dagli umani e diventano oggetto di ammirazione umana. Invece, \u00e8 una parte attiva della vita quotidiana umana. Ad esempio, un'aiuola ornamentale pu\u00f2 essere considerata un biotopo (anche se piuttosto piccolo) poich\u00e9 migliora l'esperienza della vita quotidiana. Un'area che ha molte funzioni, come lo spazio abitativo umano, e ospita altri esseri viventi, sia vegetali che animali, pu\u00f2 essere considerata una riserva della biosfera.\nArtificiale.\nQuando gli oggetti artificiali vengono introdotti in un'impostazione di biotopo, la loro progettazione e disposizione sono di grande importanza per la rigenerazione del biotopo. Le aree di piantagione di alberi in cui la superficie \u00e8 irregolare produce piante che germogliano e nidificano piccoli insetti. Una stuoia o una rete realizzata con fibre naturali si biodegrada gradualmente man mano che viene esposta alle intemperie. Quindi non c'\u00e8 opposizione binomiale tra naturale e artificiale in un biotopo. Piuttosto, tali materiali artificiali sono ampiamente utilizzati.\nClassificazione.\nCi sono molti tipi di biotopi, tra i quali:\nRipristino del biotopo.\nSebbene il termine \"biotopo\" sia considerato una parola tecnica rispetto all'ecologia, negli ultimi anni il termine \u00e8 pi\u00f9 comunemente usato nelle attivit\u00e0 amministrative e civili. Dagli anni '70 il termine \"biotopo\" ha ricevuto grande attenzione come parola chiave in tutta Europa (principalmente Germania) per la conservazione, la rigenerazione e la creazione di ambienti naturali. Usato in questo contesto, il termine \"biotopo\" si riferisce spesso a un'ecologia pi\u00f9 piccola e pi\u00f9 specifica ed \u00e8 molto familiare alla vita umana. In Germania, in particolare, le attivit\u00e0 legate alla rigenerazione dei biotopi vengono accolte con entusiasmo. Queste attivit\u00e0 includono:\nVari settori svolgono un ruolo in queste attivit\u00e0, tra cui architettura, ingegneria civile, pianificazione urbana, traffico, agricoltura, ingegneria fluviale, limnologia, biologia, educazione, giardinaggio paesaggistico e giardinaggio domestico. In tutti i campi, tutti i tipi di persone sono alla ricerca di un modo praticabile per gli esseri umani di rispettare gli altri esseri viventi. Il termine \"biotopo\" includerebbe un approccio ambientale completo."}
{"id": "317967", "revid": "14691", "url": "https://it.wikipedia.org/wiki?curid=317967", "title": "Sud Dakota", "text": ""}
{"id": "317971", "revid": "1805762", "url": "https://it.wikipedia.org/wiki?curid=317971", "title": "Inaudita altera parte", "text": "Inaudita altera parte \u00e8 una locuzione latina traducibile in lingua italiana come:\" non udita l'altra parte.\" \nL'espressione pu\u00f2 essere utilizzata in ambito giuridico, in particolare nella redazione di un ricorso (\"vocatio iudicis\"), per chiedere al giudice l'emissione di un provvedimento senza l'instaurazione del contraddittorio cos\u00ec da fronteggiare situazioni in cui il trascorrere del tempo cagionerebbe un danno al diritto per il quale si chiede tutela.\nLa richiesta di emissione di un provvedimento con la formula \"inaudita altera parte\" rappresenta una deroga al principio generale del contraddittorio che, per converso, pu\u00f2 essere sintetizzato nell'espressione latina \"\"audiatur et altera pars\" (sia sentita anche l'altra parte) \"e per il quale nessun soggetto pu\u00f2 subire gli effetti di un provvedimento giudiziario senza che abbia avuto la possibilit\u00e0 di resistere alle pretese altrui prendendo parte al processo."}
{"id": "317976", "revid": "124810379", "url": "https://it.wikipedia.org/wiki?curid=317976", "title": "Voschod 2", "text": "Voschod 2 fu una missione spaziale sovietica con equipaggio. Per la prima volta nella storia dell'esplorazione umana dello spazio un cosmonauta lasci\u00f2 la sua capsula spaziale per eseguire una passeggiata spaziale rimanendo sospeso liberamente nel vuoto.\nPreparazione.\nConclusa con successo la missione Voschod 1, la prima che port\u00f2 in orbita tre cosmonauti con una sola navicella spaziale, l'Unione Sovietica punt\u00f2 a raggiungere un ulteriore spettacolare primato: un cosmonauta doveva uscire dalla capsula spaziale mentre questa si trovava nell'orbita terrestre per cos\u00ec rimaner sospeso nell'immenso vuoto dello spazio.\nSi dovette pertanto modificare ulteriormente la capsula nei confronti del tipo usato per la missione Voschod 1. Infatti questa, ora denominata del tipo Voschod 3KD era dotata di spazio per due soli cosmonauti. Lo spazio occupato dal terzo cosmonauta era stato utilizzato per posizionare una chiusa d'aria gonfiabile ed estraibile, la quale - mentre si trovava ancora nell'apposito involucro - aveva un diametro di 70\u00a0cm ed una lunghezza di 77\u00a0cm. Una volta raggiunta l'orbita terrestre, la chiusa poteva essere gonfiata ed estratta per raggiungere una dimensione di 2,5 m di lunghezza per un diametro esterno di 1,2 m corrispondente ad un diametro interno di 1,0 m. La chiusa aveva un peso complessivo di circa 250\u00a0kg.\nUna capsula spaziale identica alla descritta venne lanciata il 22 febbraio 1965 con la denominazione di camuffaggio \"Cosmos 57\". Raggiunta l'orbita terrestre, la chiusa d'aria si gonfi\u00f2 come previsto, fatto che pot\u00e9 essere osservato da parte del centro di controllo di volo mediante la telecamera posizionata all'esterno della capsula che trasmetteva le immagini televisive in diretta. Erroneamente due stazioni di controllo di volo inviarono dei comandi via radio nello stesso istante. Il ricevitore posizionato nella capsula spaziale interpret\u00f2 a sua volta tali comandi nella maniera pi\u00f9 erronea, cio\u00e8 di dover azionare i retrorazzi frenanti per avviare la procedura di rientro in atmosfera ed atterraggio. La capsula non era posizionata esattamente per effettuare tale manovra ed una volta azionati, i retrorazzi non poterono pi\u00f9 essere spenti. La conseguenza fu che la manovra non riusc\u00ec del tutto e che la capsula pertanto rimase nell'orbita terrestre, solo su di una traiettoria completamente diversa. Poco dopo inizio a ruotare su s\u00e9 stessa in maniera sempre pi\u00f9 veloce ed incontrollabile, tanto che si azion\u00f2 il programma di autodistruzione che fece esplodere Cosmos 57 solo circa 3 ore dopo il lancio.\nNonostante i descritti problemi ed insuccessi, il lancio della missione equipaggiata venne fissato per il mese di marzo.\nEquipaggio.\nDegli originari 20 membri del primo gruppo di cosmonauti solo cinque avevano effettivamente svolto un volo nello spazio al termine del programma Vostok. Valentin Bondarenko era deceduto in un tragico incidente durante la fase di addestramento, Karta\u0161ov e Varlamov avevano dovuto lasciare il gruppo per motivi di salute, mentre ulteriori quattro aspiranti cosmonauti erano stati esclusi per motivi disciplinari, primo su tutti Neljubov, seconda riserva di Jurij Gagarin per la missione Vostok 1, che non fu mai capace di accettare di non essere stato selezionato come primo ad avere la possibilit\u00e0 di volare nello spazio.\nPertanto rimasero otto cosmonauti nella lista d'attesa per la prima missione nello spazio: Vladimir Michajlovi\u010d Komarov, Aleksej Archipovi\u010d Leonov, Boris Valentinovi\u010d Volynov, Pavel Ivanovi\u010d Beljaev, Evgenij Vasil'evi\u010d Chrunov, Viktor Vasil'evi\u010d Gorbatko, Dmitrij Alekseevi\u010d Zaikin e Georgij Stepanovi\u010d \u0160onin, dove bisogna sottolineare che i primi tre nominati erano gi\u00e0 in precedenza stati nominati riserve per una missione del programma Vostok.\nA luglio del 1964 fu il direttore del centro di addestramento cosmonauti Nikolaj Petrovi\u010d Kamanin, ad ufficializzare la scelta dell'equipaggio principale: Beljaev e Gorbatko vennero addestrati per il ruolo di comandante, Leonov e Chrunov per effettuare l'attivit\u00e0 extraveicolare. Successivamente venne aggiunto a tale scelta il cosmonauta Saikin, anch'esso selezionato ed addestrato per un'eventuale attivit\u00e0 extraveicolare.\nLa scelta definitiva dell'equipaggio per la Voschod 2 venne ufficializzata il 9 febbraio 1965. Beljaev e Leonov vennero nominati quale equipaggio principale, mentre Chrunov e Saikin formavano l'equipaggio di riserva. Bisogna particolarmente evidenziare che Chrunov fu addestrato in una maniera tale da poter eventualmente sostituire sia Beljaev come pure Leonov. Anche Gorbatko venne considerato quale eventuale ulteriore sostituto. Ad ogni modo non fu necessario effettuare delle sostituzioni e pertanto l'equipaggio principale originariamente nominato (Beljaev e Leonov) pot\u00e9 prepararsi a volare la missione Voschod 2.\nMissione.\nLancio.\nLa missione Voschod 2 venne lanciata il 18 marzo 1965 alle ore 07.00 UTC dal cosmodromo di Bajkonur.\nLa prima passeggiata spaziale.\nGi\u00e0 durante la prima orbita terrestre venne gonfiata, estratta e posizionata la chiusa d'aria. Leonov allora si sforz\u00f2 ad entrare nella stretta camera, dalla quale successivamente venne fatta evadere tutta l'aria. La cabina con Beljaev ovviamente rimase sotto pressione. Verso le 08.30 UTC, Leonov inizi\u00f2 ad uscire per passeggiare nel vuoto dello spazio.\nPoco dopo Voschod 2 aveva nuovamente raggiunto la zona di ricezione delle onde radio VHF delle stazioni di controllo di volo sovietiche, tanto che una telecamera posizionata all'esterno della capsula Voschod pot\u00e9 trasmettere direttamente a terra le prime immagini filmate di questo storico momento dell'esplorazione umana dello spazio.\nLeonov rimase all'esterno della capsula per un periodo compreso tra i dieci ed i venti minuti. Le varie indicazioni sono decisamente contraddittorie e pertanto risulta quasi impossibile determinare con esattezza la durata complessiva della passeggiata. Quando tent\u00f2 di rientrare nella chiusa d'aria si dimostr\u00f2 che tale azione fosse decisamente pi\u00f9 difficile di quanto previsto. Infatti la sua tuta spaziale si era notevolmente gonfiata a causa della mancanza di contropressione dovuta al vuoto dello spazio. Pertanto Leonov fu quasi impossibilitato a muoversi e solo dopo notevoli sforzi fu in grado di azionare un'apposita valvola di scarico d'aria dall'interno della tuta spaziale. Completamente stremato riusc\u00ec a rientrare nella chiusa d'aria e la tragedia in fondo fu sfiorata di poco.\nAtterraggio e recupero.\nLa missione procedette senza incontrare particolari problemi. Durante la sedicesima orbita terrestre si sarebbe dovuto procedere con l'attivazione del sistema d'atterraggio mediante comandi trasmessi via radio in grado di eseguire la programmazione. Tale tentativo per\u00f2 non funzion\u00f2 correttamente e cos\u00ec non fu possibile eseguire l'atterraggio come dal piano di volo al termine della 17\u00aa orbita terrestre. Beljaev venne dunque avvisato ed incaricato di posizionare manualmente la capsula per eseguire l'accensione dei retrorazzi frenanti manualmente. Tale manovra riusc\u00ec solo durante l'ormai 18\u00aa orbita terrestre. A causa delle imprecisioni dovute ai fatti suddetti, il punto d'atterraggio previsto venne sbagliato di circa 2.000 km. Voschod 2 atterr\u00f2 dunque, invece che nella steppa del Kazakistan, nei monti Urali.\nLa navicella era atterrata, per la precisione a 59\u00b034' nord e 55\u00b028' est in una foresta di pini fittissimamente innevata. Beljaev e Leonov poterono comunicare al centro di controllo di volo tramite codice Morse funzionante ad onda radio a frequenza corta - SW che \"tutto era normale\". Solo quattro ore dopo l'atterraggio vennero avvistati da un elicottero, che segnal\u00f2 la loro posizione a circa 30 chilometri a sudovest di Beresniki. A causa del territorio dove la capsula fu avvistata, l'elicottero non pot\u00e9 atterrare, ma l'equipaggio dello stesso per lo meno pot\u00e9 lanciare ai due cosmonauti delle coperte, del vestiario indispensabile per riscaldarsi e delle provviste alimentari.\nSolo dopo il calar del Sole un secondo elicottero fu in grado di atterrare a circa 5 chilometri di distanza dalla capsula, per\u00f2 le squadre di soccorso non furono in grado di avanzare fino alla capsula della Voschod 2. Proprio durante quelle ore la radio aveva gi\u00e0 trasmesso ufficialmente l'atterraggio ed il termine con successo della missione.\nLa mattina seguente, delle squadre di soccorso si lanciarono con il paracadute per raggiungere l'equipaggio, ma i soccorritori impiegarono molto tempo per raggiungere finalmente Beljaev e Leonov a mezzogiorno. Immediatamente si dovette constatare che sarebbe stato troppo rischioso recuperare i due cosmonauti mediante un verricello calato da un elicottero, e pertanto i due cosmonauti dovettero trascorrere un'ulteriore notte nella Taiga, per\u00f2 non pi\u00f9 in assoluta solitudine, bens\u00ec in compagnia dei circa 20 soccorritori che avevano nel frattempo raggiunto la capsula.\nNel frattempo furono disboscati due punti d'atterraggio per gli elicotteri di soccorso. Passata la notte Beljaev e Leonov si trasferirono mediante l'uso di sci da fondo verso la pi\u00f9 vicina zona disboscata per essere finalmente collocati a bordo di un elicottero che in un primo momento trasfer\u00ec i due cosmonauti verso una zona d'atterraggio maggiore dove salirono su di un elicottero che comunque li port\u00f2 solo fino alla citt\u00e0 pi\u00f9 vicina dell'omonima regione, cio\u00e8 Perm. Solo dopo aver raggiunto l'aeroporto di questa citt\u00e0 poterono ricevere la consueta telefonata di congratulazioni da parte del primo segretario del PCUS e leader sovietico Leonid Il'i\u010d Bre\u017enev. Verso sera finalmente la lunga odissea ebbe un lieto fine per i due cosmonauti con il raggiungimento della citt\u00e0 di Baikonur. Il recupero e trasferimento di Beljaev e Leonov aveva impegnato il doppio del tempo di durata della missione nello spazio.\nImportanza.\nCome gi\u00e0 successo per la missione Voschod 1, pure Voschod 2 venne seguito con interesse in tutte le parti del mondo. Per l'ennesima volta l'esplorazione umana dello spazio da parte dei sovietici aveva ottenuto un prestigiosissimo primato. Si tratter\u00e0 per\u00f2 dell'ultimo primato raggiunto da parte dell'Unione Sovietica.\nInfatti solo una settimana pi\u00f9 tardi gli Stati Uniti d'America eseguiranno la missione Gemini 3, la prima equipaggiata del programma Gemini portando in orbita due astronauti. Solo tre mesi pi\u00f9 tardi sar\u00e0 Edward H. White che nel corso di Gemini 4 svolger\u00e0 la prima attivit\u00e0 extraveicolare da parte di un astronauta statunitense. Ancora due mesi pi\u00f9 tardi il record di permanenza nello spazio durante una missione passer\u00e0 per la prima volta in mani statunitensi, grazie a Gemini 5, una missione con quasi 191 ore (cio\u00e8 quasi 8 giorni interi). Il precedente record raggiunto dai sovietici con Vostok 5 era di poco meno di 5 giorni interi.\nDa parte dell'Unione Sovietica la missione di lunga durata della Voschod 3 (programmata di 19 giorni) venne per pi\u00f9 volte spostata, senza essere ufficialmente cancellata sino ai giorni odierni. Ci\u00f2 che comunque pesava molto di pi\u00f9 fu il rallentamento della messa in funzione della nuova capsula Sojuz, la prima capsula spaziale sovietica in grado di eseguire sofisticate manovre orbitali. Infatti passeranno pi\u00f9 di due anni dalla missione Voschod 2 fino al lancio della prima missione del programma Sojuz, la Sojuz 1. L'aggancio nello spazio di due capsule spaziali ed il passaggio di cosmonauti da una capsula verso l'altra dovette essere cancellato a causa di diversi problemi intercorsi all'inizio di questa prima missione del programma. Ulteriori problemi di carattere tecnico infine causarono un'assoluta disfunzione del sistema di frenatura della capsula durante il rientro in atmosfera, tanto che il paracadute principale non si apr\u00ec e la capsula si schiant\u00f2 a terra in una maniera talmente violenta che non vi furono speranze per l'unico cosmonauta che l'equipaggiava, cio\u00e8 Vladimir Michajlovi\u010d Komarov, prima tragica vittima che decedette durante una missione nello spazio. Ovviamente tale incidente blocc\u00f2 ulteriormente i programmi spaziali sovietici. Solo a gennaio 1969 i sovietici riusciranno nuovamente ad eseguire un'attivit\u00e0 extraveicolare (cio\u00e8 la loro seconda) nel corso della missione Sojuz 5.\nLetteratura.\nL'uscita dalla capsula spaziale viene descritta da Leonov nel suo libro \"Passeggiatore nello spazio\".\nFilm.\nLe vicende legate alla missione Voschod 2 sono trasposte nel film \"Il tempo dei primi - Spacewalker\" (\"\"), diretto dal regista Dmitrij Konstantinovi\u010d Kisel\u00ebv e distribuito nel 2017, con gli attori Evgenij Vital'evi\u010d Mironov, Konstantin Jur'evi\u010d Chabenskij e Vladimir Ilin rispettivamente nelle parti di Leonov, Beljaev e Korol\u00ebv."}
{"id": "317978", "revid": "228587", "url": "https://it.wikipedia.org/wiki?curid=317978", "title": "Delaware (disambigua)", "text": ""}
{"id": "317984", "revid": "287204", "url": "https://it.wikipedia.org/wiki?curid=317984", "title": "Band", "text": ""}
{"id": "317985", "revid": "1272592", "url": "https://it.wikipedia.org/wiki?curid=317985", "title": "Margherita Boniver", "text": "Biografia.\nFino al 1962 ha vissuto all'estero, dividendosi tra Washington, Bucarest e Londra.\nAttivit\u00e0 umanitaria.\nNel 1973 ha fondato la sezione italiana di Amnesty International, tenendone anche la presidenza fino al 1980.\nNel 1993 \u00e8 diventata presidente della Croce Rossa di Alessandria.\nNel 1995 il Segretario generale delle Nazioni Unite Boutros Boutros-Ghali la nomina suo consulente nel Comitato preparatorio del vertice mondiale sulla povert\u00e0 e l'emarginazione di Copenaghen.\nAttivit\u00e0 politica.\nParlamentare ed Eurodeputata.\nAlle elezioni politiche del 1979 viene candidata al Senato della Repubblica, ma non viene eletta. Ma nel 1980 entra per la prima volta al Parlamento come senatrice, tra le file del Partito Socialista Italiano, subentrando al posto del senatore Attilio Spozio, deceduto durante l'VIII legislatura Italiana.\nSuccessivamente entra nella direzione nazionale del PSI, assumendo la responsabilit\u00e0 dell'Ufficio Esteri, e viene eletta deputato alle politiche del 1987. \u00c8 stata eurodeputata dal 1987 fino al 1989.\nLa stagione di Tangentopoli.\nNel 1991 diventa ministro per gli italiani all'estero e l'immigrazione nel governo Andreotti VII e un anno dopo, il 28 giugno 1992, diventa ministro del turismo e dello spettacolo nel governo Amato I, fino al 1993, anno in cui il ministero fu soppresso tramite referendum abrogativo. Alle politiche del 1992 venne rieletta senatrice per la seconda ed ultima volta.\nPur avendo criticato in seguito l'abolizione dell'autorizzazione a procedere come una capitolazione al \"partito delle manette\" di Tangentopoli, al momento del voto sulla legge in prima lettura vot\u00f2 a favore del nuovo articolo 68 della Costituzione, mentre soltanto al momento della sua approvazione definitiva nella \"doppia conforme\" si assent\u00f2.\nDalla Federazione dei Socialisti all'ingresso in Forza Italia.\nDopo l'inchiesta Mani Pulite e il successivo disfacimento del PSI, Boniver ha aderito alla Federazione dei Socialisti, formazione politica contraria ad un'alleanza con il Partito Democratico della Sinistra in vista delle elezioni politiche del 1994, e quindi ader\u00ec al Partito Socialista.\nDeputata in Forza Italia.\nNel 1999 aderisce a Forza Italia, insieme ad alcuni colleghi di partito come Fabrizio Cicchitto, nel cui ambito \u00e8 stata dirigente nazionale del Dipartimento Immigrazione ed Emergenze Umanitarie.\nDal 2001 al 2006 \u00e8 stata inoltre Sottosegretario al Ministero degli esteri durante i governi Berlusconi II e III.\nNella primavera 2007 collabora col Ministro degli affari esteri di centrosinistra Massimo D'Alema alle trattative (con conclusione positiva) per la liberazione del missionario Padre Giancarlo Bossi, rapito a Mindanao nelle Filippine.\nNella XVI Legislatura \u00e8 stata membro della Commissione Affari Esteri della Camera dei deputati, presidente del Comitato parlamentare di controllo sull'attuazione degli accordi di Schengen, di vigilanza sull'attivit\u00e0 di Europol, di controllo e vigilanza in materia d'immigrazione.\nIl 18 marzo 2009 \u00e8 stata nominata dal Ministro degli affari esteri Franco Frattini Inviato Speciale per le emergenze umanitarie e le situazioni di vulnerabilit\u00e0. Nell'ambito di tale incarico si \u00e8 occupata nel 2012 delle trattative per il rilascio della cooperante italiana Rossella Urru, rapita nel campo profughi Saharawi di Hassi Raduni dal MUJAO.\nDeputata nel PdL.\nIl 29 marzo 2009 aderisce al Popolo della Libert\u00e0, il partito di centro-destra nel quale confluisce Forza Italia.\nCollabora col quotidiano telematico \"L'Occidentale\".\nNel giugno 2009 \u00e8 intervenuta con un comizio ad una manifestazione organizzata da Radio Radicale ed il Riformista in solidariet\u00e0 ai cittadini liberaldemocratici e riformisti iraniani che in quel periodo protestavano contro il governo di Ahmadinejad.\nNel novembre 2009 ha presentato una proposta di legge costituzionale per la reintroduzione dell'immunit\u00e0 parlamentare, a seguito della bocciatura del lodo Alfano da parte della Corte Costituzionale. Sull'argomento, Boniver ha dichiarato:\nLa non rielezione.\nIn occasione delle elezioni politiche italiane del 2013 viene ricandidata alla Camera in ottava posizione nella Circoscrizione Piemonte 1, ma non risulta eletta in quanto il PdL ottiene solo 3 seggi.\nFondazione Craxi.\nIl 27 marzo 2018 viene nominata presidente della Fondazione Bettino Craxi sostituendo la dimissionaria perch\u00e9 neoeletta senatrice Stefania Craxi."}
{"id": "317986", "revid": "11684", "url": "https://it.wikipedia.org/wiki?curid=317986", "title": "Regione epigastrica", "text": ""}
{"id": "317987", "revid": "2111792", "url": "https://it.wikipedia.org/wiki?curid=317987", "title": "Hockey Bassano", "text": "L Hockey Bassano 1954 (nel 2018-2019 noto come \"UVP Hockey Citt\u00e0 di Bassano del Grappa\") \u00e8 un club italiano di hockey su pista fondato nel 1954 ed avente sede a Bassano del Grappa in provincia di Vicenza. Nella sua storia ha vinto 2 campionati nazionali (il pi\u00f9 recente nel 2008-2009), 2 Coppe Italia, 2 Supercoppe italiane, 1 Coppa CERS e 1 Coppa del Mondo per club.\nStoria.\nDalle origini agli anni ottanta.\nNata nel 1954 nella citt\u00e0 di Bassano del Grappa da un gruppo di amatori delle rotelle, una passione nata col boom del pattinaggio nel 1954, trasformatasi appena un anno dopo in \"Skating Club Bassano\" con la prima squadra iscritta al Campionato Italiano. Nel 1956 la squadra partecipa al campionato di Promozione e tre anni dopo (nel 1959) approda in Serie B.\nRisale al 1962 la qualificazione in Serie A, nella quale rimane sino al 1968 sostenuta dal talento del portiere Checco Fontana, fino alla sua partenza per la Iris Modena (nel 1969). \nViene sostituito fra i pali dal futuro Presidente Eros Merlo. \nNel 1970 avviene il ritorno nella massima categoria italiana per altri cinque anni. Nel 1981 la prima vittoria di un trofeo con la Coppa Italia, mentre risale al 1982 il primo acquisto straniero, l'argentino Sturla; il colpo decisivo che lancia la compagine fra le grandi avviene nel 1983 con l'acquisto del portoghese Victor Bruno e l'anno dopo l'allenatore Ant\u00f3nio Livramento che con il connazionale Lu\u00ecs Nunes contribuisce a portare il Bassano ai vertici italiani. \nLa prima finale scudetto risale al 1985 e vede i giallorossi sconfitti dall'Hockey Novara negli ultimi minuti. Nel 1988 avviene un'altra retrocessione in A2: da queste ceneri nasce la generazione pi\u00f9 forte della storia giallorossa con Michele Panizza e i gemelli Alberto e Alessandro Michielon, raggiungendo nuovamente i play-off scudetto.\nDagli anni novanta al duemila.\nNel 1992 nasce il PalaBassano, attuale impianto di gioco. Dal 1999 la societ\u00e0 lascia alle spalle il nome \"Bassano Hockey\" ed assume quello di \"Bassano Hockey 54\" con Eros Merlo Presidente. Bassano ritorna tra le prime d'Italia. Nel 2001 l'anno della svolta con la finale di Coppa Italia e di Lega. Dal 2002 Bassano si classifica seconda in Coppa CERS contro il Reus Deportiu. Nello stesso anno \u00e8 seconda in Italia dietro l'Hockey Prato 1954. A Bassano del Grappa arrivano Dario Rigo e Massimo Cunegatti, e ritornano i bassanesi Michielon, comprati in blocco dal grande Hockey Novara. \nNel 2003 arriva anche Alberto Orlandi dal Portogallo insieme all'allenatore Dantas; il 2004 \u00e8 la stagione storica del Bassano Hockey 54, che realizza la doppietta vincendo la seconda Coppa Italia e il primo scudetto (ai danni del Prato) proprio durante i festeggiamenti per i 50 anni di attivit\u00e0. Nella stagione 2004-2005 da campioni d'Italia aspra \u00e8 la lotta ai vertici contro il Follonica: secondi in Coppa Italia ed in finale, si entra nella top 10 nel ranking europeo. \nIn squadra arrivano i giovani argentini Montivero, Carlos Nicol\u00eda e l'esperto Mauricio Videla. Nella stagione 2005-2006 ancora in lotta per lo scudetto con il Follonica, termina seconda. Bassano \u00e8 tra le 8 grandi d'Europa e partecipa alla seconda fase di Eurolega per la seconda volta (la prima nel 2002-2003). Cambio di allenatore da Dantas a Pierluigi Bresciani con l'ingresso di due nuovi stranieri, Pereira e Viana. \nNel settembre 2006 il Bassano vince il campionato Mondiale per club a Luanda (Angola) battendo Reus, Porto e Benfica. Nella stessa stagione approda per la prima volta alla final four, classificandosi seconda. Sempre nel 2007 viene vinta la prima Supercoppa Italiana. La stagione 2008-2009 vede la squadra guidata dal tecnico Franco Vanzo, con cui conquista il secondo scudetto: in squadra capitan Sergio Silva, \u201cTuco\u201d Abalos, Valerio Antezza, Enrico Giaretta, Claudio \u201cCacau\u201d ed Enrico Mariotti. Sempre nel 2009 viene vinta la seconda Supercoppa Italiana.\nGli anni duemiladieci.\nIl tecnico Massimo Giudice nella stagione 2010-2011 lancia nel panorama nazionale i giovani ben distintisi nella squadra B. Nell'anno 2011 il Bassano 54 si scioglie e dalle sue ceneri nasce l'Hockey Bassano attuale, con la presidenza di Daniele Merlo. Nel maggio 2012 la societ\u00e0 si accolla l'organizzazione della Coppa CERS, seconda competizione europea per club: fra le quattro finaliste si incontrano Bassano e Club Pat\u00ed Vilanova mentre l'HC Braga sfida l'Alcoy. La competizione termina il 13 maggio con il Bassano 54 che vince la coppa CERS battendo il semifinale i catalani del CP Vilanova e in finale i portoghesi dell'HC Braga (5 - 3 dopo i tiri di rigore). \nPer la stagione 2012-2013 vengono acquistati gli argentini Gast\u00f2n De Oro e Fernando Montigel, mentre l'italiano Alberto Peripolli viene ceduto all'Hockey Breganze. La regular season vede il Bassano classificarsi 4\u00ba con 55 punti, uscendo per\u00f2 al primo turno dei play-off contro il Forte dei Marmi. Nota dolente per i giallorossi \u00e8 l'addio a fine stagione del difensore inglese James Taylor, rientrato in Inghilterra per motivi familiari.\nLa permanenza di De Oro e Montigel dura un solo anno: i due argentini non convincono, e viene dato spazio al talentuoso Alvaro Borja Gim\u00e9nez, reduce da 4 stagioni passate a Forte dei Marmi, ed al vicecampione mondiale Emanuel Garc\u00eca proveniente dal CGC Viareggio. La squadra si classifica al 5\u00ba posto in regular season (45 punti). \nIn seguito ad una stagione caratterizzata da prestazioni altalenanti, la societ\u00e0 decide di concludere consensualmente il rapporto con Giudice, affidando la gestione della rosa per i play-off all'allenatore della seconda squadra Massimo Belligio, reduce dall'aver condotto la Serie B alla Final Eight di categoria; il cambiamento giova al rooster bassanese, che difatti riesce nell'impresa di eliminare il Viareggio ai quarti di finale, dopo ben 5 anni dall'ultima vittoria al PalaBarsacchi, classificandosi per la semifinale. \nColori e simboli.\nI colori sociali del club sono il giallo e il rosso che idealmente richiamano i colori dello stemma della citt\u00e0 di Bassano del Grappa.&lt;br&gt;\nLo stemma del club riporta due leoni, uno rosso e uno giallo sormontati da una corona ciascuno, a fianco dello scudetto giallo e rosso con al centro il Ponte Vecchio stilizzato. Sotto vi sono due mazze da hockey e la scritta \"Hockey Bassano\".\nStrutture.\nL'impianto interno dell'Hockey Bassano \u00e8 il PalaSind di Bassano del Grappa (VI). Dal 1992 \u00e8 il palazzo dello sport di casa della squadra. Pu\u00f2 ospitare 3800 spettatori.\nOrganico.\nGiocatori.\n\"Dati tratti dal sito internet ufficiale della Federazione Italiana Sport Rotellistici.\"\nTifoseria.\nGli ultras della curva del Bassano sono gemellati da oltre trent'anni con quelli dell'Amatori Lodi, in un sodalizio molto sentito da entrambe le parti: ci\u00f2 \u00e8 stato particolarmente dimostrato durante la finale di Coppa Italia 2011-2012, quando lo scontro fra le due compagini si trasform\u00f2 in una grande festa di sport.\nPalmar\u00e8s.\nCompetizioni nazionali.\n6 trofei\nCompetizioni internazionali.\n2 trofei"}
{"id": "317989", "revid": "11681", "url": "https://it.wikipedia.org/wiki?curid=317989", "title": "Complesso di edipo", "text": ""}
{"id": "317995", "revid": "3358", "url": "https://it.wikipedia.org/wiki?curid=317995", "title": "Carl Wright Mills", "text": ""}
{"id": "317998", "revid": "599013", "url": "https://it.wikipedia.org/wiki?curid=317998", "title": "Herbert Plank", "text": "Dopo Zeno Col\u00f2 \u00e8 stato il pi\u00f9 grande discesista italiano fino all'avvento di Kristian Ghedina; fu fra l'altro il primo italiano a salire sul pi\u00f9 alto gradino del podio nella libera della Saslong in Val Gardena.\nElemento di spicco della Valanga azzurra, a differenza degli altri compagni di squadra che primeggiavano nelle prove tecniche, Plank si specializz\u00f2 nella discesa libera in un periodo, gli anni Settanta, dominato dagli svizzeri Bernhard Russi e Roland Collombin, dalla forte squadra austriaca guidata da Franz Klammer e dai Crazy Canucks canadesi, riuscendo a ottenere cinque vittorie e numerosi podi in Coppa del Mondo e una medaglia di bronzo ai Giochi olimpici invernali. Invece non gareggi\u00f2 quasi mai in slalom gigante e in slalom speciale, tranne poche apparizioni e unicamente al fine di ottenere punti nella combinata.\n\u00c8 fratello di Jolanda e padre di Andy, a loro volta sciatori alpini di alto livello.\nBiografia.\nCarriera sciistica.\nStagioni 1972-1977.\nHerbert Plank conquist\u00f2 i suoi primi punti in Coppa del Mondo il 24 gennaio 1972 piazzandosi 10\u00ba in slalom gigante sul difficile tracciato di Adelboden in Svizzera. Nella stessa stagione conquist\u00f2 l'oro alla prima edizione dei Campionati europei juniores, a Madonna di Campiglio, in discesa libera.\nIl 10 dicembre 1973 si aggiudic\u00f2 il primo successo di carriera nella discesa libera di Val-d'Is\u00e8re in Francia, precedendo nell'ordine gli austriaci Werner Grissmann e Franz Klammer. La seconda vittoria giunse nel gennaio del 1976 sulla celebre pista Lauberhorn di Wengen. Nello stesso anno Plank conquist\u00f2 la medaglia di bronzo nella discesa libera ai XII Giochi olimpici invernali di , , valida anche ai fini iridati, preceduto soltanto dai due fuoriclasse Franz Klammer e Bernhard Russi. In Coppa del Mondo chiuse la stagione al 7\u00ba posto nella classifica generale (replicando il piazzamento dell'anno precedente) e al 2\u00ba in quella di discesa libera.\nStagioni 1978-1981.\nNella stagione 1977-1978 lo sciatore ottenne due vittorie consecutive sui pendii della Val Gardena e di Cortina d'Ampezzo, ma ai Mondiali di Garmisch-Partenkirchen non and\u00f2 il decimo posto in discesa libera; a fine stagione ottenne il suo miglior piazzamento in carriera nella classifica generale: 5\u00ba, e fu ancora 2\u00b0 nella coppa di discesa.\nL'ultimo successo dell'azzurro \u00e8 datato 4 marzo 1980 nella localit\u00e0 canadese di Lake Louise. Sempre nella discesa libera, ai XIII Giochi olimpici invernali di chiuse 6\u00ba. Ottenne l'ultimo piazzamento di rilievo in competizioni internazionali con il 2\u00ba posto nella combinata di Coppa del Mondo disputata a Sankt Anton am Arlberg il 1\u00ba febbraio 1981.\nAltre attivit\u00e0.\nDopo il ritiro Plank gest\u00ec l'albergo di famiglia e un negozio di articoli sportivi nella natia Vipiteno e collabor\u00f2 con varie aziende produttrici di attrezzatura sportiva.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "318002", "revid": "21079", "url": "https://it.wikipedia.org/wiki?curid=318002", "title": "Spazio vettoriale reale", "text": ""}
{"id": "318004", "revid": "21079", "url": "https://it.wikipedia.org/wiki?curid=318004", "title": "Prodotto scalare definito positivo", "text": ""}
{"id": "318005", "revid": "21079", "url": "https://it.wikipedia.org/wiki?curid=318005", "title": "Spazio vettoriale complesso", "text": ""}
{"id": "318007", "revid": "310967", "url": "https://it.wikipedia.org/wiki?curid=318007", "title": "Uomo di Cro-Magnon", "text": "L'uomo di Cro-Magnon \u00e8 un'antica forma di \"Homo sapiens\", ascrivibile a popolazioni umane moderne, largamente diffusa nel paleolitico superiore in Europa.\n\u00c8 rappresentato da quattro scheletri provenienti dal riparo sottoroccia di Cro-Magnon, rinvenuti nel 1868 presso Les Eyzies-de-Tayac-Sireuil in Dordogna e da sette scheletri raccolti nelle Grotte dei Balzi Rossi (Liguria), definiti a suo tempo come \"cromagnonoidi\".\nAntropologia fisica.\nI resti pi\u00f9 antichi, scoperti dal geologo francese Louis Lartet, sono datati intorno al 30.000 a.C., di poco posteriori all'Uomo di Combe-Capelle, di cui a volte \u00e8 considerato una variante.\nAntropologicamente si osserva una certa stabilit\u00e0 delle caratteristiche cromagnonoidi che sono essenzialmente di tipo caucasoide:\nGenetica.\nIndagini genetiche effettuate su scheletri paleolitici di Cro-Magnon sparsi in Eurasia, rivelano che l'aplogruppo mitocondriale predominante fosse l'U, specialmente nelle sue cladi U2, U5 e U8.\nNella grotta di Fumane in Veneto, un individuo appartenente alla cultura aurignaziana \u00e8 risultato positivo all'aplogruppo mtDNA R*, cos\u00ec come l'uomo rinvenuto a Ust'-I\u0161im nella Siberia occidentale. Uno scheletro appartenente alla cultura maddaleniana e rinvenuto nella grotta di La Pasiega, in Cantabria, risulta portare l'Aplogruppo mtDNA H. L'aplogruppo mitocondriale estratto dalla mandibola di Oase I, rinvenuta a Pe\u0219tera cu Oase in Romania, \u00e8 stato identificato come N.\nLa sequenza del DNA mitocondriale eseguita nel 2003 da un team italo-spagnolo diretto da David Caramelli, su due fossili di Cro-Magnon identificati come Pelosi 1 e 2, risalenti rispettivamente a 23 e 24.000 anni fa, ha identificato il DNA mitocondriale come aplogruppo N. Questo aplogruppo si ritrova nelle moderne popolazioni del Medio Oriente, Nord Africa e Asia centrale, mentre gli aplogruppi derivati si trovano anche in popolazioni eurasiatiche, polinesiane e tra i nativi americani.\nSecondo Bryan Sykes professore di genetica umana presso l'universit\u00e0 di Oxford, nel suo libro pubblicato nel 2001 \"The Seven Daughters of Eve\", l'uomo di Cro-Magnon si sarebbe accoppiato con sette tipi di donne successivamente, che in base al loro DNA mitocondriale vengono nominate: Ursula (aplogruppo U) trovata in Siberia, Xenia (aplogruppo X), Tara (T) e Helena (H) trovate in Europa nel paleolitico, e poi Katrine (K) e Velda(V) evolutesi nel mesolito e infine Jasmine (J) venuta dal levante nel neolitico, per dare origine ai principali aplogruppi mitocondriali diffusi nelle popolazioni europee moderne.\nPer quanto riguarda gli aplogruppi del cromosoma Y, si hanno a disposizione meno dati visto che solo gli individui di sesso maschile ne possiedono uno e inoltre si degrada pi\u00f9 facilmente nel tempo rispetto all'mtDNA. L'Uomo di Ust'-I\u0161im in Siberia portava l'aplogruppo Y-DNA K, risultando negativo a tutti i polimorfismi a singolo nucleotide che contraddistinguono i suoi aplogruppi derivati, da L a T, oggi maggiormente diffusi. Sempre in Siberia, \u00e8 stato rinvenuto uno scheletro di un bambino di 3-4 anni appartenente alla Cultura di Mal'ta-Buret', il cui aplogruppo Y-DNA \u00e8 risultato essere l'R*, antenato dei moderni R1 (da cui R1a e R1b, gli aplogruppi pi\u00f9 diffusi in Europa) e R2. Lo scheletro rinvenuto a Kostenki, nella Russia europea, portava l'aplogruppo Y-DNA C1. La mandibola di Oase 1 ritrovata in Romania risult\u00f2 invece appartenere all'aplogruppo F, antenato degli aplogruppi Y-DNA che rappresentano il 90% della popolazione mondiale.\nAnalisi genetiche effettuate sugli scheletri dei cromagnoidi cacciatori-raccoglitori mesolitici della cava di Loschbour in Lussemburgo e Motala in Svezia hanno rivelato che gli uomini di Cro-Magnon hanno contribuito anche al genoma autosomico degli odierni Europei, assieme agli agricoltori neolitici e un terzo ceppo ancestrale correlato ai Siberiani paleolitici. Attualmente, le popolazioni europee che hanno pi\u00f9 DNA autosomico correlato ai cacciatori-raccoglitori europei (Cro-Magnon) sono gli abitanti dei Paesi Baltici.\nVita dei Cro-Magnon.\nI Cro-Magnon avevano una dieta di carne, grano, carote, cipolle, rape ed altri alimenti; nel complesso, una dieta molto bilanciata.\nTra gli artefatti Cro-Magnon giunti fino a noi vi sono capanne, pitture murali, incisioni; sembra inoltre che fossero in grado di intrecciare vesti. Le capanne erano costruite in roccia, argilla, ossa, rami e pelo di animali.\nI Cro-Magnon utilizzavano manganese e ossido di ferro per le loro pitture rupestri, e potrebbero aver creato, circa 15.000 anni fa, il primo calendario.\nI Cro-Magnon devono essere entrati in contatto con gli uomini di Neanderthal e sono spesso indicati come la causa dell'estinzione di questi ultimi; in realt\u00e0, sembra che umani moderni dal punto di vista morfologico abbiano convissuto con i Neanderthal per circa 60.000 anni nel Levante, e per pi\u00f9 di 10.000 anni in Francia.\nCulture preistoriche associate ai cro-magnon.\nPrima della comparsa dell'uomo moderno in Europa esisteva la cultura Musteriana, la caratteristica industria litica prodotta sia dagli uomini di neanderthal sia dai primi uomini moderni, almeno fino a 30000 anni fa. Da 40000 anni fa si sovrappone il Castelperroniano con un'industria litica pi\u00f9 diversificata ed evoluta, che potrebbe interpretarsi con la prima comparsa in Europa di una razza umana moderna. L'Aurignaziano \u00e8 la prima cultura preistorica in cui compare l'arte figurativa, ed \u00e8 chiaramente originaria in Siria per poi estendersi progressivamente prima ai balcani poi nell'occidente del Mediterraneo e infine penetrare nella Europa centrale, per cui chiaramente \u00e8 stata portata da popolazioni distinte dai cro-magnon, infatti i reperti antropologici associati nelle cave in Moravia e Romania mostrano una razza umana moderna ma di struttura ancora arcaica. La fase successiva vede il progressivo raffreddamento del clima in Europa, mentre fanno ingresso attraverso la steppa ucraina provenienti dall'Asia centrale i cro-magnon. Con l'estendersi dei ghiacciai in Germania e sulle Alpi si ebbe la separazione tra la zona dell'Europa occidentale dall'Europa orientale. Mentre in Europa orientale l'industria litica si semplifica all'essenziale durante il Gravettiano tra 30000 e 10000 anni fa, e testimonia la vita nomade dei cacciatori cro-magnon da cui discenderanno le popolazioni indoeuropee moderne. In Europa occidentale, e principalmente in Francia e nella penisola Iberica, si sviluppano le massime industrie del Paleolitico superiore: inizia da 21000 anni fa la cultura Solutreana a cui segue la Magdaleniana tra 18000 fino a 10000 anni fa, che ci ha lasciato le meravigliose pitture rupestri naturalistiche delle grotte.\nUomo di Oberkassel.\nNella localit\u00e0 di Oberkassel, presso Bonn in Germania, sono stati ritrovati nel 1914 due scheletri in una doppia sepoltura, datati al 10.000 a.C. - 15.000 a.C. e riferibili al Maddaleniano. Si tratta di uno scheletro maschile e di uno femminile assai diversi tra loro. Caratteristico appare specialmente il cranio maschile molto capace (1.600\u00a0cm\u00b3) leggermente dolicocefalo, con faccia fortemente cameprosopa e orbite molto basse, in qualche modo accentuando la disarmonia di Cro-Magnon.\nIl cranio della donna \u00e8 pi\u00f9 alto e pi\u00f9 stretto e non \u00e8 evidentemente cromagnonoide, ma ricorda invece il tipo di Br\u00fcnn. La statura \u00e8 di 166\u00a0cm nell'uomo e 147\u00a0cm nella donna.\nDiffusione geografica e variet\u00e0 locali.\nIl massimo della diffusione si ha intorno al 20.000 a.C.\nTra le varianti di Cro-Magnon si possono menzionare:\nNon \u00e8 chiaro come i Cro-Magnon abbiano contribuito alla genetica delle popolazioni odierne in Asia, ma \u00e8 stato rilevato che in Asia i portatori delle culture siberiane Afanasevo e Tagar erano essenzialmente cromagnonoidi."}
{"id": "318011", "revid": "21079", "url": "https://it.wikipedia.org/wiki?curid=318011", "title": "Disuguaglianza di Cauchy", "text": ""}
{"id": "318012", "revid": "79975239", "url": "https://it.wikipedia.org/wiki?curid=318012", "title": "Hobbes", "text": ""}
{"id": "318015", "revid": "7967", "url": "https://it.wikipedia.org/wiki?curid=318015", "title": "Martino il Giovane", "text": ""}
{"id": "318016", "revid": "1226", "url": "https://it.wikipedia.org/wiki?curid=318016", "title": "Funzione Omogenea", "text": ""}
{"id": "318017", "revid": "339392", "url": "https://it.wikipedia.org/wiki?curid=318017", "title": "Martino il Vecchio", "text": ""}
{"id": "318019", "revid": "1543377", "url": "https://it.wikipedia.org/wiki?curid=318019", "title": "Dorothy L. Sayers", "text": "\u00c8 celebre per i suoi gialli ambientati tra la Prima e la Seconda Guerra Mondiale che hanno per protagonista Lord Peter Wimsey, un aristocratico e dilettante investigatore, personaggio tuttora assai popolare.\n\u00c8 inoltre conosciuta per le sue opere teatrali ed i suoi saggi di critica letteraria, e soprattutto per la straordinaria opera di traduzione e commento della Divina Commedia di Dante.\nBiografia.\nInfanzia e giovinezza.\nSayers nasce ad Oxford il 13 giugno del 1893 da Helen Mary (da nubile Leigh), nipote del celebre scrittore umorista Percival Leigh, conosciuto come il \"Professore\". Fiera del lavoro del bisnonno, Dorothy ha mantenuto, per tutta la sua vita, l'iniziale del cognome della madre, rimproverando chiunque la omettesse. Il padre, Henry Sayers, reverendo di Littlehampton nonch\u00e9 preside della Choir School, ebbe un ruolo estremamente rilevante nella sua educazione: gi\u00e0 all'et\u00e0 di sei anni le insegna a suonare il violino e le impartisce lezioni di latino. Dorothy si dimostra da subito portata per le lingue straniere, apprendendo dalle governanti il francese ed il tedesco. Dalla biblioteca di casa pu\u00f2 accedere a numerosissimi libri, di tipologie varie, dai classici ai libri per bambini. I suoi preferiti sono \"I tre moschettieri\" e \"La primula rossa.\"\nTrascorre la sua infanzia nel piccolo villaggio di Bluntisham-cum-Earith, nell'Huntingdonshire, dove nel 1897 si trasferisce con la famiglia, dopo che al padre viene assegnato l'incarico di pastore. Questo villaggio sar\u00e0 fonte di ispirazione per lo scenario del suo primo romanzo \"Il Segreto delle Campane\" (1934).\nDal momento che i genitori desideravano che la vita della figlia non venisse condizionata dai ruoli di genere del tempo, nel 1909 la iscrivono alla Godolphin School, una scuola privata a Salisbury. Nel 1912 vince una prestigiosa borsa di studio presso il Somerville College, ad Oxford, dove studia lingue moderne e partecipa alla fondazione del club letterario Mutual Admiration Society. Nel 1915 si laurea con lode: fu una delle prime donne ad ottenere un titolo di laurea, ma sar\u00e0 solo nel 1920 che le verranno ufficialmente conferite la laurea in lingue moderne e la laurea specialistica in letteratura medioevale. La sua esperienza della vita accademica di Oxford ha ispirato il suo penultimo romanzo con Peter Wimsey, \"Gaudy Night.\"\nDopo aver insegnato presso la Hull Collegiate School ed aver scritto poesie pubblicate da Oxford Magazine, nel 1917 il padre le trova un impiego come apprendista presso la casa editrice Basil Blackwell, dove pubblica l'anno dopo \"Catholic Tales and Christian Songs.\"\nNel maggio del 1919, Sayers si reca in Normandia come assistente del preside della \u00c9cole Des Roches, a Verneuil sur Avre, spinta dall'attrazione per Eric Whelpton, conosciuto ad Oxford e che, al tempo, insegnava a Verneuil. L'amore non corrisposto per Whelpton e la consapevolezza che l'insegnamento non fosse la sua vocazione, la spingono a tornare in Gran Bretagna, dove decide di dedicarsi interamente alla scrittura. Come la tipica \"\"new woman\" del ventesimo secolo\", determinata a vivere una vita non dettata dai ruoli di genere della societ\u00e0 vittoriana, decide di rendersi indipendente e nel 1922 viene assunta come redattrice pubblicitaria presso l'agenzia pubblicitaria S.H. Benson, dove trova stabilit\u00e0 professionale ed economica.\nEt\u00e0 adulta.\nA Londra, nei primi anni venti del Novecento, intreccia un'infelice e per lei devastante relazione amorosa con il poeta imagista russo John Cournos, frequentatore dei pi\u00f9 noti circoli letterari di artisti, quali Ezra Pound e contemporanei. Cournos sosteneva di non volere n\u00e9 sposarsi n\u00e9 avere figli perci\u00f2 Sayers sub\u00ec un duro colpo quando scopr\u00ec che, una volta andato in America, egli aveva sposato una donna, per di pi\u00f9 con figli a carico. Delusa e afflitta dal comportamento del poeta, Sayers avvia una relazione con il vicino di casa, William White, rimanendo incinta. In una lettera scriver\u00e0 a Cournos che \"la cosa peggiore di avere un figlio dall'uomo che si odia \u00e8 di essere condannati a non averlo dall'uomo che si ama.\"\nIl 3 gennaio 1924 Sayers dette segretamente alla luce il figlio, John Anthony, che White, gi\u00e0 sposato, non volle riconoscere. Fu proprio la signora White ad aiutare Sayers a celare l'identit\u00e0 di John Anthony, per preservare il suo matrimonio con William. Il bambino venne dato in affidamento alla zia e al cugino, Amy e Ivy Amy Shrimpton, facendolo passare per il nipote di amici. Un anno dopo, Sayers conobbe il Capitano Oswald Atherton (per gli amici \"Mac\") Fleming, veterano di guerra che, al momento del loro incontro, scriveva articoli sul crimine e sull'automobilismo. Nel 1926 venne celebrato il loro matrimonio, ma neppure Fleming si rivel\u00f2 un buon partner. Essendo divorziato e con due figli, egli accett\u00f2 di adottare il figlio di Sayers, ma le imped\u00ec di farlo vivere con loro. Di conseguenza, Sayers si fece carico di tutte le spese di mantenimento del figlio.\nSayers e Fleming vissero stabilmente nell'appartamento in Great James Street, nel quartiere Bloomsbury di Londra. Lavoravano entrambi, Fleming come autore e giornalista, Sayers come redattrice pubblicitaria ed autrice. Con il tempo, la salute di Fleming peggior\u00f2, a causa del servizio militare durante la Prima Guerra Mondiale, e, di conseguenza, non fu pi\u00f9 in grado di lavorare.\nFleming mor\u00ec il 9 giugno 1950, e Sayers lo segu\u00ec sette anni dopo, il 18 dicembre del 1957, all'et\u00e0 di 64 anni, vittima di una trombosi coronarica. Lascer\u00e0 incompiuta la sua traduzione dell'ultimo canto della Divina Commedia.\nFleming fu sepolto a Ipsich mentre Sayers venne cremata e le sue ceneri sepolte sotto la Saint Anne's Church, a Soho, Londra, dove fu per molti anni amministratrice della parrocchia. Soltanto dopo la sua morte, il 10 marzo 1958, la signora White rivel\u00f2 in una lettera alla figlia di avere un fratellastro, ossia John Anthony, nato dalla relazione tra il padre e Dorothy Sayers, unico depositario delle volont\u00e0 della madre.\nCarriera.\nPoesia, insegnamento e pubblicit\u00e0.\nAd Oxford Sayers scrive continuamente poesie e la prima raccolta viene pubblicata nel 1916 con il titolo \"OP.I\" dalla Blackwell Publisher. La sua seconda raccolta, \"Catholic Tales and Christian Songs\", viene pubblicata nel 1918 dalla stessa casa editrice. Entrambe esprimono il profondo senso di fede della scrittrice che pervader\u00e0 tutte le sue opere, inclusi i suoi romanzo gialli Dopo l'impiego presso Blackwell, insegna in varie localit\u00e0, inclusa la Normandia, dove si reca nel 1919 per raggiungere un amico di Oxford, Eric Whelpton, per il quale provava un amore non corrisposto.\nCome molti altri nel dopoguerra, Sayers si ritrova spesso disoccupata. Il suo impiego pi\u00f9 durevole fu dal 1922 al 1931 presso l'agenzia pubblicitaria di S.H. Benson come redattrice pubblicitaria. Ebbe un discreto successo come pubblicitaria e lei stessa si riteneva fortunata per aver trovato un lavoro adatto a lei La sua collaborazione con l'artista John Gilroy produsse le pubblicit\u00e0 \"The Mustard Club\" per la mostarda di Colman e la serie \"Zoo\" per la Guinness. Un famoso esempio \u00e8 il Tucano, con il becco che si inarca su due bicchieri di Guinness, accompagnato dal seguente motivetto, scritto da Sayers:\nA Sayers si deve anche lo slogan \"Costa fare pubblicit\u00e0!\" ed \u00e8 proprio in un'azienda pubblicitaria che ambienter\u00e0 \"Lord Peter e l'altro\", incentrato sul ruolo della verit\u00e0 nella pubblicit\u00e0. Nel romanzo, gli agenti pubblicitari dell'agenzia del signor Pym, che chiede l'aiuto di Wimsey per risolvere un mistero, descrivono il loro capo come un uomo di indubbia moralit\u00e0, fatta eccezione per il suo lavoro, consistente nel raccontare menzogne in cambio di denaro. Il ruolo della verit\u00e0 nella pubblicit\u00e0 viene paragonato a quello del lievito nella preparazione del pane: esso rappresenta solo uno dei componenti, ma \u00e8 necessario per produrre il composto. Nello stesso modo, la verit\u00e0 serve per far lievitare un impasto di false rappresentazioni rendendolo commestibile per il pubblico.\nRomanzo poliziesco.\nAnnoverata con Agatha Christie tra le \"Regine del Crimine\", la fama di Sayers \u00e8 dovuta soprattutto al suo iconico protagonista Lord Peter Wimsey. Gi\u00e0 durante il suo viaggio in Francia Dorothy si era interessata al genere \"mistery\" ed aveva persino cominciato a scrivere un manoscritto, successivamente abbandonato. \u00c8 dal personaggio secondario di questo romanzo mai nato che creer\u00e0 Wimsey. Le linee della trama di \"Peter Wimsey e il cadavere sconosciuto?\" possono essere rintracciate nella lettera che scrive alla madre il 22 Gennaio 1921:\nFu cos\u00ec che Lord Peter Wimsey piomb\u00f2 nel mondo del romanzo poliziesco con il suo tipico \"Oh, maledizione!\", continuando a coinvolgere i lettori in undici romanzi e due serie di racconti brevi.\nNegli anni Trenta Sayers scrive altre opere che hanno per protagonista Lord Wimsey, tra cui \"Veleno Mortale\" (1930), \"Cinque Piste False\" (1931), \"Alta Marea per Lord Peter\" (1932), \"Peter e l'altro\" (1933), \"Il Segreto delle campane\" (1934), \"Gaudy Night\" (1935), e \"Un'indagine romantica. Lord Peter in viaggio di nozze\" (prima spettacolo teatrale 1936, poi romanzo nel 1937).\nPubblica anche alcuni racconti brevi, tra i quali \"Lord Peter e il cadavere\" (1928), e tre volumi \"Great Short Stories of Detection, Mystery, and Horror\" (1928, 1931, 1934)\",\" considerati un must della letteratura critica del genere.\nIn \"Veleno Mortale,\" Sayers introduce il personaggio di Harriet Vane, che comparir\u00e0 in quattro romanzi. Molti dei temi e delle ambientazioni dei romanzi che hanno questa protagonista, sembrano riflettere le preoccupazioni e le esperienze della stessa scrittrice. Vane, esattamente come l'autrice, ha studiato ad Oxford (insolito per una donna del tempo), ed \u00e8 una scrittrice di gialli. Vane, inizialmente, incontra Wimsey quando viene processata con l'accusa di aver avvelenato il suo amante (\"Veleno Mortale);\" Wimsey insiste nel partecipare ai preparativi della difesa per il suo nuovo processo e si innamora di lei, ma viene respinto. In \"Alta marea per Lord Peter\" la vediamo collaborare con Wimsey per risolvere un caso di omicidio, tuttavia rifiuta la sua proposta di matrimonio. Soltanto alla fine accetta (\"Gaudy Night)\" e lo sposa (\"Un'Indagine romantica. Lord Peter in viaggio di nozze).\"\nSayers non scrive solo dei gialli, e ci\u00f2 la contraddistingue da altri scrittori dello stesso genere. Esplora, ad esempio, le difficolt\u00e0 dei veterani della Prima Guerra Mondiale in \"The Unpleasantness at the Bellona Club,\" discute l'etica della pubblicit\u00e0 in \"Lord Peter e l'altro.\" Un altro tema che le \u00e8 caro \u00e8 la questione della parit\u00e0 di genere: difende l'educazione femminile (allora un soggetto controverso) ed il ruolo della donna nella societ\u00e0 in G\"audy Night.\" In questo romanzo, descritto da Reddy come esempio di letteratura femminista, la signorina Barton scrive un libro in cui attacca la dottrina nazista di \"Kinder, Kirche, K\u00fcche\", che relegava le donne alle attivit\u00e0 domestiche.\nSayers sosteneva che fosse estremamente difficile riuscire a combinare l'elemento romantico di una storia d'amore, che per risultare credibile doveva seguire gli \"standard del tempo\", e l'elemento intellettuale dell'investigazione. A suo parere vi erano pochi romanzi in cui la storia d'amore aveva un ruolo centrale all'interno della trama. Infatti, contrariamente all'impenetrabilit\u00e0 di un personaggio come Sherlock Holmes, Sayers ritiene che \"la rigida tecnica dell'arte\", che separa romanticismo e \"mistery,\" potesse espandersi grazie alla rappresentazione di una persona in grado di condividere le nostre debolezze, anzich\u00e9 quella di un detective infallibile. Mossa dunque dall'obiettivo di armonizzare l'aspetto romantico e quello del mistero e spinta anche dai suoi ideali femministi, in \"Gaudy Night,\" Sayers descrive Harriet Vane come un'affermata autrice di romanzi gialli, nonch\u00e9 laureata a Oxford, stabilendo un rapporto di parit\u00e0 intellettuale con Wimsey. E ancora, in \"Veleno Mortale,\" dove avviene il primo incontro tra i due, \u00e8 l'interesse di Wimsey per Vane che lo induce ad assolverla dall'accusa di aver avvelenato il suo amante. Motivo romantico e poliziesco si intrecciano fino quasi alla predominanza del primo sull'altro in \"Un'Indagine romantica. Lord Peter in viaggio di nozze\", dove, secondo Sayers, l'elemento \"mistery\" pu\u00f2 quasi sembrare \"un'intrusione nella storia d'amore\" tra Wimsey e Vane.\nOltre a scrivere romanzi Sayers pubblica sul \"Sunday Times\" anche recensioni di racconti di vari autori, da Agatha Christie a Margery Allingham, rivelando il suo pensiero sul genere del \"mistery\". Nel 1925, in una lettera ad un amico, afferma che scrivere un giallo \u00e8 come realizzare un mosaico, significa mettere insieme ogni singolo frammento per poi ricavarne l'immagine finale completa.\nNel 1936 scrive \"Tales of Detection\" in cui delinea una precisa tassonomia del genere poliziesco, definendo il romanzo poliziesco moderno come \"detective story\" in quanto la trama solitamente si sviluppa attorno ad un crimine che viene risolto seguendo il procedimento logico ad opera di un detective. I romanzi che invece si focalizzano sullo studio della mente del criminale dovrebbero essere definiti \"racconti del crimine\", mentre i crimini che vengono spiegati dall'autore, o risolti accidentalmente, sono definiti \"thriller\" o \"gialli\". Ed ancora, in una delle sue recensioni sul \"Sunday Times,\" spiega che la differenza tra la \"detective story\" e il \"thriller\" stia nella enfasi che la prima d\u00e0 all'aspetto intellettuale e che la seconda attribuisce all'aspetto emozionale: nel \"thriller\" si urla \"che succeder\u00e0 dopo?\", mentre nella \"detective story\" ci si chiede \"che cosa \u00e8 successo prima?\".\nNelle sue serie poliziesche si manifestano anche gli interessi cristiani ed accademici della scrittrice. In \"Il Segreto delle Campane\" (1934), uno dei suoi romanzi polizieschi pi\u00f9 famosi, la vicenda si svolge all'interno di una chiesa medioevale dove, come suggerisce il titolo tradotto in italiano, le campane svolgeranno un ruolo fondamentale nella risoluzione del caso. Janice Brown nel suo \"The Seven Deadly Sins in the Work of Dorothy L. Sayers,\" esplora come ogni opera di Sayers rifletta il mondo ed il pensiero intrinsecamente cristiano dell'autrice, direttamente o indirettamente. In \"Alta marea per Lord Peter\", Wimsey risolve il cifrario Playfair e spiega i principi della crittoanalisi.\nNel saggio \"Aristotle on Detective Fiction\" Sayers prende in prestito i principi estetici del filosofo per applicarli alla stesura di un romanzo poliziesco. La trama deve seguire, a differenza del romanzo moderno, una struttura narrativa coerente: \"inizio, parte centrale e fine\".\nNonostante la passione per il genere poliziesco, a met\u00e0 degli anni '30 Sayers smise di scrivere gialli e si dedic\u00f2 al teatro e soprattutto alla traduzione ed allo studio di una delle opere che pi\u00f9 l'avevano colpita sin dalla giovinezza: la Divina Commedia.\nTraduzioni.\nLe competenze di Sayers nella letteratura medievale si esplicano nella sua traduzione della \"Divina Commedia\", considerata dall'autrice una \"missione sacra\". In giovent\u00f9 l'opera l'aveva talmente colpita che \"saltava pasti, trascurava il riposo, il lavoro, la corrispondenza, facendo impazzire gli amici\". Dedic\u00f2 l'ultimo decennio della sua vita alla realizzazione di un'opera di traduzione e commento, ma non riusc\u00ec a portarla a termine. Mor\u00ec lasciando la traduzione degli ultimi tredici canti del \"Paradiso\" incompiuta. L\"Inferno\" \u00e8 apparso nel 1949, a seguire il \"Purgatorio\" nel 1955. Il terzo volume (\"Paradiso)\", rimasto incompiuto dopo la sua morte, \u00e8 stato completato da Barbara Reynolds nel 1962.\nDal saggio \"Dante\u2019s Cosmos\" si capisce l'amore di Sayers per la Divina Commedia. A suo avviso, gli scritti di Dante erano pi\u00f9 prossimi alla contemporaneit\u00e0 di quanto non fosse stato prodotto negli ultimi sei secoli. Secondo la scrittrice, il periodo in cui visse Dante e l'epoca in cui lei viveva erano entrambi caratterizzati dalla corruzione, dalla propaganda e dall'egoismo, a causa della mancanza di un pensiero teologico ben definito, e dimostravano lo scarso progresso intercorso tra l'epoca medievale e quella contemporanea. Amante de \"La Chanson de Roland\", ritenuta un mito puramente cristiano, in contrasto con poemi epici quali \"Beowulf\", di contenuto pagano, Sayers trova nel Medioevo il materiale per sua apologia cristiana: leggere Dante le permette di capire quale sia la cura ai mali della contemporaneit\u00e0, e come Dio possa essere parte di tale cura.\nUmberto Eco, in \"Mouse or Rat?,\" suggerisce che, di tutte le traduzioni che sono state fatte in lingua inglese, quella di Sayers \"\u00e8 la migliore nel mantenere almeno gli endecasillabi e la rima\".\nAltre opere di rilievo.\nTerminata la produzione di romanzi \"mistery,\" Sayers si dedica al teatro e scrive \"The Zeal of Thy House\" e \"The Devil to Pay\", commissionatele dalla Cattedrale di Canterbury e destinate essenzialmente ad un pubblico di fedeli. Queste opere contribuiranno ad incrementare il suo successo e la sua fama, non solo come scrittrice letteraria, ma anche come scrittrice \"religiosa\". Produce altre due opere prettamente cristiane: un ciclo di opere teatrali sulla vita di Cristo che vengono trasmesse via radio, \"The Man Born to Be King\" (1941), e quella che viene considerata come l'opera cristiana pi\u00f9 celebre, \"The Mind of The Maker\" (1941). Quest'ultima esplora l'analogia tra il creatore umano (specialmente uno scrittore di romanzi e opere teatrali) e la dottrina della Trinit\u00e0 nella creazione. Suggerisce che ogni creazione umana di rilevanza abbia a che fare con l'Idea, la Parola (o Energia) che \u00e8 \"incarnazione\" dell'idea, ed il potere che tale creazione ha sul pubblico. Durante la scrittura di \"The Mind of The Maker,\" Sayers scrisse, su richiesta del Reverendo Eric Fenn, assistente presso la BBC, \"Creed or Chaos?\" (1940); il primo, \"The Chirst of the Creeds\", esplora il credo cristiano universale, il secondo, \"The Sacrament of Matter,\" difende il mondo materiale e sostiene che \"ogni abuso di una cosa, del corpo e della mente \u00e8 un sacrilegio ed una crocifissione del corpo di Cristo\".\nSayers contribu\u00ec a creare la Gilda degli Scrittori Cristiani e partecip\u00f2 ad eventi ed iniziative promossi dalla Chiesa, ma avvert\u00ec la necessit\u00e0 di staccarsi dalle istituzioni anglicane, anche per riscattarsi dall'immagine che si era affermata di lei come \"autorit\u00e0 teologica\". Si concentr\u00f2 quindi sulla traduzione della Divina Commedia, lavoro in cui incanal\u00f2 i suoi interessi letterari e teologici.\nCritica letteraria.\nI temi letterari ed accademici nei romanzi di Sayers hanno interessato molti lettori, ma sono stati anche oggetto di critica. Il poeta W. H. Auden e il filosofo Ludwig Wittgenstein hanno commentato negativamente i suoi romanzi. Un feroce attacco di Sayers e delle sue abilit\u00e0 nello scrivere \u00e8 provenuto dalla critica americana, specialmente dall'uomo di lettere, Edmund Wilson. In un noto articolo del 1945 pubblicato nel \"The New Yorker\" e intitolato \"Who Cares Who Killed Roger Ackroyd?\", egli si riferisce al famoso romanzo, \"Il Segreto delle Campane,\" definendolo \"uno dei libri pi\u00f9 tediosi mai incontrato nel settore\", ed aggiungendo che il successo di Sayers \u00e8 dovuto alla sua capacit\u00e0 di utilizzare gli strumenti letterari per attrarre l'attenzione del pubblico verso un genere \"sub-letterario\".\nQ. D. Leavis, in una recensione di \"Gaudy Night and Un'indagine romantica\" pubblicata nella rivista critica \"Scrutiny,\" afferma che il romanzo di Sayers \u00e8 \"popolare e romantico nell'aspirare al realismo\", e che la popolarit\u00e0 della scrittrice tra i lettori istruiti \u00e8 dovuta al fatto che essi \"accettano che la realt\u00e0 sia come Sayers la narra\". Conclude dichiarando che \"solo i romanzieri di successo potrebbero avere illusioni di questo tipo sulla natura umana\".\nIl critico Sean Latham difese Sayers dalle critiche di Edmund Wilson e di Leavis, definita una \"dilettante\" della cultura popolare, mettendo in luce la loro arroganza e pretesa superiorit\u00e0. Latham sostiene che, ai loro occhi, \"il primo reato di Sayers sta nel suo tentativo di trasformare il romanzo poliziesco in qualcosa di pi\u00f9 di un effimero pezzo di cultura popolare\".\nLord Peter Wimsey, l'eroe detective di Sayers, \u00e8 stato criticato per essere troppo perfetto; col tempo, i vari talenti che egli manifesta diventano troppo numerosi da digerire, secondo alcuni lettori. Edmund Wilson ha espresso la sua avversione nei confronti del nome stesso dell'investigatore, sostenendo di aver saltato numerose parti in cui compariva, nonostante fosse il protagonista del romanzo.\nPresunto antisemitismo.\nLa questione del presunto antisemitismo di Sayers \u00e8 dibattuta fra i biografi dell'autrice. Secondo Alzina Stone Dale, James Brabazon, nel suo \"Dorothy L. Sayers: A Biography\", sembra accettare l'antisemitismo di Sayers che traspare dalle sue lettere. Tuttavia Brabazon non menziona il rapporto speciale tra Sayers ed il suo editore, Victor Gollancz, ebreo (anche se poi convertito al Cristianesimo) e Cournos stesso, di origini ebraiche. McGregor e Lewis, in \"Conundrums for the Long Week-End,\" sostengono che Sayers non fosse coscientemente antisemita, ma che ricorresse a stereotipi di classe ed etnici tipicamente britannici e popolari. Sayers fu sorpresa quando un traduttore francese volle \"attenuare i suoi attacchi agli ebrei\", rispondendo che erano proprio questi ultimi i personaggi che aveva \"messo in miglior luce\".\nOpere.\nDorothy Sayers non si limita a scrivere soltanto romanzi polizieschi ma si cimenta nella produzione di diverse tipologie di opere:\nRomanzi.\nAltri romanzi.\nDorothy Sayers ha anche contribuito alla stesura dei seguenti libri scritti a pi\u00f9 mani dai membri del Detection Club:\nI libri di Dorothy Sayers non sono facili da reperire sul mercato. Solo recentemente sono stati ristampati \"Bellona Club\" nel 2006 e \"Il segreto delle campane\" nel 2003, rispettivamente presso Donzelli e Polillo."}
{"id": "318071", "revid": "21880", "url": "https://it.wikipedia.org/wiki?curid=318071", "title": "Liguster", "text": ""}
{"id": "318072", "revid": "1149807", "url": "https://it.wikipedia.org/wiki?curid=318072", "title": "Trance", "text": ""}
{"id": "318088", "revid": "1983214", "url": "https://it.wikipedia.org/wiki?curid=318088", "title": "Nebraska (disambigua)", "text": ""}
{"id": "318091", "revid": "1226", "url": "https://it.wikipedia.org/wiki?curid=318091", "title": "Isole vergini", "text": ""}
{"id": "318095", "revid": "465036", "url": "https://it.wikipedia.org/wiki?curid=318095", "title": "Fratelli Maristi", "text": ""}
{"id": "318097", "revid": "751106", "url": "https://it.wikipedia.org/wiki?curid=318097", "title": "Fulica atra", "text": "La folaga comune (Fulica atra ) \u00e8 un uccello gruiforme della famiglia dei Rallidi originario di Eurasia, Africa, Nuova Guinea, Australia e Nuova Zelanda.\nDescrizione.\nDimensioni.\nLa folaga comune, la cui lunghezza totale \u00e8 di circa 45 cm, ricorda per il suo aspetto sia le anatre sia i polli sultani. Il corpo \u00e8 voluminoso e la coda, corta e arrotondata, risulta formata da 14 timoniere. L'ala del maschio misura 20-22,4 cm, mentre nella femmina, le cui dimensioni sono un poco minori, misura intorno ai 19,4-19,9 cm.\nAspetto.\nI caratteri pi\u00f9 salienti riscontrabili in questi uccelli risiedono principalmente nella conformazione dei piedi. Essi, infatti, hanno dita lunghe, ma non quanto quelle degli altri Rallidi, le cui falangi presentano su ciascun lato alcune espansioni carnose, a contorni semicircolari e ricoperte, come del resto le dita stesse, di piccole squame. Le dita, inoltre, sono provviste di lunghe unghie quasi diritte, assai forti e appuntite. Il becco, compresso e leggermente incurvato verso la parte terminale della mascella, \u00e8 reso singolare da un'espansione cornea che si prolunga, in alcuni casi biforcandosi, fino circa al vertice del capo. Il piumaggio \u00e8 assai folto e impermeabile e presenta un abbondante piumino nero in prossimit\u00e0 della pelle.\nLa folaga presenta un piumaggio bello e folto, nero-azzurrastro nelle parti superiori, completamente nero sulla testa, sul collo, sul sottocoda e sulla stessa coda, mentre grigio-lavagna appaiono le parti inferiori del corpo, le cui penne possono peraltro essere marginate di biancastro. Pure bianchi sono il margine dell'ala e l'apice delle remiganti secondarie, mentre il becco e lo scudo frontale (quest'ultimo elastico e di maggiori dimensioni nel maschio) risaltano sul nero del piumaggio per il loro colore avorio, mentre l'occhio spicca per la sua vivacissima tinta rossa. La parte inferiore della tibia \u00e8 priva di penne ed ha tinta aranciata, mentre i tarsi e i piedi sono grigio-azzurrastri, oppure grigiastri. Il piumaggio qui descritto viene assunto dalla folaga per muta completa fra agosto e ottobre, muta che, fra l'altro, provoca la caduta delle remiganti e delle timoniere, rendendo quindi questi uccelli completamente inetti al volo in questo periodo. Nella livrea delle folaghe possono, peraltro, osservarsi anomalie, tanto che \u00e8 possibile reperire fra esse individui tutti bianchi con il solo capo nero, o pezzati di bianco o, pi\u00f9 raramente, completamente bianchi. Non sono rari i casi di isabellismo.\nI nidiacei appaiono ricoperti di un piumino nero che presenta nelle parti inferiori riflessi verdastri e apici biancastri, mentre la faccia, le zone perioculare e boccale, nonch\u00e9 la gola sono rosse tendenti all'arancio. Nei giovani il piumaggio delle parti superiori si presenta pi\u00f9 bruno che nell'adulto, grigio-biancastro e grigio-lavagna chiaro in quelle inferiori, mentre il sopracciglio e i lati della testa sono biancastri. Lo scudo \u00e8 poco sviluppato e il becco \u00e8 pi\u00f9 scuro che negli adulti.\nVoce.\nLa discrezione non \u00e8 proprio il punto forte della folaga. \u00c8 un uccello piuttosto rumoroso il cui repertorio vocale non ha nulla di musicale. Non canta e i suoi richiami sono costituiti da note dure. \u00c8 solo nell'intimit\u00e0 della coppia, in primavera, che \u00e8 possibile udire scambi vocali pi\u00f9 dolci.\nIl richiamo pi\u00f9 comune, nelle interazioni interindividuali, \u00e8 un \"tjek\" o \"kjek\" sonoro, ripetuto, che pu\u00f2 evolvere verso un richiamo pi\u00f9 duro e pi\u00f9 aspro, un \"kjak\" o \"kjrak\" emesso con eccitazione.\n\u00c8 possibile udire anche serie di \"kek kek kek kek\". Il richiamo di allarme \u00e8 un \"pit\" o \"pjit\" duro, anch'esso ripetuto. Talvolta si sente un \"kjhh\" soffocato, come uno starnuto. I piccoli chiedono il cibo ai genitori con dei lunghi \"uiiiiiiiiiiih\" insistenti. Una particolarit\u00e0 della folaga \u00e8 l'emissione di \"pett pett pett\" lanciati mentre l'animale colpisce con le dita allargate il substrato su cui si trova. Questi suoni un po' rimbombanti sono molto udibili ed equivalgono a un richiamo, forse territoriale.\nInfine, durante i suoi spostamenti aerei notturni, la folaga emette dei \"kjen ein ein ein ein\", degli \"eeinn eein\" o degli \"ein einnn\" molto caratteristici, ben differenti dai \"kep kep kep\" della gallinella.\nBiologia.\nLa folaga comune \u00e8 un uccello socievole e gregario in ogni periodo dell'anno. All'epoca della riproduzione diviene monogama e territoriale, ma nel periodo che corre tra una stagione riproduttiva e l'altra questi uccelli si radunano come attirati da un magnete e possono formare raggruppamenti composti da diverse migliaia di individui.\nLa folaga appartiene alla famiglia dei Rallidi, un gruppo che comprende prevalentemente uccelli che conducono una vita discreta e riservata come i ralli e le schiribille. La folaga conduce uno stile di vita del tutto opposto al loro. \u00c8 un uccello appariscente e molto vocale che non passa affatto inosservato. Sebbene inquieta, non fugge neanche alla vista di un pericolo. Ovviamente, cos\u00ec facendo, attira predatori come l'aquila di mare o l'astore, ma sfrutta la sicurezza del numero a scapito degli esemplari pi\u00f9 deboli.\nSono pochi i Rallidi in grado di immergersi, trattandosi per lo pi\u00f9 di esemplari che corrono rapidamente attraverso i terreni paludosi. Le folaghe fanno eccezione e hanno sviluppato delle espansioni laterali natatorie che consentono loro di muoversi sott'acqua dopo un balzo iniziale per guadagnare slancio.\nVolo.\nLa folaga pu\u00f2 alzarsi in volo solo correndo sull'acqua come un'anatra tuffatrice. I battiti delle ali, rapidi, saccadici e poco ampi, sono, al contrario, molto diversi da quelli delle anatre. Le folaghe sono in grado di effettuare spostamenti considerevoli, muovendosi sempre di notte, in quanto il loro volo diretto e poco veloce pu\u00f2 attirare predatori come il falco pellegrino o l'astore.\nAlimentazione.\nDurante la bella stagione la folaga comune \u00e8 vegetariana. Si nutre principalmente di vegetazione sommersa, di alghe come le caracee o di piante superiori come potamogetoni, miriofille, ranuncoli e altre poligonacee. I giovani hanno la stessa dieta. I vegetali vengono prelevati dalla superficie o immergendosi. La dieta viene integrata con insetti e loro larve, vermi, uova di pesce, ecc.\nNei mesi freddi la dieta \u00e8 sempre mista, ma con la componente di origine animale pi\u00f9 consistente. Ad esempio, la folaga pu\u00f2 rivolgere l'attenzione verso le colonie di bivalvi d'acqua dolce come la cozza zebra (\"Dreissena polymorpha\"), alle quali accede immergendosi. Pu\u00f2 immergersi fino a due metri di profondit\u00e0.\nIn inverno \u00e8 anche frequente vedere gruppi di folaghe che pascolano nei prati adiacenti agli specchi d'acqua, consumando probabilmente, oltre all'erba, anche invertebrati come i vermi oligocheti.\nRiproduzione.\nLa folaga comune \u00e8 una specie monogama e territoriale, che entra spesso in conflitto con i suoi vicini in quanto le coppie nidificanti sono generalmente numerose e i territori contigui. A seconda dell'altitudine e della latitudine, il periodo riproduttivo va da febbraio a settembre e sono possibili anche due covate successive. In Europa il periodo prediletto per la nidificazione \u00e8 marzo-luglio.\nL'installazione delle coppie nidificanti non \u00e8 un compito semplice: ogni coppia stabilisce i limiti del proprio territorio solo dopo numerose invettive vocali e aggressioni; solo in seguito i futuri genitori possono passare alla nidificazione propriamente detta.\nIl nido \u00e8 costituito da un cumulo pi\u00f9 o meno voluminoso di frammenti vegetali prelevati dalle piante circostanti, come steli, foglie o rizomi. Viene costruito in acque poco profonde in un ciuffo di erbe, su una piccola pianta legnosa, su uno strato di vegetazione morta o su una zattera vegetale galleggiante. In alcuni casi \u00e8 posto ben in vista all'osservatore. La cavit\u00e0 interna \u00e8 rivestita con foglie allungate di monocotiledoni. La femmina vi depone da 6 a 10 uova di colore beige chiaro con macchie marroni. L'incubazione inizia prima della fine della deposizione e dura poco pi\u00f9 di tre settimane. Le uova si schiudono nel giro di alcuni giorni. I piccoli rimangono nel nido per alcuni giorni, poi si dividono tra i due genitori. La femmina custodisce il nido con la sua parte di nidiata, mentre il maschio costruisce una piattaforma speciale per la sua. I piccoli si alimentano da soli verso le 4 settimane di et\u00e0 e iniziano a volare all'et\u00e0 di 2 mesi. Rimangono volentieri nei dintorni e possono anche aiutare i genitori a prendersi cura dei piccoli della seconda nidiata.\nDistribuzione e habitat.\nLa folaga comune \u00e8 una specie acquatica che trascorre ogni periodo dell'anno negli specchi d'acqua continentali, sia naturali che artificiali, di pianura e di media altitudine. Predilige le acque poco profonde ricche di vegetazione rivierasca e di acqua libera, essendo prevalentemente vegetariana. Durante il periodo riproduttivo occupa gli specchi d'acqua tranquilli e ben forniti di vegetazione, come stagni, laghi, serbatoi idrici, peschiere, settori favorevoli di corsi d'acqua, ecc. Pu\u00f2 anche occupare acque temporanee. Uno specchio d'acqua deve avere una grandezza minima di circa un ettaro per essere occupato e la vegetazione deve essere in grado di accogliere e proteggere il nido. Al di fuori del periodo nuziale le folaghe si radunano, dal momento che sono molto gregarie, su specchi d'acqua pi\u00f9 grandi, come stagni o laghi. In certe localit\u00e0 frequentano anche i settori larghi e calmi dei fiumi, soprattutto se il loro corso \u00e8 contornato da una parte e dall'altra da massicciate. Altre si dirigono verso le acque costiere, in particolare in prossimit\u00e0 degli estuari.\nLa folaga comune della sottospecie nominale occupa un vasto areale che si estende dall'oceano Atlantico alla Russia orientale fino alla longitudine di Sachalin, e da qui fino a latitudini temperate e tropicali, ad esempio nel subcontinente indiano e nella regione perso-pakistana. \u00c8 presente anche alle Canarie e alle Azzorre. Tutti gli esemplari della parte settentrionale del continente sono migratori e vanno a svernare intorno al bacino del Mediterraneo, nel Nordafrica fino a sud del Sahara e in tutta l'Asia meridionale. Oltre a questa ne esistono altre tre sottospecie, tutte sedentarie: \"lugubris\" e \"novaeguineae\" vivono in Nuova Guinea e \"australis\" occupa l'Australia, la Tasmania e la Nuova Zelanda.\nTassonomia.\nNe vengono riconosciute quattro sottospecie:\nConservazione.\nLa specie non \u00e8 minacciata a livello globale. Il suo areale \u00e8 vasto e la popolazione \u00e8 costituita da milioni di individui. Tuttavia in Europa, dopo un periodo di crescita, il trend \u00e8 in calo. Alcuni studiosi hanno ipotizzato una diminuzione del 30% in 21 anni. Si ritiene che la causa di questo sia stata la perdita o il degrado degli habitat, cos\u00ec come la caccia in alcuni paesi."}
{"id": "318099", "revid": "1610933", "url": "https://it.wikipedia.org/wiki?curid=318099", "title": "Usignolo maggiore", "text": ""}
{"id": "318100", "revid": "131358", "url": "https://it.wikipedia.org/wiki?curid=318100", "title": "Doni\u00e9bar Alexander Marangon", "text": ""}
{"id": "318102", "revid": "92723", "url": "https://it.wikipedia.org/wiki?curid=318102", "title": "Associazione Calcio Bellinzona", "text": "L'Associazione Calcio Bellinzona \u00e8 una societ\u00e0 calcistica svizzera, con sede a Bellinzona. Milita nella Promotion League, la terza divisione del campionato svizzero.\nStoria.\nFondazione e fusioni.\nIl 1\u00ba gennaio 1904 viene fondato il Football Club Bellinzona. I colori sociali sono inizialmente bianco, rosso ed azzurro, la divisa prevede camicia a strisce rosso-azzurre e calzoncini bianchi. Come primo presidente, nella sede sociale della Birreria Haas, viene eletto Felice Patocchi. Nel 1905 la squadra cessa l'attivit\u00e0, tuttavia l'anno seguente, dalla fusione di FC Ticino e FC Elvezia, nasce il Football Club Juventus, precedentemente chiamato Football Club Scuola di Commercio. Nel 1908 lo Juventus viene scisso in due e prende vita il Football Club Young Boys.\nL'anno seguente viene rifondato, presso il ristorante Unione, il Football Club Bellinzona. Il 7 gennaio 1913 il Bellinzona entra a far parte dell'Associazione Svizzera di Football e disputa le finali di Serie B, in cui viene sconfitto per 1-3 dal Lugano. Nel 1917 viene inaugurato il campo della Colombaia.\nIl 9 settembre 1919 viene costituita la Federazione Cantonale Ticinese Calcio. Il Bellinzona vince il Campionato svizzero di Gruppo serie B (l'attuale Prima Lega).\nIl 13 agosto 1926, dalla fusione tra Bellinzona e Football Club Daro nasce lAssociazione Calcio Bellinzona. Due anni pi\u00f9 tardi, nel 1928, diventa nuovamente campione di Gruppo serie B ma non viene promosso a causa dei regolamenti ASF; l'attaccante Bruno Berini diviene il primo calciatore bellinzonese a vestire la maglia della Nazionale svizzera.\nNel 20 agosto 1934 l'ACB conquista il diritto (terminando il campionato a pari punti con il Kruzlingen) di giocare in Lega Nazionale, ma il comitato di calcio lo nega. Ne nasce una lite giudiziaria con l'ASF che si risolver\u00e0 solo nel 1938, quando il Tribunale federale dar\u00e0 ragione al Bellinzona permettendo una richiesta di risarcimento danni.\nLa promozione e la vittoria in campionato.\nNel 1943 vince il campionato di Prima Lega ma esce sconfitto nelle finali, mentre l'anno successivo guadagna la promozione in Lega Nazionale A. Il 27 maggio 1947 viene inaugurato lo Stadio Comunale di Bellinzona e il 17 luglio seguente Otto Scerri viene nominato presidente della societ\u00e0.\nDurante la stagione successiva i granata si mantengono stabilmente nella parte alta della classifica ed il 13 giugno 1948, dopo aver battuto per 4-1 il La Chaux-de-Fonds, la squadra guidata dall'ungherese Eugen Payer si laurea campione di Svizzera.\nDopo una quindicina di stagioni in massima serie, nel 1960 l'ACB retrocede in Lega Nazionale B. Nel 1962 perde 4-1 ai tempi supplementari la finale di Coppa Svizzera contro il Losanna. Seguono una serie di promozioni e retrocessioni, con il ritorno di Otto Scerri alla presidenza societaria e una finale di coppa raggiunta nuovamente nel 1968-1969, nella quale il Bellinzona viene sconfitto per 2-0 dal San Gallo. Dopo la retrocessione del 1971, il club torna in massima divisione nel 1976 con la vittoria per 1-0 al Letzigrund nello spareggio contro il Lucerna. Tuttavia retrocede subito in LNB e solo nel 1979-1980, dopo un campionato senza sconfitte, ottiene una nuova promozione in LNA.\nTornato in seconda divisione nel 1984, due stagioni dopo i granata ottengono la promozione in Lega Nazionale A, grazie alla vittoria contro il Lugano (3-2), davanti a 13\u00a0000 persone. L'11 ottobre in Bellinzona-Losanna sono presenti 17\u00a0000 persone, un record cantonale per una gara di LNA. Debutta Mario Sergio, con Paulo Cesar a firmare le quattro reti della gara per il 4-2 finale. Nel corso della stagione si toccano vertici di affluenza di pubblico mai registrati in Ticino.\nIl 1\u00ba marzo 1987 Kubilay T\u00fcrky\u0131lmaz debutta in maglia granata, e sette mesi dopo vestir\u00e0 anche la maglia della Nazionale. Al termine del campionato 1989-1990 i granata vengono retrocessi in seconda serie e, nel 1995, a seguito della mancata concessione della licenza per motivi finanziari, il Bellinzona viene retrocesso in Prima Lega. L'anno seguente, si salva dalla retrocessione in Seconda Lega e solo nel 1999 si guadagna il ritorno in seconda serie, vincendo lo spareggio contro il Vevey con un 9-0 all'andata e un 5-0 al ritorno.\nIl ritorno in Super League e il fallimento.\nIl 30 maggio 2007, i granata disputano lo spareggio per la promozione in Super League, da dove mancano da pi\u00f9 di quindici anni, contro l'Aarau, partita che si chiude con la vittoria degli ospiti per 2-1. La partita di ritorno vede il Bellinzona ottenere un inutile vantaggio, con gli argoviesi che si impongono per 3-1 mantenendo il loro posto in Super League.\nLa stagione successiva, la squadra granata affronta il nella finale di Coppa Svizzera, subendo una sconfitta per 4-1. Poich\u00e9 il Basilea vincer\u00e0 il titolo nazionale, il risultato vale al Bellinzona uno storico accesso ai preliminari di Coppa UEFA. In finale i granata sono giunti dopo aver eliminato ai calci di rigore il Neuch\u00e2tel Xamax (neopromossa in Super League). In quell'occasione, davanti a 6\u00a0000 spettatori, il capitano Manuel Rivera e Giuseppe Miccolis hanno commemorato la persona di Marzio Morocutti, gi\u00e0 capitano dell'ACB, a cinque anni dalla sua scomparsa in un incidente autostradale.\nIl 20 maggio dello stesso anno, allo stadio Espenmoos di San Gallo, il Bellinzona dopo aver gi\u00e0 vinto 3-2 l'andata al Comunale, supera per 2-0 i padroni di casa del San Gallo e conquista la promozione in Super League. Il 28 agosto, dopo aver sconfitto precedentemente (1-0 e 3-1) gli armeni dell'Ararat Erevan, centra la qualificazione al primo turno della Coppa UEFA eliminando la compagine ucraina del Dnipro (2-1 casalingo che ribalta la sconfitta per 3-2 all'andata). Il 2 ottobre i granata vengono estromessi dalla coppa dai turchi del Galatasaray.\nNel 2010 l'ACB termina il campionato al penultimo posto e si trova ad affrontare lo spareggio promozione-relegazione in un derby contro il Lugano, qualificatosi al secondo posto della Challenge League. La partita d'andata, al Comunale, si svolge il 22 maggio e i granata s'impongono 2-1. Due giorni dopo pareggiano 0-0 a Cornaredo e mantengono la permanenza in massima categoria per il terzo anno di fila.\nLa stagione seguente termina nuovamente il campionato al penultimo posto e il Bellinzona affronta questa volta il Servette per la permanenza in Super League. Dopo la sconfitta per 1-0 nella gara di andata in Ticino, il Servette si impone 3-1 al ritorno, costringendo i granata alla retrocessione in Challenge League.\nNella stagione 2011-2012 la squadra termina il campionato di Challenge League al terzo posto dopo un combattuto testa a testa con il FC Aarau che arriva secondo, sinonimo di spareggio per la promozione in Super League.\nPer la stagione 2012-2013 la squadra si presenta al via con l'intenzione di conquistare la promozione in Super League ma nel mese di dicembre del 2012 emerge che la societ\u00e0 abbia accumulato grossi debiti di svariati milioni di franchi. Il 29 maggio del 2013 il tribunale dei fallimenti concede una proroga a Giulini per evitare il fallimento della societ\u00e0 che per\u00f2 non riesce a salvare.\nInfatti, il 16 settembre 2013 viene ufficialmente dichiarata fallita la societ\u00e0 che dovr\u00e0 cos\u00ec ripartire da zero.\nLa ripartenza.\nPer la stagione 2014-2015, la societ\u00e0 riparte dalla Seconda Lega ottenendo subito la promozione al termine del campionato e venendo cos\u00ec promossa in Seconda Lega interregionale; contemporaneamente i granata si aggiudicano anche la Coppa Ticino. La stagione seguente l'ACB vince nuovamente il campionato ed \u00e8 promosso in Prima Lega per il campionato 2016-2017. Al termine di una stagione altalenante la squadra conclude il campionato al 2\u00ba posto qualificadonsi comunque alle finali promozione. L'avversario designato per i granata \u00e8 lo Stade Lausanne-Ouchy, giunto anch'egli secondo in un altro girone: all'andata al Comunale i sopracenerini si impongono per 5 a 4 crollando per\u00f2 al ritorno in terra vodese dove vengono sconfitti nettamente per 3 a 0 fallendo cos\u00ec la qualificazione al successivo e decisivo turno in chiave promozione. L'obiettivo promozione si concretizza nella stagione 2017-2018, ove il Bellinzona vince il proprio girone e batte il Black Star Basilea e successivamente il Red Star Zurigo nella finale promozione (la sconfitta per 3-4 dell'andata viene infatti ribaltata dal 5-1 del ritorno).\nStrutture.\nStadio.\nLa squadra disputa le sue partite casalinghe allo Stadio Comunale di Bellinzona, capace di ospitare circa 6\u00a0000 spettatori (600 seduti e 5400 in piedi) e dotato di un terreno di gioco sono in erba naturale da 105\u00a0m per 68\u00a0m, circondato da una pista di atletica leggera.\nL'impianto (inserito nel quadro di un quartiere polisportivo situato a ridosso del centro cittadino) risulta obsolescente, inadeguato ai canoni del calcio professionistico elvetico e difficilmente ammodernabile: a partire dai tardi anni 2000 \u00e8 pertanto in discussione l'opportunit\u00e0 di edificare un nuovo stadio prettamente calcistico, conforme alle direttive federali nazionali ed europee.\nA inizio anni 2010 con la squadra tornata in Super League, l'allora presidente Gabriele Giulini cominci\u00f2 a portare avanti l'idea di costruire un nuovo stadio a Castione-Arbedo ma poi, con il fallimento della societ\u00e0 nel 2014 anche il progetto del nuovo stadio naufrag\u00f2.\nNel corso del 2019 sono state effettuati importanti opere di riqualifica dello Stadio Comunale di Bellinzona: \u00e8 stata infatti completamente sostituita la pista di atletica, sono state completamente rifatte le gradinate degli spalti ed \u00e8 stato cambiato il manto erboso del campo principale rendendo lo stadio agibile per giocarci le partite di Challenge League.\nStatistiche e record.\nNella stagione 2008-09 ha partecipato per la prima volta a una competizione europea.\nTifoseria.\nIl gruppo principale del tifo organizzato a Bellinzona \u00e8 quello dei \"B'Zona Boys 2005\". Oltre ai Boys, soprattutto per quanto riguarda le partite casalinghe, vi \u00e8 da segnalare la presenza della \"Vecchia Guardia\", gi\u00e0 \"Granata Boys 1986 \".\nRivalit\u00e0 e gemellaggi.\nLe rivalit\u00e0 maggiormente sentite dalla tifoseria bellinzonese sono quelle con le seguenti squadre:\nAl 2021 la tifoseria Bellinzonese non annovera alcun gemellaggio ufficiale.\nOrganico.\nRosa.\n\"Aggiornata al 13.11.2020\""}
{"id": "318103", "revid": "131358", "url": "https://it.wikipedia.org/wiki?curid=318103", "title": "Doniebar Alexander Marangon", "text": ""}
{"id": "318106", "revid": "367445", "url": "https://it.wikipedia.org/wiki?curid=318106", "title": "Rocco Siffredi", "text": "Il suo pseudonimo si ispira a Roch Siffredi, il protagonista del film gangster \"Borsalino\" (1970), interpretato da Alain Delon.\nSiffredi \u00e8 tra i pi\u00f9 noti sulla scena pornografica internazionale e occasionalmente interprete anche di film non porno, oltre che regista e produttore di film per adulti. Ha creato una propria casa di produzione con il nome di Rocco Siffredi Production.\nLa sua carriera di attore porno \u00e8 iniziata nel 1984 \u2013 a parte una breve pausa di due anni in cui si \u00e8 dedicato all'attivit\u00e0 di modello \u2013 e prosegue tuttora nonostante abbia dichiarato pi\u00f9 volte di voler concludere la carriera, disattendendo e ritornando pi\u00f9 volte sui suoi propositi.\nBiografia.\nNato a Ortona (provincia di Chieti) il 4 maggio 1964 con il nome di Rocco Antonio Tano, all'et\u00e0 di sedici anni ha iniziato a lavorare nella marina mercantile e nel 1982 ha raggiunto il fratello Edoardo Bergis a Parigi per collaborare nel suo ristorante. Nel 1984 in un locale a luci rosse ha incontrato Gabriel Pontello, protagonista e produttore porno francese degli anni ottanta che gli ha aperto le porte al porno presentandolo al produttore Marc Dorcel e al regista Michel Ricaud: \"Belle d'amour\" \u00e8 il suo primo film pornografico.\nInnamorato di Tina, una giovane modella inglese, ha abbandonato l'attivit\u00e0 pornografica dirigendosi a Londra, dove ha intrapreso la carriera di modello gi\u00e0 tentata in giovanissima et\u00e0. Qui \u00e8 diventato indossatore per l'agenzia Garwin's, ma al termine della storia d'amore con Tina \u00e8 contattato da Teresa Orlowski per rientrare nel mondo del porno.\nNel 1987 ha recitato in \"Fantastica Moana\" (il suo primo film italiano) al fianco di Moana Pozzi e con la regia di Riccardo Schicchi. Nel 1990 si \u00e8 trasferito a Los Angeles, dove l'amico d'infanzia Marco Pe lo ha presentato al regista John Leslie, venendo inserito nel cast del film \"Curse of the Catwoman\" del 1991 che si rivel\u00f2 essere un successo.\nNel 1991 a Las Vegas ha ricevuto il suo primo AVN Award per il film di John Stagliano come migliore attore porno per scene di sesso a tre, a cui seguirono i film \"Bizzarri istinti sessuali\" (\"House of Dreams\") e \"Secrets\" per la regia di Andrew Blake. Le pi\u00f9 importanti case di produzione europee lo chiamarono per offrirgli ruoli da protagonista in film porno di alta qualit\u00e0, ma Siffredi rifiut\u00f2 e accett\u00f2 l'offerta in un secondo momento. A Roma ha girato con Alex Perry \"Wild Attraction\" e \"Grand Prix Australia\" di Alex di Renzy.\nWalter Molitor lo scelse come protagonista nel film \"Dr. Rocco Mr. Sodo\", parodia del romanzo di Robert Louis Stevenson \"Lo strano caso del dottor Jekyll e del signor Hyde\". Ha recitato anche in \"Portrait Passion\", ispirato al romanzo di Oscar Wilde \"Il ritratto di Dorian Gray\". \u00c8 il vampiro in \"Ejacula, la vampira\" di Max Bellocchio, adattamento porno del celebre filone di Dracula, mentre in \"Chamaleons\" di John Leslie ha la parte pi\u00f9 importante della carriera, tanto che nel 1992 ha ricevuto tre AVN Award. Nel maggio dello stesso anno ha anche vinto l'Hot d'or di Cannes come miglior attore straniero per il film \"The Adventures of Mikki Finn\" di Jack Remy.\nNel 1993 \u00e8 nuovamente premiato a Francoforte con l'AVN Award come migliore interprete dell'anno per i film \"Face Dance\", \"Face Dance 2\" e il gi\u00e0 citato \"Chamaleons\". Inoltre nel mese di maggio ha ricevuto a Cannes l'Hot d'or come migliore attore europeo per il film \"Portrait Passion\" di Molitor. Sempre nel 1993 inizi\u00f2 anche a dirigere e produrre film porno dopo aver fondato la Rocco Siffredi Production a Budapest. Nel 1996 ha vinto l'Hot d'or a Cannes come miglior regista esordiente. Nel 1997 \u00e8 uscito \"Rocco e le storie tese\" con Anita Blond, Anita Dark e la moglie Rosa Caracciolo, oltre alla partecipazione del gruppo musicale Elio e le Storie Tese (senza per\u00f2 Feiez) come colonna musicale del film.\nNel 1999 recit\u00f2 in \"Romance\", pellicola-scandalo di Catherine Breillat, nel 2001 in \"Amorestremo\" di Maria Martinelli e nel 2004 in \"Pornocrazia\" (sempre di Breillat), tre film che si discostavano dal genere completamente porno, pur presentando scene di sesso esplicito non simulato, sebbene \u00e8 disputato se Siffredi abbia avuto del sesso esplicito con la co-protagonista Caroline Ducey in \"Romance\" (lei disse di no, Siffredi invece s\u00ec). Nel 2007 \u00e8 apparso insieme al gruppo ska punk Le Braghe Corte nel video musicale del brano \"These Boots Are Made for Walkin\"', mentre nel 2011 ha partecipato, con un ruolo minore, al film non pornografico \"Matrimonio a Parigi\" diretto da Claudio Risi.\nSebbene avesse annunciato per la prima volta il proprio ritiro dal porno come interprete (continuando tuttavia a focalizzarsi sulla regia e produzione di film pornografici) all'et\u00e0 di quarant'anni nel giugno 2004, Siffredi \u00e8 tornato a recitare in film porno a partire dal dicembre 2009 a causa della frustrazione sessuale e della delusione come regista con i suoi talenti maschili, cos\u00ec come lo stato generale dell'industria del porno. Come motivi per il suo primo ritiro nel 2004 aveva affermato che era per la sua famiglia: \u00abI miei figli stanno crescendo e non posso pi\u00f9 dire solo: \"Pap\u00e0 sta andando a lavorare per fare soldi per la famiglia\". Vogliono sapere di pi\u00f9\u00bb.\nNel corso della sua carriera ha anche collaborato alla realizzazione di alcune pubblicit\u00e0 italiane e nel 2012 ha partecipato come guest star al diciottesimo episodio della quinta stagione del telefilm \"I Cesaroni\", episodio dal titolo \"Senza mezze misure\". Nel febbraio 2013 \u00e8 ospite d'onore alla 63\u00aa edizione del Festival di Sanremo: ha infatti partecipato all'esibizione musicale del gruppo Elio e le Storie Tese. Nel novembre 2013 ha condotto sul canale televisivo Cielo il programma \"Ci pensa Rocco\", che lo ha visto aiutare coppie in crisi.\nNel gennaio 2015, Siffredi \u00e8 partito per il mar dei Caraibi presso le isole insulari Cayos Cochinos (a nord-est di La Ceiba sulla costa settentrionale dell'Honduras), diventando uno dei concorrenti della decima edizione del reality show \"L'isola dei famosi\".. Durante la semifinale de \"L'isola dei famosi\" ha annunciato per la seconda volta il ritiro dalla carriera di attore porno (senza tuttavia mantenere la parola, avendo continuato a prendere parte a film come \"Rocco One on One\" e \"Rocco's Intimate Castings\"), venendo eliminato nel corso della finale con il 65% dei voti e classificandosi quinto.\nNel 2016 lui e la sua famiglia sono stati i protagonisti di una serie sulla loro vita quotidiana andata in onda su La5 dal titolo \"Casa Siffredi\". Sebbene avesse annunciato nuovamente il proprio ritiro a \"L'isola dei famosi\", non ha mantenuto la parola e nel marzo 2017 ha ufficialmente annunciato il suo ritorno al porno anche come attore. Nel 2017 Rocco Siffredi ha dichiarato che nel periodo in cui \u00e8 stato dipendente dal sesso, ha fatto sesso anche con degli uomini, oltre che con una vicina settantenne.\nStile pornografico.\nSiffredi si \u00e8 spesso esibito sia in film porno con una trama sia nel gonzo, con stili di sesso che vanno dall'ordinario all'estremo, ma sono state le sue scene di sesso anale (precedute dall\"'anilingus\"), le scene di sesso ruvido, la sua intensit\u00e0 psicologica e il suo atletismo, che gli sono valsi il grande riconoscimento e infine un seguito di culto, tanto che nel 2001 il suo mentore John Stagliano ha affermato: \u00abRocco ha molto pi\u00f9 potere in questo settore rispetto a qualsiasi attrice\u00bb.\nL'attrice pornografica Bobbi Starr ha parlato di Siffredi cos\u00ec: \u00abParlate con qualunque ragazza nel settore che \u00e8 stata con lui e vi dir\u00e0 che ha fatto con lui cose che non far\u00e0 con nessun altro\u00bb.\nParlando delle sue attrici femminili Siffredi ha invece detto: \u00abVoglio vedere l'emozione... la paura... l'eccitazione... gli occhi alzarsi dalla sorpresa\u00bb.\nVita privata.\n\u00c8 sposato dal 1993 con l'ex collega ungherese R\u00f3zsa Tassi, incontrata lo stesso anno agli Hot d'or di Cannes e dalla quale ha avuto due figli, nati rispettivamente nel 1996 e nel 1999. La famiglia vive stabilmente da oltre quindici anni a Budapest e Siffredi ha interpretato alcuni film con la moglie.\nA proposito della sua decisione di tornare al porno nel 2009 dopo il suo primo ritiro nel 2004 ha raccontato: \u00abHo parlato con mia moglie e ha detto che \u00e8 solo un problema mio, non appartiene a lei e ai ragazzi. E lei mi disse: \"Hai deciso di fermarti, noi non te l'abbiamo mai chiesto. Quindi se vuoi tornare, puoi farlo\"\u00bb. Tuttavia dopo un lungo periodo di prestazioni ad alta intensit\u00e0 e con molto tempo lontano dalla sua casa in Italia, Siffredi ha annunciato ancora una volta il suo ritiro nel 2015 (seguito da un secondo ritorno alle scene nel marzo 2017) per il bene del suo matrimonio, affermando: \u00abOggi posso vedere che mia moglie \u00e8 la priorit\u00e0 assoluta. Lei merita di avere quello che voleva dal primo giorno, di essere solo con me senza condividermi con altre ragazze\u00bb. Dopo essere rimasto nudo da solo per una settimana a \"L'isola dei famosi\" \u00e8 stato riportato che Siffredi avrebbe detto a un suo amico che \u00abnon mi sono mai sentito cos\u00ec \"nudo\" come allora. Ero tutto solo e mi ha dato molto tempo per pensare a quello che \u00e8 importante. E ho realizzato che non voglio perdere mia moglie\u00bb, al che la moglie ha quindi dichiarato: \u00abLo conosco molto bene e lo amo per ci\u00f2 che \u00e8. Vediamo come sar\u00e0 questa nuova versione di lui\u00bb.\nSiffredi ha discusso anche della sua vita personale a \"L'isola dei famosi\", affermando che per pi\u00f9 di un anno non si sentiva pi\u00f9 a proprio agio di fronte alla telecamera e che qualcosa dentro di lui stava cambiando, mentre parlando della sua sessualit\u00e0 ha affermato che la sua dipendenza dal sesso emerse come \u00abuna sorta di diavolo in me\u00bb, aggiungendo che \u00aba volte mi manda fuori di testa\u00bb, tanto da ammettere di aver chiesto aiuto a Dio attraverso lo spirito di sua madre, di cui porta sempre una fotografia.\nRocco Siffredi \u00e8 un tifoso del ."}
{"id": "318108", "revid": "115245905", "url": "https://it.wikipedia.org/wiki?curid=318108", "title": "Dink", "text": "L'acronimo dink \u00e8 un termine coniato negli anni 80 (dall'inglese: double income no kids - doppio stipendio, nessun figlio). Fa riferimento ad un fenomeno sociale recente in cui una coppia decide di posticipare la scelta di avere figli per un determinato periodo di tempo, a volte anche rinunciandovi del tutto, per potersi dedicare alla carriera professionale. Si tratta solitamente di lavoratori con un profilo economico medio-alto e le motivazioni dietro questa scelta sono spesso collegate al voler mantenere un certo status sociale. \nEsistono diverse varianti di questo tipo di struttura familiare, spesso ci sono motivazioni ideologiche come l'ambientalismo e la sovrappopolazione che spingono verso la decisione di non avere figli. Bisogna anche notare la differenza tra coppie eterosessuali che rinunciano o rimandando la scelta di procreare, e le coppie omosessuali che sono costrette a ricorrere a forme alternative di concepimento e genitorialit\u00e0. \nLa concezione della vita dei dink \u00e8 stata fortemente criticata dalla Chiesa, che afferma che si tratta di una scelta egoista ed edonista. "}
{"id": "318110", "revid": "1573940", "url": "https://it.wikipedia.org/wiki?curid=318110", "title": "Luscinia luscinia", "text": "L'usignolo maggiore (Luscinia luscinia ()) \u00e8 un piccolo passeriforme precedentemente classificato come membro della famiglia dei Turdidae ora generalmente considerato come membro dei Muscicapidi.\nDescrizione.\nL'usignolo maggiore \u00e8 simile come dimensioni al pettirosso. \u00c8 uniformemente grigio sopra e grigio tendente al bianco di sotto. Le sue tinte pi\u00f9 grigie danno l'apparenza di una nuvola alla parte inferiore e la mancanza ovvia delle macchie laterali sulla coda rossa sono le differenze pi\u00f9 evidenti da quella specie. I sessi sono simili tra loro. \nBiologia.\nCanto.\nIl canto del maschio \u00e8 alto, con una gamma di fischi, trilli e schiocchi. Non ha l'alto fischio in crescendo dell'usignolo.\nAlimentazione.\nInsettivoro\nRiproduzione.\nNidifica in densi e bassi arbusti.\nDistribuzione e habitat.\n\u00c8 un uccello migratore che vive nelle foreste dell'Europa e dell'Asia. La distribuzione \u00e8 pi\u00f9 a nord dell'usignolo a cui \u00e8 strettamente imparentato. Sverna in Africa.\nSimboli.\nNelle tradizioni popolari, il rossignolo annuncia la primavera, \u00e8 l'uccello del mese di maggio, ma \u00e8 anche e soprattutto il simbolo dell'amore. La contea di Nizza (Francia) ha conservato il suo Rossignol che vola nei canti tradizionali ed i tondi di maggio, il cui tema ha ispirato \u010cajkovskij per il suo \"Humoresque\" opus 10-2."}
{"id": "318113", "revid": "21371", "url": "https://it.wikipedia.org/wiki?curid=318113", "title": "Luscinia megarhyncos", "text": ""}
{"id": "318114", "revid": "1543377", "url": "https://it.wikipedia.org/wiki?curid=318114", "title": "Contee della Florida", "text": "La seguente lista elenca le contee della Florida, USA."}
{"id": "318115", "revid": "465036", "url": "https://it.wikipedia.org/wiki?curid=318115", "title": "Padri maristi", "text": ""}
{"id": "318121", "revid": "1543377", "url": "https://it.wikipedia.org/wiki?curid=318121", "title": "Remo Bodei", "text": "Biografia.\nDiplomato al Liceo classico Siotto Pintor della citt\u00e0 natale e laureato all'Universit\u00e0 di Pisa, perfezion\u00f2 la sua preparazione teoretica e storico-filosofica a Tubinga e Friburgo, frequentando le lezioni di Ernst Bloch ed Eugen Fink; a Heidelberg, con Karl L\u00f6with e Dieter Henrich; poi all'Universit\u00e0 di Bochum. Consegu\u00ec inoltre il diploma di licenza e il diploma di perfezionamento della Scuola Normale Superiore.\nFu \"visiting professor\" presso le Universit\u00e0 di Cambridge, Ottawa, New York, Toronto, Gerona, Citt\u00e0 del Messico, UCLA (Los Angeles) e tenne conferenze in molte universit\u00e0 europee, americane e australiane.\nDal 1981 al 1983 fu nel comitato redazionale della rivista Laboratorio politico.\nDal 1995 collaborava con Massimo Cacciari, Massimo Don\u00e0, Giuseppe Barzaghi, Salvatore Natoli e Stefano Zamagni nell\u2019iniziativa \"La filosofia nei luoghi del silenzio\", un tentativo di coniugare filosofia e contemplazione nella forma del ritiro comunitario.\nDal 2006 fu docente di ruolo in Filosofia alla UCLA di Los Angeles, dopo aver a lungo insegnato Storia della filosofia ed Estetica alla Scuola Normale Superiore e all'Universit\u00e0 di Pisa, dove continu\u00f2 a tenere, sia pur saltuariamente, qualche corso.\nEra anche membro dell'Advisory Board internazionale dello IED - Istituto Europeo di Design.\nDal 13 novembre 2015 Remo Bodei fu socio corrispondente dell'Accademia dei Lincei, per la classe di Scienze Morali, Storiche e Filosofiche.\nRemo Bodei \u00e8 morto il 7 novembre 2019, a 81 anni. Era marito della storica Gabriella Giglioni.\nI suoi libri sono stati tradotti in molte lingue.\nPensiero.\nSi interess\u00f2 a fondo della filosofia classica tedesca e dell'Idealismo, esordendo con la fondamentale monografia \"Sistema ed epoca in Hegel\", dopo aver gi\u00e0 tradotto in italiano l'importante \"Hegels Leben\" (\"Vita di Hegel\") di Johann Karl Friedrich Rosenkranz. Appassionato cultore della poesia h\u00f6lderliniana, all'autore dell\"'Hyperion\" dedic\u00f2 saggi di notevole interesse. Con il volume \"Geometria delle passioni\" estese la sua meditazione anche a protagonisti della filosofia moderna come Cartesio, Hobbes e soprattutto Spinoza. Studioso del pensiero utopistico del Novecento, in particolare del marxismo eterodosso di Ernst Bloch e di autori 'francofortesi' come Theodor Adorno e Walter Benjamin, intervenne nella discussione sulla filosofia politica italiana, confrontandosi e dialogando in particolare con Norberto Bobbio, Michelangelo Bovero, Salvatore Veca e Nicola Badaloni.\nNei suoi studi sull'estetica cur\u00f2 l'edizione dell\"'Estetica del brutto\" di Johann Karl Friedrich Rosenkranz e analizz\u00f2 in particolare concetti centrali come le categorie del bello e del tragico. Costante la sua attenzione per Sigmund Freud e gli sviluppi della psicoanalisi, per le logiche del delirio e per fenomeni in apparenza quotidiani ma sconvolgenti come l'esperienza del \"d\u00e9j\u00e0 vu\". Filosofo di una ragione laica, sulla scia di Ernst Bloch, autore di \"Ateismo nel cristianesimo\", cerc\u00f2 di distillare anche nel teorico del \"compelle intrare\", Agostino d'Ippona, le possibili linee di un \"ordo amoris\" capace di assicurarci quell'identit\u00e0 in cui, come vuole il Padre della Chiesa, saremmo noi stessi pienamente: \"dies septimus, nos ipsi erimus\" (\"il settimo giorno saremo noi stessi\").\nNel 1992 vinse il Premio Nazionale Letterario Pisa Sezione Saggistica.\nBodei inoltre cur\u00f2 la traduzione e l'edizione italiana di testi di Hegel, Karl Rosenkranz, Franz Rosenzweig, Ernst Bloch, Theodor Adorno, Siegfried Kracauer, Michel Foucault.\nMolti suoi lavori hanno per oggetto lo spessore e la storia delle domande che riguardano la ricerca della felicit\u00e0 da parte del singolo, le indeterminate attese collettive di una vita migliore, i limiti che imprigionano l'esistenza e il sapere entro vincoli politici, domestici e ideali. Gi\u00e0 in \"Scomposizioni\" (1987), affront\u00f2 alcuni temi della genealogia dell'uomo contemporaneo e propose la metafora della geometria variabile per indagare le strutture concettuali ed espositive che, contraendosi o espandendosi sino a noi, orientano la percezione e la formulazione di problemi. La sua analisi dell'interazione di queste configurazioni mobili prosegu\u00ec in \"Geometria delle passioni\" (1991) e in \"Destini personali\" (2002) che hanno avuto rilevante successo di pubblico.\nAlla divulgazione dell'amore per la filosofia dedic\u00f2 alcune conferenze e un libro (\"Una scintilla di fuoco\", 2005).\nNegli ultimi tempi stava lavorando sulla storia e sulle teorie della memoria."}
{"id": "318122", "revid": "339392", "url": "https://it.wikipedia.org/wiki?curid=318122", "title": "Musica trance", "text": ""}
{"id": "318123", "revid": "767487", "url": "https://it.wikipedia.org/wiki?curid=318123", "title": "Michael (film 1996)", "text": "Michael \u00e8 un film del 1996 diretto da Nora Ephron, con John Travolta, Andie MacDowell, William Hurt e Bob Hoskins.\nTrama.\nMichael \u00e8 l'arcangelo Michele sceso sulla terra per aiutare l'anziana signora Milbank. \nUn giorno viene inviata una lettera ad un tabloid di Chicago avvertendo della presenza di un angelo nell'Iowa. Tre giornalisti vengono mandati sul posto a controllare la veridicit\u00e0 della notizia. I tre giornalisti arrivano in casa della signora Pansy Milbank che sta per cedere la sua propriet\u00e0 ad una banca e ha chiesto aiuto all'angelo. Si trovano di fronte ad un vero angelo appesantito, fumatore e bevitore, che mangia molti dolci ed emana un forte odore di biscotti. Dopo la morte della signora Milbank, Michael e i tre giornalisti intraprendono un viaggio dall'Iowa verso l'Illinois durante il quale avverranno miracoli e colpi di scena.\nProduzione.\nIl film \u00e8 stato prodotto dalla Alphaville Films e presentato dalla Turner Pictures (I). Gli effetti speciali sono a cura della Sony Pictures Imageworks (SPI) e di Amalgamated Dynamics. La colonna sonora \u00e8 a opera della Revolution Records. A Jack Nicholson inizialmente fu offerto il ruolo di protagonista, ma egli rifiut\u00f2. Le scene sono state girate dal 12 febbraio al 13 maggio 1996 in Texas, come nella Contea di Comal, Walburg, Austin, Muldoon, Georgetown, Gruene, e New Braunfels, ma anche nello stato dell'Illinois, come a Chicago, e nello stato dell'Iowa.\nTagline.\nLa tagline per il film \u00e8 la seguente:\nDistribuzione.\nIl film \u00e8 stato distribuito negli Stati Uniti il 25 dicembre 1996 dalla New Line Cinema; in Australia il 30 gennaio 1997; a Singapore il 6 febbraio; in Italia il 7 febbraio; in Sudafrica il 14 febbraio; a Hong Kong il 20 febbraio; nel Regno Unito (dalla Rank Film Organization) e in Irlanda il 21 febbraio; in Germania il 20 marzo dalla Concorde-Castle Rock/Turner; in Portogallo, Turchia, e nella regione italiana in Svizzera il 21 marzo; nella Svizzera tedesca l'11 aprile, in quella francese e in Svezia il 18 aprile (in tutte le regioni linguistiche svizzere l'azienda distributrice \u00e8 solo una, la Fox-Warner); a Taiwan il 19 aprile; in Spagna il 20 aprile dalla Filmayer-Castle Rock-Turner S.A.; in Danimarca il 25 aprile con il nome \"Michael - en engel, ikke en helgen\"; in Finlandia il 2 maggio; nei Paesi Bassi il 7 maggio dalla Columbia TriStar Films; in Argentina (dalla Columbia TriStar Films de Argentina) e in Ungheria il 15 maggio; in Giappone il 17 maggio dalla Nippon Herald Films; in Francia il 4 giugno dalla UGC-Fox Distribution (UFD); in Slovenia il 5 giugno; in Polonia il 20 giugno; in Estonia il 12 dicembre; in Corea del Sud il 23 gennaio 1999.\nDivieto.\nIl film \u00e8 stato vietato ai minori di 6 anni in Germania; minori di 7 in Svezia; in Portogallo minori di 12; in Corea del Sud 15. In Ontario, Australia, Singapore, Regno Unito e Stati Uniti il film viene valutato dalla Motion Picture Association of America (MPAA) \"PG\" (parents cautioned suggested), ovvero adatto a bambini di et\u00e0 da 10 anni in su per la visione non accompagnata, mentre i bambini minori di 10 anni richiedono l'accompagnamento dei genitori o tutori.\nAccoglienza.\nIl film nel primo week-end di apertura negli Stati Uniti il film guadagna $ 27.629.196. L'incasso totale in patria ammonta a $ 95.345.070, nel Regno Unito \u00a3 3.173.349, in Italia ITL 4.577.146.000, e nel resto del mondo $ 24.400.000, per un guadagno totale equivalente a circa $ 119.718.203. La pellicola venne giudicata discretamente dal pubblico: su IMDb ottiene un punteggio di 5.8/10, n su MYmovies 2.75/5, mentre su AllMovie il giudizio della critica ammonta a circa 2 stelle su 5.\nCitazioni.\nNelle prime scene \u00e8 contenuta una piccola citazione dal film Ghostbusters, riguardante un presunto fantasma nel frigorifero."}
{"id": "318129", "revid": "628767", "url": "https://it.wikipedia.org/wiki?curid=318129", "title": "Salar de Uyuni", "text": "Il Salar de Uyuni (anche noto in spagnolo come Salar de Tunupa e in inglese come Uyuni salt flats) \u00e8 un esteso bacino endoreico che, con i suoi 10.582\u00a0km\u00b2, \u00e8 tra i pi\u00f9 grandi al mondo formatosi a seguito della progressiva evaporazione di un lago salato, nonch\u00e9 in assoluto la pi\u00f9 grande distesa salata del pianeta.\nToponimo.\n\"Salar\" significa salina in lingua spagnola. \"Uyuni\" deriva dalla lingua aymara e significa recinto; il termine Uyuni \u00e8 stato adottato anche dall'insediamento che funge da porta di accesso per i turisti i quali visitano la Salar.\nUna leggenda locale racconta che le montagne Tunupa, Kusku e Kusina, che circondano la Salar, erano esseri umani giganteschi. Tunupa spos\u00f2 Kusku, ma quest'ultimo fugg\u00ec da lei e si un\u00ec a Kusina. Addolorata, Tunupa inizi\u00f2 a piangere mentre allattava suo figlio. Le sue lacrime si mescolarono al latte e formarono il Salar. Molti abitanti del posto considerano la Tunupa una divinit\u00e0 importante e affermano che il luogo dovrebbe essere chiamato Salar de Tunupa piuttosto che Salar de Uyuni.\nGeografia.\n\u00c8 situato nei dipartimenti di Potos\u00ed e di Oruro, nei pressi della citt\u00e0 di Uyuni, nell'altiplano andino meridionale della Bolivia, a circa 3.650\u00a0metri di quota.\nIl Salar si \u00e8 formato a seguito del processo di trasformazione che ha coinvolto diversi laghi preistorici. \u00c8 coperto da alcuni metri di crosta di sale i quali formano una distesa quasi perfettamente pianeggiante con variazioni medie di elevazione circoscritte in un metro su tutta l'area occupata dalla salina. La crosta funge da fonte di sale e copre una salamoia eccezionalmente ricca di litio. Stando ad un articolo del 2009 realizzato da Joshua Keating sul \"Foreign Policy\", essa conterrebbe tra il 50% e il 70% delle riserve di litio conosciute al mondo. \nL'ampiezza dell'area, i cieli limpidi e l'eccezionalit\u00e0 della superficie cos\u00ec pianeggiante rendono Salar ideale per calibrare gli altimetri dei satelliti di osservazione della Terra. \nQuando si verificano delle precipitazioni, un sottile strato di acqua piovana trasforma la salina nello specchio d'acqua lacustre pi\u00f9 ampio del mondo, poich\u00e9 si estende per 129\u00a0km.\nIl Salar funge inoltre da principale via di trasporto per attraversare l'altiplano boliviano ed \u00e8 particolarmente popolato da diverse specie di fenicotteri. Il sito \u00e8 localizzato in una zona attiva a livello vulcanico (famoso il Tunupa, anche se oggi dormiente) a causa della sua posizione cos\u00ec vicina alla cordigliera delle Ande.\nGeologia.\nIl Salar de Uyuni fa parte dell'altiplano della Bolivia in Sud America. L'altiplano \u00e8 un altopiano formatosi durante il sollevamento delle Ande. Esso comprende laghi di acqua dolce, di acqua salata e saline ed \u00e8 circondato da montagne senza sorgenti fluviali.\nLa storia geologica di Salar \u00e8 associata a una trasformazione graduale dei diversi vasti laghi. Tra i 30.000 e i 42.000 anni fa, l'area faceva parte di un gigantesco lago preistorico, il lago Minchin. Il numero \u00e8 frutto di una stima ottenuta ricorrendo al metodo del carbonio-14 su sedimenti acquisiti in loco e piattaforme carbonatiche e varia negli studi riportati. Il lago Minchin (dal nome di Juan B. Minchin di Oruro) in seguito si trasform\u00f2 nel cosiddetto lago Tauca, la cui profondit\u00e0 massima era di 140 metri: l'et\u00e0 \u00e8 stimata tra 13.000-18.000 o 14.900-26.100 anni, a seconda della fonte.\nIl pi\u00f9 recente lago preistorico era il Coipasa, datato sempre con il radiocarbonio tra gli 11.500 e i 13.400 anni fa. Quando si \u00e8 prosciugato, si \u00e8 lasciato alle spalle due laghi ancora esistenti, il Poop\u00f3 e l'Uru Uru, e due grandi deserti di sale, il Salar de Coipasa e il pi\u00f9 grande Salar de Uyuni. Salar de Uyuni si estende su 10.582\u00a0km\u00b2: \u00e8 circa 100 volte pi\u00f9 grande della Bonneville Salt Flats negli USA ed estesa, per fare un secondo paragone, quasi quanto l'intero Abruzzo. Il lago Poop\u00f3 \u00e8 vicino al lago Titicaca, uno specchio d'acqua molto pi\u00f9 vasto. Durante la stagione delle piogge, il Titicaca straripa e si riversa nel Poop\u00f3 il quale, a sua volta, spinge le acque verso Salar de Coipasa e Salar de Uyuni.\nIl fango lacustre unitosi al sale diventa una salamoia satura e compone la base della superficie di Salar de Uyuni. La salamoia \u00e8 una soluzione satura di cloruro di sodio, cloruro di litio e cloruro di magnesio in acqua: vi sono anche basse percentuali di potassio. A ricoprirla, vi \u00e8 una solida crosta di sale il cui spessore differisce da poche decine di centimetri a qualche metro. Al centro dell'immensa salina sono situate alcune isole, resti delle cime degli antichi vulcani sommersi durante l'era del lago Minchin. Su di essi si trovano formazioni e depositi non comuni e fragili simili a coralli che spesso corrispondono a fossili e alghe.\nClima.\nLa temperatura media della regione rimane relativamente stabile e i picchi si registrano tra novembre e gennaio (massima di 21\u00a0\u00b0C) e giugno (minima di 13\u00a0\u00b0C). Le notti sono fredde durante tutto l'anno: le temperature restano infatti comprese tra i -9\u00a0\u00b0C e i 5\u00a0\u00b0C. L'umidit\u00e0 relativa \u00e8 piuttosto bassa e costante durante tutto l'anno e oscilla tra il 30 e il 45%, salvo i mesi freddi, quando si avvicina al 60%. In genere piove poco, tanto che di rado si superano i 5\u00a0mm (tra 1 e 3\u00a0mm nei mesi da aprile a novembre): l'unica eccezione \u00e8 costituita dai mesi invernali, in cui si pu\u00f2 arrivare al di sopra dei 100\u00a0mm di precipitazioni.\nEconomia.\nEstrazione mineraria.\nIl Salar contiene una grande quantit\u00e0 di sodio, potassio, litio e magnesio (tutti nelle forme cloridriche NaCl, KCl, LiCl e MgCl2, rispettivamente) e borace. Con una stima di 9.000.000 di tonnellate, la Bolivia detiene circa il 7% delle risorse di litio conosciute al mondo; la maggior parte di questi si trova proprio nel Salar de Uyuni.\nIl litio \u00e8 situato nella salamoia sotto la crosta di sale ad una concentrazione relativamente elevata di circa lo 0,3%. \u00c8 anche presente negli strati superiori di halite situati proprio sotto la salamoia; ad ogni modo, la soluzione salina liquida risulta la pi\u00f9 facile da estrarre, perforando la crosta e pompandone fuori la salamoia. La distribuzione della salamoia \u00e8 monitorata dal satellite Landsat e confermata nelle prove di perforazione a terra. A seguito di questi risultati, una societ\u00e0 internazionale con sede negli Stati Uniti ha investito 137 milioni di dollari nello sviluppo dell'estrazione del litio. Tuttavia, l'estrazione del litio negli anni '80 e '90 da parte di compagnie straniere ha incontrato una forte opposizione da parte della comunit\u00e0 locale. La gente del posto credeva che i guadagni ottenuti grazie alle miniere non avrebbero aumentato il loro benessere.\nNessun impianto minerario \u00e8 attivo oggi sul sito e il governo boliviano non intende consentire lo sfruttamento da parte di societ\u00e0 straniere. La Paz mira invece a raggiungere una produzione annuale di 35.000 t entro il 2023 in una joint venture con ACI Systems Alemania GmbH.\nSi stima che la Salar de Uyuni contenga 10 miliardi di tonnellate di sale, di cui ogni anno ne vengono estratte meno di 25.000. A sud-ovest di Colchani, un insediamento vicino alla salina, si trova il laboratorio cooperativa Rosario, detto anche \"Bloques de Sal\", dove i blocchi estratti vengono trasformati in mobili e opere d'arte.\nPer via della sua posizione, della vastit\u00e0 dell'area e della pianura, la Salar \u00e8 una delle principali vie di trasporto automobilistico attraverso l'Altipiano boliviano, tranne quando stagionalmente viene coperta dall'acqua.\nTurismo.\nAlberghi.\nSalar de Uyuni attira turisti da tutto il mondo. Essendo lontana da grandi centri urbani, sono stati costruiti numerosi hotel nella zona. A causa della penuria di materiali da costruzione convenzionali, molti alberghi sono quasi interamente (pareti, tetto, mobili) costruiti con blocchi di sale estratti dalla salina. Il primo costruito in questa maniera, detto Palacio de Sal, fu eretto nel 1993-1995 al centro della salina, e presto divenne una popolare destinazione turistica. Tuttavia, la sua posizione lontana da qualsiasi altro collegamento ha ingenerato problemi di igiene, poich\u00e9 la maggior parte dei rifiuti doveva essere raccolta manualmente. Fenomeni di malagestione hanno causato un grave inquinamento ambientale e l'hotel \u00e8 andato incontro allo smantellamento nel 2002.\nCimitero dei treni.\nUna delle principali attrazioni turistiche \u00e8 un antico cimitero di treni. Si trova a 3\u00a0km da Uyuni ed \u00e8 collegato ad esso tramite i vecchi binari del treno. In passato la citt\u00e0 fungeva da centro di smistamento per i treni che trasportavano minerali in rotta verso i porti dell'Oceano Pacifico. Le linee ferroviarie furono costruite da ingegneri britannici che giunsero in loco verso la fine del XIX secolo e formarono una considerevole comunit\u00e0 a Uyuni. Gli ingegneri furono invitati dalle compagnie ferroviarie sponsorizzate dalla Compagnia britannica \"Antofagasta e Bolivia\", ora Ferrocarril de Antofagasta a Bolivia. La costruzione della ferrovia inizi\u00f2 nel 1888 e termin\u00f2 nel 1892. Fu incoraggiata dal presidente boliviano Aniceto Arce, il quale credeva la Bolivia sarebbe fiorita grazie ad un efficiente sistema di trasporto. Tuttavia la struttura fu anche costantemente sabotata dagli indigeni Aymara che giudicavano la ferrovia un'intrusione nei propri territori natali. I treni erano principalmente utilizzati dalle compagnie minerarie. Negli anni '40, l'industria mineraria and\u00f2 in dissesto, in parte a causa dell'esaurimento dei minerali. Molti vagoni furono abbandonati e diedero vita a un cimitero dei treni. Sono state presentate proposte per costruire un museo del cimitero.\nIsla del pescado.\nL\"'isla del pescado\" (isola del pesce) o \"incahuasi\" (casa dell'Inca) \u00e8 un isolotto all'interno del \"salar\" la cui forma ricorda quella di un pesce. La sua composizione \u00e8 mista fra sedimenti calcarei marini e materiale vulcanico, e raggiunge i 102 m dalla superficie del deserto di sale.\nNell'isola sono stati trovati 7 giacimenti archeologici della cultura Tiahuanaco, 2 rovine Inca, 30 caverne, 12 gallerie naturali ed un bosco di cactus, delle specie quirucolumbar, pillaya, piscallu, thulo, huajraguaya ed a\u00f1aguaya principalmente. Raggiungibile esclusivamente in moto o con speciali jeep attrezzate per il particolare terreno locale, nella stagione delle piogge il deserto \u00e8 coperto da una sottile pellicola d'acqua che, mista col sale, intacca il telaio delle vetture. L'isola costituisce un'attrazione turistica e l'ingresso \u00e8 soggetto al pagamento di un biglietto.\nFlora e fauna.\nLa Salar \u00e8 praticamente priva di fauna selvatica o vegetazione. Sono presenti invece cactus di grandi dimensioni (\"Echinopsis atacamensis pasacana\", \"Echinopsis tarijensis\", ecc.), i quali crescono ad una velocit\u00e0 di circa 1\u00a0cm ogni anno e raggiungono un'altezza massima di circa 12 m. Altri arbusti includono la pitaya (\"Hylocereus undatus\"), usata dalla gente del posto per curare il catarro, e il rosmarino di campo (\"Baccharis dracunculifolia\"), bruciato come combustibile. Sono presenti anche piante di quinoa (\"Chenopodium quinoa\") e cespugli di que\u00f1ua (\"Polylepis rugulosa\").\nOgni novembre, Salar de Uyuni diventa la meta di tre specie di fenicotteri sudamericani, ovvero quella cilena (\"Phoenicopterus chilensis\"), quella andina (\"Phoenicoparrus andinus\") e i rari fenicotteri di James (\"Phoenicoparrus jamesi\"), il cui colore presumibilmente deriva da alghe di colore rosa di cui si nutrono. Sono presenti circa 80 altre specie di uccelli, tra cui la folaga cornuta (\"fulica cornuta\"), l'oca delle Ande (\"Chloephaga melanoptera\") e il colibr\u00ec stella dei monti dalla gola blu (\"Oreotrochilus estella\"), scoperto da poco e dichiarato a rischio di estinzione. \u00c8 presente anche il lare, anche detto culpeo (\"Lycalopex culpaeus\"), e le isole di Salar (in particolare l'isola di Incahuasi) costituiscono l'habitat preferito delle viscacce (\"Lagidium viscacia\"), roditori simili a conigli.\nCalibrazione dei satelliti.\nLe saline sono ideali per calibrare le apparecchiature di misurazione della distanza dei satelliti perch\u00e9 occupano superfici vaste e stabili con una forte riflessione, simile a quella delle calotte glaciali. Essendo la pi\u00f9 grande del pianeta Terra, Salar de Uyuni \u00e8 particolarmente adatta a questo scopo. Nel periodo di scarse piogge che va da aprile a novembre, a causa dell'assenza di industrie nelle vicinanze e in virt\u00f9 dell'elevata altitudine, i cieli sopra Salar de Uyuni sono molto chiari e l'aria \u00e8 secca (l'umidit\u00e0 relativa \u00e8 di circa il 30%; le precipitazioni a malapena superano 1\u00a0mm). La distesa bianca viene ogni anno levigata dalle inondazioni stagionali: l'acqua dissolve la superficie di sale e quindi la mantiene livellata.\nDi conseguenza, la variazione dell'altitudine superficiale sull'area di 10.582 chilometri quadrati di Salar de Uyuni \u00e8 inferiore a 1 metro. La radiazione solare incidente (albedo) di luce ultravioletta \u00e8 relativamente alta (0,69) e varia in maniera trascurabile nell'arco della giornata. La combinazione di tutte queste caratteristiche rende Salar de Uyuni circa cinque volte migliore per la calibrazione satellitare rispetto alla superficie di un oceano. Utilizzando Salar de Uyuni come obiettivo, ICESat ha gi\u00e0 raggiunto l'accuratezza della misurazione dell'elevazione a breve termine di poco meno di 2 centimetri.\nUtilizzando i dati del MISR per eseguire la batimetria ottica passiva quando la salina \u00e8 bagnata e calibrando il risultante modello di profondit\u00e0 dell'acqua con i dati topografici dall'altimetro laser di ICESat, \u00e8 stato dimostrato che Salar de Uyuni non \u00e8 perfettamente piatto. L'analisi del 2006 ha rivelato caratteristiche precedentemente ignote: irregolarit\u00e0 di 20/30\u00a0cm di altezza pi\u00f9 o meno sinusoidali con una lunghezza d'onda di 5\u00a0km (chiaramente visibili nelle immagini LandSat del 1973 e del 1975, e ancora, negli stessi punti, decenni dopo), e una fossa verso la zona esterna larga 1\u20133\u00a0km e profonda dai 20 ai 50\u00a0cm. Tali imperfezioni sono dovute alla diversa densit\u00e0 dei sedimenti e dalla forza gravitazionale. Proprio come la superficie dell'oceano si alza su montagne sottomarine pi\u00f9 elevate, anche la superficie piatta del sale risulta differente in vari punti a seconda della conformazione degli elementi nel sottosuolo."}
{"id": "318130", "revid": "1498232", "url": "https://it.wikipedia.org/wiki?curid=318130", "title": "Nikon D70", "text": "La Nikon D70 \u00e8 una fotocamera reflex digitale (DSLR) prodotta dalla Nikon a partire dal gennaio 2004. Nasce in risposta alla Canon EOS 300D che aveva inaugurato, nell'agosto 2003, la fascia economica nel mercato delle reflex digitali. Rappresenta di fatto il primo impegno di Nikon in tale fascia. Prima dell'avvento della pi\u00f9 economica D50 era considerata infatti la reflex digitale \"entry-level\" di Nikon (pur essendo in gran parte basata sul progetto della reflex semi-professionale D100). Nella sua fascia di prezzo \u00e8 sostituita dalla D70s nel 2005, poi dalla D80 nel 2006 e infine dalla D90 nel 2008.\nD70s.\nLa Nikon D70s \u00e8 un moderato aggiornamento della D70 di fascia economica annunciata da Nikon nell'aprile 2005. Si distingue per l'aggiunta di un monitor pi\u00f9 grande (2 pollici invece di 1,8), una nuova batteria EN-EL3a con capacit\u00e0 lievemente maggiore ed un attacco per cavo flessibile elettrico (MC-DC1), inoltre il flash della D70s permette un angolo di copertura maggiore per il suo flash incorporato.\nSono introdotte anche alcune migliorie nel software che includono migliori prestazioni nell'auto-focus, un aggiornamento della grafica del menu ed un aggiornamento per il collegamento diretto della fotocamera alla stampante. Nikon rende disponibili anche per la vecchia D70 tali aggiornamenti software attraverso una nuova versione del firmware.\nCuriosit\u00e0.\nLa Nikon D70 e la Nikon D70s appaiono nella serie tv e nel film \"Veronica Mars\"\nIn entrambi (film e serie) la Nikon D70 viene clamorosamente \"camuffata\" lasciando solo la scritta iko, mentre sulla Nikon D70s no."}
{"id": "318133", "revid": "1543377", "url": "https://it.wikipedia.org/wiki?curid=318133", "title": "Mario Moretti", "text": "Mai dissociatosi e mai pentitosi, dopo essere stato tra i componenti iniziali del CPM (Collettivo Politico Metropolitano), entr\u00f2 a far parte delle Brigate Rosse nel 1971 distinguendosi subito per le capacit\u00e0 organizzative e la determinazione e divenendo membro del Comitato Esecutivo dell'organizzazione. Clandestino dal 1972, dopo l'arresto o la morte dei principali militanti del cosiddetto \"nucleo storico\", divenne dal 1976 il dirigente pi\u00f9 esperto e importante delle Brigate Rosse contribuendo in modo decisivo all'incremento dell'efficienza operativa del gruppo terroristico.\nGrande organizzatore, Mario Moretti ebbe un ruolo fondamentale nella costituzione delle nuove colonne brigatiste di Genova e di Roma, nel miglioramento delle strutture logistiche e dell'equipaggiamento, nell'instaurazione di rapporti con gruppi eversivi stranieri, e fu soprattutto il principale responsabile della pianificazione e dell'esecuzione del rapimento di Aldo Moro, guidando il nucleo armato brigatista nell'agguato di via Fani e interrogando personalmente l'uomo politico sequestrato. Nel 1993 ha dichiarato di essere stato l'esecutore materiale dell'assassinio.\nDopo la tragica fine del sequestro, Moretti, insieme agli altri membri del Comitato Esecutivo, cerc\u00f2 di proseguire la lotta armata e si sforz\u00f2 di mantenere la coesione delle Brigate Rosse, nonostante i primi dissidi interni e la crescente attivit\u00e0 di contrasto delle forze dell'ordine. Arrestato a Milano il 4 aprile 1981, dopo nove anni di clandestinit\u00e0, \u00e8 stato condannato a sei ergastoli; nel 1987 ammise pubblicamente il fallimento della lotta armata pur senza mai dissociarsi n\u00e9 collaborare con gli inquirenti; dal 1997 \u00e8 in semilibert\u00e0 e lavora in un centro per il recupero degli ex detenuti chiamato \"Giorno dopo\". La sera rientra nel carcere di Opera.\nBiografia.\nDa Porto San Giorgio a Milano.\nNelle sue memorie Mario Moretti ha descritto i suoi anni di infanzia e di giovinezza trascorsi nella cittadina natale di Porto San Giorgio, all'epoca facente parte della provincia di Ascoli Piceno. I suoi genitori erano \"poveri, a casa si mangiava soprattutto pane e mortadella\", il padre \"votava comunista\", tra la popolazione, costituita soprattutto da pescatori e operai delle fabbriche di calzature e di meccanica del Fermano, erano forti i sentimenti antifascisti. Egli parla della sua infanzia come di un \"periodo felice\", trascorso tra il mare, la campagna e un castello vicino alla sua casa.\nSergio Flamigni nella sua biografia e altri autori, invece, hanno smentito in parte questa ricostruzione. La famiglia di Moretti era di estrazione piccolo-borghese e non proletaria: il padre era mediatore nel commercio del bestiame, la madre insegnante di musica. Flamigni non ritiene di cogliere nelle tradizioni familiari legami con il comunismo e al contrario considera molto forti le influenze cattoliche conservatrici; due zii sarebbero stati fascisti.\nMoretti frequent\u00f2 la Scuola Elementare di Porto San Giorgio e le Scuole Medie di Macerata; egli mostr\u00f2 un limitato entusiasmo per gli studi, ma entr\u00f2 ugualmente nel 1961 all'Istituto Tecnico Tecnologico Girolamo e Margherita Montani di Fermo; nonostante le difficolt\u00e0 economiche causate dalla morte del padre nel 1962, Moretti pot\u00e9 continuare gli studi grazie alla madre che riprese ad insegnare e soprattutto ai contributi filantropici della marchesa Anna Casati Stampa. La zia di Moretti lavorava come portinaia nel palazzo dei marchesi Casati Stampa in via Torino a Milano e riusc\u00ec ad ottenere l'aiuto economico dei due benefattori che permise di completare gli studi al giovane e alle due sorelle. Nel luglio 1966 Mario Moretti si diplom\u00f2 perito in telecomunicazioni all'ITI Montani di Fermo. Nei ricordi di amici d'infanzia, insegnanti e studenti, riferiti da Sergio Flamigni, sembra che Moretti fosse un ragazzo \"timido, molto composto, vestito abbastanza bene\", non particolarmente interessato alla politica, estraneo al Movimento studentesco, di idee conservatrici.\nDopo aver conseguito il diploma Mario Moretti si trasfer\u00ec all'inizio del 1966 a Milano in cerca di lavoro e visse inizialmente con gli zii nel palazzo dei Casati Stampa. Ha in tasca due lettere di raccomandazione: una del rettore del convitto di Fermo, Ottorino Prosperi, per un posto all'universit\u00e0 Cattolica, l'altra della marchesa Anna Casati Stampa di Soncino, per un impiego alla SIT Siemens; dopo un breve periodo di lavoro alla Ceiet, una societ\u00e0 di impianti telefonici, venne assunto nel gennaio 1967 come tecnico alla SIT Siemens grazie anche alla lettera di raccomandazione. Dopo l'assunzione in fabbrica riprende gli studi iscrivendosi nell'ottobre 1967 alla Facolt\u00e0 di Economia e Commercio dell'Universit\u00e0 Cattolica di Milano con un attestato di \u00absane idee religiose e politiche\u00bb firmato dal viceparroco di Porto San Giorgio. Il pi\u00f9 brillante esame sostenuto da Moretti studente universitario \u00e8 Esposizione della dottrina e della morale cattolica, docente Don Luigi Giussani, futuro ideologo e fondatore del movimento di Comunione e Liberazione. Moretti partecipava ai corsi serali dopo il lavoro ma senza grandi risultati; l'universit\u00e0 peraltro era in fermento ed egli venne in contatto con i nuovi movimenti di protesta studenteschi.\nInizi della lotta armata.\nA Milano, lavorando nella SIT-Siemens, come impiegato tecnico addetto al collaudo di Ponti Radio, diretto da Cadice, Moretti, dalla seconda met\u00e0 del 1968 ma soprattutto nel corso delle manifestazioni per il rinnovo contrattuale dei metalmeccanici nel 1969, entr\u00f2 in contatto con la realt\u00e0 operaia, percorsa da grande conflittualit\u00e0 di classe, delle grandi fabbriche del nord e divenne amico di alcuni colleghi di lavoro come Corrado Alunni, Giorgio Semeria e Paola Besuschio. Dallo stesso stabilimento proverranno anche Pierluigi Zuffada, Giuliano Isa e Umberto Farioli, futuri militanti delle Brigate Rosse. Egli partecip\u00f2 subito alla costituzione e all'attivit\u00e0 del primo cosiddetto \"Gruppo di studio operai-impiegati\", un'organizzazione di base, estranea ai sindacati ufficiali costituita da tecnici politicizzati decisi a sviluppare i movimenti di protesta estremistici di estrema sinistra in collegamento con le organizzazioni autonome operaie. Secondo alcune testimonianze, riportate da Sergio Flamigni, Moretti all'interno del Gruppo di studio, sosteneva posizioni radicali dirette a superare una fase puramente sindacale-rivendicativa.\nNel 1969 Mario Moretti comp\u00ec alcune scelte decisive: fu tra i fondatori del cosiddetto Collettivo Politico Metropolitano, l'organizzazione costituita su impulso principalmente di Renato Curcio e Corrado Simioni per sviluppare l'estremismo verso sbocchi rivoluzionari e verso la lotta armata; visse la sua prima esperienza di vita comunitaria partecipando alla Comune di Piazza Stuparich insieme alla sua compagna Amelia Cochetti che sposer\u00e0 il 29 settembre 1969 e da cui avr\u00e0 presto un figlio, Marcello Massimo; prese parte nel novembre 1969 al convegno di Chiavari dell'albergo \"Stella Maris\" a cui furono presenti anche i componenti del cosiddetto gruppo reggiano dell'\"appartamento\" e in cui si discusse apertamente di lotta armata. Moretti, nei ricordi di chi lo conobbe, appariva \"razionale, metodico, preciso, con un grosso senso del dovere\".\nBen presto all'interno del CPM si accesero contrasti sull'organizzazione e lo sviluppo della lotta armata; Curcio, la moglie Margherita Cagol e i membri del gruppo reggiano respinsero le proposte di Simioni incentrate sulla segretezza; mentre anche Moretti critic\u00f2 le posizioni troppo militariste e attendiste e prefer\u00ec uscire dal Collettivo Politico Metropolitano insieme a Corrado Alunni e Paola Besuschio. Egli non partecip\u00f2 al convegno di Pecorile dell'agosto 1970, che segn\u00f2 la dissoluzione del CPM e la costituzione delle Brigate Rosse, e non fu coinvolto nelle prime azioni dimostrative all'interno delle fabbriche milanesi.\nMario Moretti si avvicin\u00f2 alle Brigate Rosse nella primavera 1971; egli condivideva l'obiettivo dell'organizzazione di favorire l'inserimento dei militanti all'interno delle fabbriche per sostenere le lotte operaie, e approvava le azioni violente immediate a scopo di propaganda e proselitismo. Dopo alcuni incontri con Renato Curcio e Alberto Franceschini, Moretti ed altri del suo gruppo, tra cui Alunni, Zuffada e la Besuschio, entrarono nelle Brigate Rosse e sollecitarono un'intensificazione della lotta armata. Moretti divenne subito uno dei militanti pi\u00f9 importanti per la sua capacit\u00e0 teorica e per la forte determinazione a potenziare l'azione pratica; fu lui che propose i primi sequestri di persona dimostrativi.\nMario Moretti conosciuto con il nome di battaglia di \"Nico\", prese parte alla sua prima azione con le Brigate Rosse rapinando insieme ad altri tre compagni una filiale della banca di Trento e Bolzano a Pergine Valsugana il 30 luglio 1971, mentre il 4 dicembre 1971 partecip\u00f2, insieme a due militanti, ad un'altra rapina a Milano nel grande magazzino Coin di corso Vercelli.\nDa settembre dello stesso anno si era gi\u00e0 dimesso dalla SIT-Siemens ma era rimasto a vivere con la moglie e il figlio a Milano divenendo un \"regolare legale\" non clandestino.\nIn clandestinit\u00e0.\nIl 3 marzo 1972 le Brigate Rosse sequestrarono per poche ore l'ingegner Idalgo Macchiarini, dirigente della SIT-Siemens, e Mario Moretti fece parte, insieme ad Alberto Franceschini, Alfredo Bonavita e Giacomo Cattaneo, del nucleo brigatista che effettu\u00f2 il rapimento, interrog\u00f2 il sequestrato e lo fotograf\u00f2 con un cartello propagandistico al collo prima di rilasciarlo. Poche settimane pi\u00f9 tardi tuttavia le autorit\u00e0 di polizia raggiunsero i primi importanti risultati nel contrasto al misterioso gruppo eversivo: il 2 maggio 1972 vennero scoperte a Milano alcune basi, furono identificati molti membri e arrestati alcuni militanti. Anche Mario Moretti rischi\u00f2 di essere arrestato e solo fortunosamente sfuggi alla cattura all'esterno dell'appartamento di via Boiardo; egli era stato ormai individuato dagli inquirenti e il 4 maggio 1972 venne emesso nei suoi confronti il primo mandato di cattura; Moretti entr\u00f2 quindi in clandestinit\u00e0 abbandonando la moglie e il figlio che non avrebbe pi\u00f9 rivisto per quasi dieci anni.\nDopo questa prima sconfitta i dirigenti principali delle Brigate Rosse, ormai tutti clandestini, riorganizzarono il gruppo rafforzando la compartimentazione e le misure di sicurezza e costituendo le \"colonne\", la \"Direzione strategica\" e il cosiddetto \"Comitato Esecutivo\", che divenne l'organo di direzione pi\u00f9 importante. Mario Moretti entr\u00f2 a far parte subito del nuovo Comitato insieme a Renato Curcio, Alberto Franceschini e Piero Morlacchi. Venne anche deciso di estendere territorialmente l'attivit\u00e0 del gruppo costituendo a Torino una seconda colonna, dopo quella milanese: Curcio e la moglie Margherita Cagol si trasferirono quindi nel capoluogo piemontese, mentre Moretti, Franceschini e Morlacchi rimasero inizialmente a Milano..\nNel corso del 1973 mentre Renato Curcio e Margherita Cagol a Torino organizzarono e portarono a termine i brevi sequestri di Bruno Labate, sindacalista della CISNAL, e di Ettore Amerio, dirigente della Fiat, Mario Moretti, rimasto a Milano, fu tra i componenti del nucleo armato che il 28 giugno 1973 effettu\u00f2 il sequestro dell'ingegnere dell'Alfa Romeo Michele Mincuzzi. Il sequestrato venne trasferito in una base, interrogato e subito rilasciato con un cartello propagandistico appeso al collo. In questa fase Moretti era un personaggio conosciuto dagli inquirenti e il 16 maggio 1973 la Questura di Milano invi\u00f2 una nota informativa al Ministero dell'interno in cui egli veniva definito \"uno dei maggiori esponenti delle Brigate Rosse\" ed un \"elemento di speciale pericolosit\u00e0\"; tuttavia nelle successive inchieste delle autorit\u00e0 il suo nome non comparve nell'elenco dei principali terroristi identificati dopo il sequestro Amerio.\nMario Moretti non prese parte direttamente alla cosiddetta \"operazione Girasole\", il sequestro del magistrato Mario Sossi a Genova il 18 aprile 1974, la prima azione di rilievo nazionale delle Brigate Rosse; egli rimase a Milano, mentre il rapimento venne organizzato e diretto soprattutto da Alberto Franceschini e Margherita Cagol con la partecipazione di altri militanti. Moretti e Curcio non furono coinvolti materialmente ma, essendo tra i membri del Comitato Esecutivo, vennero informati di tutti gli sviluppi della situazione e condivisero con Franceschini e la Cagol le decisioni fondamentali prese dall'organizzazione durante il sequestro. Nell'ultima fase della vicenda, Moretti entr\u00f2 in acceso contrasto con Franceschini e si oppose all'intenzione di quest'ultimo di liberare Sossi anche senza contropartita da parte delle autorit\u00e0. Moretti avrebbe proposto invece di uccidere l'ostaggio, mentre Curcio consigli\u00f2 di consultare tutti i militanti; Franceschini e la Cagol agirono di propria iniziativa e liberarono Sossi il 23 maggio 1974.\nL'8 settembre 1974, Renato Curcio e Alberto Franceschini furono arrestati a Pinerolo dai carabinieri del generale Carlo Alberto dalla Chiesa grazie alle informazioni fornite dall'infiltrato Silvano Girotto, un ex frate soprannominato \"frate Mitra\" gi\u00e0 guerrigliero in Sudamerica. Anche Mario Moretti aveva avuto contatti con Girotto che lo descrisse \"di notevole cultura, anche politica, una forte decisione, una carica di mistica accentuata e un forte odio\". Egli tuttavia non fu coinvolto nell'operazione antiterrorismo di Pinerolo e non fu arrestato. Dalle testimonianze successive sembra che una telefonata anonima inform\u00f2 i brigatisti dell'imminente cattura di Curcio; Moretti riferisce nelle sue memorie che fece ripetuti tentativi di avvertire il capo brigatista o di intercettarlo prima dell'appuntamento con Girotto. Per una serie di circostanze i tentativi fallirono e i due dirigenti caddero in trappola. Questo avvenimento ha sollevato polemiche per anni tra i brigatisti e in particolare Franceschini ha accusato Moretti per la sua inettitudine e ha sollevato dubbi sull'intera dinamica della vicenda.\nMargherita Cagol e Mario Moretti erano i principali dirigenti del Comitato Esecutivo rimasti ancora liberi e cercarono di superare la crisi seguita alla cattura di Curcio, Franceschini e di altri militanti nella seconda met\u00e0 del 1974. La Cagol organizz\u00f2, nonostante i dubbi di Moretti, un'operazione per far evadere il marito dal carcere di Casale Monferrato; il 18 febbraio 1975 il tentativo ebbe successo: un gruppo di cinque brigatisti, tra cui la Cagol e Moretti, riusc\u00ec a liberare Curcio che riprese la sua attivit\u00e0 nelle Brigate Rosse soprattutto contribuendo all'elaborazione della risoluzione della Direzione Strategica dell'aprile 1975 che teorizzava la necessit\u00e0 di un salto di qualit\u00e0 della lotta armata.\nDopo la morte di Margherita Cagol nello scontro a fuoco della Cascina Spiotta d'Arzello del 5 giugno 1975 seguito al rapimento di Vittorio Vallarino Gancia, Renato Curcio rimase a Milano mentre Mario Moretti si trasfer\u00ec a Genova dove, nonostante i duri colpi subiti da parte delle forze dell'ordine, le Brigate Rosse iniziarono a costituire una nuova colonna. Moretti organizz\u00f2 le prime azioni, guidando il nucleo che rapin\u00f2 l'8 ottobre 1975 la filiale della Cassa di Risparmio di Genova e Imperia all'interno dell'ospedale San Martino e dirigendo il breve sequestro dimostrativo il 22 ottobre 1975 del capo del personale della Ansaldo Meccanico Nucleare Vincenzo Casabona. Queste due azioni condotte con successo da Moretti confermarono la sua reputazione di militante risoluto, abile nell'attivit\u00e0 tecnico-militare operativa.\nAl vertice delle Brigate Rosse.\nDopo la cattura di Renato Curcio il 18 gennaio 1976 e di Giorgio Semeria il 22 marzo 1976 le Brigate Rosse sembrarono in difficolt\u00e0 apparentemente irreversibile. I militanti clandestini ancora attivi erano pochissimi; il nuovo Comitato Esecutivo era ora costituito da Moretti, il dirigente pi\u00f9 esperto e clandestino da pi\u00f9 lungo tempo tra i superstiti, Lauro Azzolini e Franco Bonisoli, originari del gruppo reggiano, e Rocco Micaletto. Nonostante le difficolt\u00e0 Mario Moretti e gli altri militanti decisero di proseguire la lotta armata e di potenziare soprattutto l'aspetto organizzativo e logistico per iniziare una fase pi\u00f9 attiva di tipo militare accrescendo il numero e la violenza degli attacchi agli apparati dello stato. Furono soprattutto Moretti e Azzolini, responsabili anche del \"Fronte Logistico\", che spinsero per questo cambio di strategia e per un'accentuazione delle regole di rigida compartimentazione e di efficienza militare.\nIn questa fase Mario Moretti era stato nuovamente oggetto di critiche e sospetti da parte di altri militanti; le apparentemente dubbie circostanze degli arresti di Curcio e Semeria spinsero i due a ventilare la possibilit\u00e0 che Moretti fosse responsabile della loro cattura e forse un informatore delle forze dell'ordine. Moretti aveva dormito nell'appartamento di Curcio la notte prima dell'arresto e si era poi allontanato al mattino prima dell'intervento dei carabinieri, mentre Semeria era stato catturato su un treno dopo una segnalazione anonima. I brigatisti in carcere promossero quindi, attraverso Azzolini e Bonisoli, una inchiesta interna riservata per verificare il comportamento di Moretti che peraltro fu completamente scagionato; egli protest\u00f2 per questi sospetti e ottenne le scuse dei compagni detenuti.\nNonostante le critiche espresse dai militanti gi\u00e0 in carcere, quindi Moretti e gli altri dirigenti decisero di portare avanti i loro progetti e di sopprimere il \"Fronte di massa\", limitando per il momento i contatti con i movimenti di protesta presenti nella societ\u00e0, e di sferrare soprattutto una serie di attacchi cruenti per dimostrare la capacit\u00e0 e la pericolosit\u00e0 dell'organizzazione; Moretti guid\u00f2 questa nuova fase dimostrando notevoli doti di organizzatore e una fredda determinazione. Il Comitato Esecutivo decise anche di espandere territorialmente la struttura delle Brigate Rosse costituendo nuove colonne a Genova e a Roma. La prima azione della nuova strategia brigatista venne effettuata l'8 giugno 1976 proprio a Genova: nell'agguato di salita Santa Brigida un nucleo armato di cinque militanti, guidato da Mario Moretti, uccise il magistrato Francesco Coco e i due uomini della sua scorta. Fu il primo attentato mortale pianificato dai brigatisti ed ebbe vasta risonanza sgomentando l'opinione pubblica, impressionando gli ambienti dell'estrema sinistra e favorendo la situazione dei detenuti del gruppo storico imputati nel processo in corso a Torino che venne sospeso dopo l'agguato.\nA gennaio del 1977 Mario Moretti diresse personalmente il nucleo operativo che sequestr\u00f2 a Genova l'industriale Pietro Costa; il rapimento si concluse dopo alcuni mesi con pieno successo. L'ostaggio venne liberato e le Brigate Rosse ottennero un cospicuo riscatto in denaro che venne recuperato a Roma da Moretti, Valerio Morucci e Adriana Faranda. Con queste risorse finanziarie il Comitato Esecutivo pot\u00e9 quindi espandere l'attivit\u00e0 e l'organizzazione del gruppo approntando nuove strutture logistiche, immettendo lentamente in clandestinit\u00e0 nuovi militanti e potenziando tutte le colonne. Le Brigate Rosse dirette da Moretti mostrarono durante il 1977 una spietata capacit\u00e0 di intervento militare; costituite ora principalmente da militanti di estrazione operaia e proletaria, portarono a termine una lunga serie di omicidi e ferimenti contro magistrati, avvocati, forze dell'ordine, dirigenti industriali, politici e giornalisti, senza cedimenti e senza permettere alle forze dell'ordine di raggiungere alcun risultato investigativo importante.\nDescritto nei ricordi dei suoi compagni come intelligente, freddo, determinato, buon organizzatore ed esperto dal punto di vista logistico, Moretti, prudente e metodico, era anche molto duro ed estremamente aggressivo nei rapporti con gli altri militanti. Patrizio Peci lo descrive come \"furbo, abile\", \"politicamente preparatissimo\", \"sempre all'erta, scostante con tutti\". Nonostante le critiche dei militanti del nucleo storico che lo accusavano di scarsa attenzione alle spinte eversive di massa presenti in Italia e di aver costruito una \"macchina priva di anima\" formata soprattutto da operai secondo il modello di una fabbrica con \"dirigenti, capireparto, operai specializzati\", Moretti, insieme agli altri membri del Comitato Esecutivo, impose la sua visione organizzativa delle Brigate Rosse, ritenuta l'unica in grado di sviluppare realmente la lotta armata, resistendo alla \"repressione\", e di favorire la formazione di un vero \"partito comunista combattente\".\nLe autorit\u00e0 inquirenti non sembrarono cogliere in questo periodo i cambiamenti in corso nella struttura e nella strategia delle Brigate Rosse e non compresero il ruolo decisivo di Moretti all'interno della dirigenza dell'organizzazione terroristica; subito dopo la cattura di Curcio si ritenne che il nuovo capo fosse Corrado Alunni che paradossalmente invece era gi\u00e0 uscito dalle Brigate Rosse e stava formando un nuovo gruppo autonomo di lotta armata. Mario Moretti pur essendo ufficialmente latitante dal maggio 1972 e pur essendo oggetto di mandato di cattura, era ancora considerato un personaggio minore.\n\"Attacco al cuore dello stato\": il sequestro Moro.\nA partire dal 1975 Mario Moretti, ora conosciuto come \"Maurizio\", si trasfer\u00ec per lunghi periodi a Roma insieme a Franco Bonisoli \"Luigi\" e Maria Carla Brioschi \"Monica\" per organizzare una nuova colonna brigatista e sviluppare la lotta armata nella capitale per il cosiddetto \"attacco al cuore dello stato\". Grazie soprattutto alla sua capacit\u00e0 organizzativa e alla sua fredda efficienza, si riusc\u00ec a costituire la nuova colonna approntando appartamenti, basi logistiche ed una stamperia; nuovi e capaci militanti come Valerio Morucci, Adriana Faranda, Bruno Seghetti, Barbara Balzerani furono inseriti nell'organizzazione.\nRaggiunto a Roma alla fine del 1977 da Prospero Gallinari, evaso dal carcere di Treviso, Moretti ebbe un ruolo decisivo nella progettazione della cosiddetta \"campagna di primavera\", culminata nell'agguato di via Fani e nel sequestro di Aldo Moro, il presidente della Democrazia Cristiana. Sui motivi della scelta dell'obiettivo, alcuni autori hanno evidenziato come il progetto brigatista, pianificato principalmente da Moretti, fosse oggettivamente funzionale ad impedire il concretizzarsi di un accordo di governo tra Democrazia Cristiana e Partito Comunista Italiano come auspicato da Aldo Moro e quindi hanno ventilato la possibilit\u00e0 che il dirigente delle Brigate Rosse avesse agito in questo senso su indicazioni esterne occulte. Questa interpretazione \u00e8 stata totalmente respinta da Moretti e da tutti gli altri brigatisti coinvolti nel sequestro: secondo loro l'operazione venne pianificata nel corso di mesi dando poca importanza agli sviluppi contingenti della situazione politica; l'obiettivo sarebbe stato soprattutto quello di colpire il \"partito-stato\", la DC, di sconvolgere le istituzioni e di \"incendiare\" i movimenti di estrema sinistra. Aldo Moro sarebbe stato scelto per la sua statura di uomo politico, per la sua lunga militanza nelle istituzioni e per la sua funzione simbolica del potere democristiano.\nIl 16 marzo 1978 in via Fani, Mario Moretti era alla guida della Fiat 128 familiare bianca targata CD (corpo diplomatico); egli riusc\u00ec ad inserirsi davanti alle macchine e blocc\u00f2 il convoglio delle auto di Moro, dando modo ai brigatisti del nucleo di fuoco di annientare la scorta dell'uomo politico. Dopo lo scontro a fuoco, Moretti trasfer\u00ec, insieme a Raffaele Fiore e a Bruno Seghetti, Aldo Moro su una Fiat 132 e poi su un furgone che guid\u00f2 personalmente fino al parcheggio sotterraneo dei Colli Portuensi. Dopo un ultimo trasbordo, Moretti trasport\u00f2 il sequestrato fino all'appartamento di via Montalcini 8 dove sarebbe rimasto per tutti i 55 giorni del rapimento.\nMoretti durante il sequestro alloggi\u00f2 prevalentemente nell'appartamento di via Gradoli, dove era conosciuto come \"ingegner Mario Borghi\", insieme a Barbara Balzerani, mentre a volte si trasfer\u00ec al nord per incontrare gli altri componenti del Comitato Esecutivo, Micaletto, Azzolini e Bonisoli, nelle basi di Firenze e Rapallo. Quasi ogni giorno si recava in via Montalcini per interrogare Aldo Moro e discutere con i militanti alloggiati nell'appartamento, Prospero Gallinari, Germano Maccari e Anna Laura Braghetti.\nMario Moretti coordin\u00f2 tutte le fasi del sequestro Moro, scrisse personalmente i comunicati brigatisti ed elabor\u00f2, in collaborazione con gli altri membri del Comitato Esecutivo, la strategia politica del rapimento; egli ha riferito nelle sue memorie che si instaur\u00f2 un rapporto di comprensione reciproca tra lui ed il sequestrato e che Moro, pur non collaborando pienamente e non fornendo informazioni di grande rilievo, fu libero sostanzialmente di scrivere le sue lettere e di condurre personalmente con disperata tenacia la lotta politica con gli esponenti dei partiti della Repubblica, e in particolare con la Democrazia Cristiana, per favorire la trattativa e la sua salvezza.\nIl 18 aprile 1978 venne scoperta casualmente dalle forze dell'ordine per una perdita di acqua la base di via Gradoli, ma Moretti non era in casa, essendosi recato al nord per una riunione del Comitato Esecutivo, mentre anche la Balzerani era assente. Gli inquirenti quindi non ottennero risultati decisivi anche se identificarono l'\"ingegner Mario Borghi\" con Mario Moretti. Le circostanze della scoperta della base sono apparse dubbie per molti anni e accese polemiche si sono prolungare nel tempo; Moretti e gli altri brigatisti hanno sempre escluso misteri o interferenze esterne riguardo l'appartamento di via Gradoli.\nNella fase finale del sequestro, Moretti apparve deluso per i risultati raggiunti e sorpreso, come gli altri militanti dell'organizzazione, dalla dimostrazione di fermezza dello stato. Pur approvando le decisioni finali degli altri componenti del Comitato Esecutivo di uccidere l'ostaggio in mancanza di una reale trattativa e del raggiungimento di obiettivi politici, apparve cosciente del fallimento complessivo dell'operazione e cerc\u00f2 fino all'ultimo di evitare la conclusione cruenta. Il 30 aprile 1978 effettu\u00f2 personalmente di propria iniziativa da una cabina telefonica della Stazione Termini una drammatica telefonata alla moglie di Aldo Moro per sollecitare un intervento \"immediato e chiarificatore\" della Democrazia Cristiana che permettesse di trovare una via d'uscita accettabile per le Brigate Rosse senza uccidere il sequestrato.\nIl 3 maggio infine Moretti decise di procedere all'esecuzione dell'ostaggio; nel corso di una vivace discussione, egli respinse, sostenuto da Seghetti e Balzerani, le obiezioni e le critiche di Morucci e Faranda che erano favorevoli a rinviare ancora e rilasciare l'uomo politico. Pressato anche dagli altri componenti del Comitato Esecutivo che lo invitavano a procedere secondo le indicazioni stabilite dopo aver consultato l'intera organizzazione, Moretti decise di procedere all'esecuzione. Secondo quanto raccont\u00f2 dopo il 1993, si incaric\u00f2 personalmente di eseguire la sentenza di morte recandosi in via Montalcini la mattina del 9 maggio 1978. Dopo aver trasferito Aldo Moro nel \"garage\" sotterraneo dell'appartamento ed averlo fatto sistemare nel bagagliaio di una Renault 4 rossa, egli - secondo quanto da lui dichiarato ma non accertato in sede processuale - uccise l'uomo politico con nove colpi di pistola Walther PPK e di mitraglietta Vz 61 Skorpion. Le circostanze esatte dell'omicidio peraltro non sono del tutto chiare e secondo alcune fonti anche Maccari avrebbe partecipato materialmente all'assassinio sparando con la Skorpion dopo l'inceppamento della pistola di Moretti.\nDopo l'omicidio, Moretti e Maccari condussero la Renault 4 con il corpo di Moro fino in via Caetani, appoggiati nell'ultimo tratto di strada da Morucci e Seghetti a bordo di una Simca; giunti sul posto, i due brigatisti abbandonarono l'auto e si allontanarono; dopo alcune ore Valerio Morucci comunic\u00f2 telefonicamente ad un amico della famiglia dell'uomo politico il luogo dove sarebbe stato possibile recuperare il corpo.\nSubito dopo la sanguinosa conclusione del sequestro le forze dell'ordine raggiunsero alcuni risultati: venne scoperta la stamperia brigatista in via Pio Fo\u00e0 a Roma utilizzata da Moretti, mentre nell'ottobre 1978 a Milano nell'appartamento di via Monte Nevoso vennero catturati alcuni componenti del Comitato Esecutivo e venne recuperata una parte del cosiddetto memoriale Moro, la memoria difensiva preparata dall'uomo politico per articolare meglio le sue risposte durante il processo. Questo materiale, di cui una parte, occultata dietro un pannello, venne ritrovato solo a distanza di dodici anni, era in corso di rielaborazione in vista della successiva diffusione da parte delle Brigate Rosse. Anche la vicenda del ritrovamento del memoriale ha suscitato polemiche ed alimentato teorie sul comportamento di Moretti, ritenuto da alcuni autori sospetto; egli aveva frequentato via Monte Nevoso ma riusc\u00ec a sfuggire ancora una volta alle forze dell'ordine; inoltre si \u00e8 avanzata l'ipotesi che Moretti avesse volontariamente impedito la diffusione del memoriale che apparentemente sembrava contenere informazioni segrete di grande interesse.\nCrisi della lotta armata.\nL'esito insoddisfacente per le Brigate Rosse del sequestro Moro provoc\u00f2 i primi seri contrasti all'interno dell'organizzazione riguardo alle scelte politico-militari; queste divergenze minarono la coesione del gruppo dirigente e intaccarono la stessa predominante influenza di Moretti che dopo la conclusione della \"campagna di primavera\" lasci\u00f2 Roma e si trasfer\u00ec nuovamente al nord. All'inizio del 1979 Moretti intervenne nella accesa polemica in corso nella colonna romana tra i principali responsabili della direzione e la coppia Morucci e Faranda; egli contrast\u00f2 le posizioni dei due brigatisti e contribu\u00ec alla decisione di sospenderli ed espellerli dall'organizzazione. In questa occasione i brigatisti detenuti del gruppo storico sostennero le posizioni ortodosse di Moretti e del Comitato Esecutivo, ma ben presto si accese una aspra polemica tra i militanti in carcere e i dirigenti ancora attivi all'esterno.\nLe critiche del gruppo storico, in particolare di Franceschini e Curcio, si concentrarono soprattutto su Mario Moretti, accusato di non aver condotto con la necessaria abilit\u00e0 politica il sequestro Moro, di una conduzione troppo verticistica dell'organizzazione, di enfatizzare solo l'aspetto logistico-militare della lotta armata e di non saper cogliere gli elementi di ribellione \"diffusa\" presenti nei movimenti giovanili e nella societ\u00e0 italiana. Moretti, conosciuto ora come \"Bruno\", e gli altri dirigenti del Comitato Esecutivo, Rocco Micaletto, Prospero Gallinari, Raffaele Fiore, Maria Carla Brioschi, non presero in considerazione le critiche e le proposte del gruppo dei detenuti, considerate irrealistiche nella situazione del momento di fronte alla controffensiva dello stato, e proseguirono le loro campagne \"militari\" sempre pi\u00f9 violente e sanguinose colpendo la Democrazia Cristiana, le forze dell'ordine, magistrati e anche militanti del PCI collaboranti con le autorit\u00e0 per l'identificazione dei brigatisti nelle fabbriche. Moretti quindi approv\u00f2 anche l'attentato contro Guido Rossa del gennaio 1979 eseguito da militanti della colonna genovese.\nDopo la grande risonanza nazionale e internazionale del sequestro Moro, le Brigate Rosse incrementarono numericamente i loro militanti attivi con l'afflusso di numerosi nuovi simpatizzanti e potenziarono anche i rapporti di tipo politico-logistico con una serie di organizzazioni straniere di estrema sinistra o indipendentistiche, come la RAF, l'ETA e l'IRA. Fu Mario Moretti che si occup\u00f2 di sviluppare i collegamenti internazionali delle Brigate Rosse e in alcune occasioni si rec\u00f2 in Francia, accompagnato spesso da Lauro Azzolini, Riccardo Dura o Anna Laura Braghetti. Moretti si impegn\u00f2 personalmente anche a rafforzare l'equipaggiamento militare disponibile effettuando, insieme a Dura e Fulvia Miglietta, il trasferimento di armi attraverso impervi passi di montagna sul confine francese e soprattutto recandosi in Libano nell'estate 1979 a bordo della barca \"Papago\" accompagnato da Riccardo Dura, dirigente della colonna genovese e marittimo di professione, da Sandro Galletta e da Massimo Gidoni, proprietario dell'imbarcazione. Il movimentato viaggio nel Mar Mediterraneo si concluse con successo; Moretti e gli altri brigatisti entrarono in contatto con una fazione dell'OLP e ottennero un cospicuo quantitativo di armi pesanti che vennero trasferite in Italia e distribuite alle varie colonne mentre una parte vennero inviate ad altre organizzazioni terroristiche europee. Alcuni autori hanno interpretato questa attivit\u00e0 di Moretti all'estero come una conferma del suo ruolo equivoco all'interno delle Brigate Rosse e del suo preteso collegamento con oscure centrali di terrorismo internazionale, forse coordinate dalla scuola Hyperion di Parigi, impegnate a manovrare e strumentalizzare i gruppi armati. Moretti e altri brigatisti partecipi dei fatti hanno sempre respinto recisamente tutte queste accuse.\nNell'autunno 1979 giunse al culmine la tensione e il contrasto tra i brigatisti detenuti del gruppo storico e Moretti e gli altri componenti del Comitato Esecutivo, Riccardo Dura, Rocco Micaletto e Bruno Seghetti; in precedenza l'organizzazione aveva deciso di rinunciare per difficolt\u00e0 tecnico-operative ad un ambizioso piano per far evadere dal carcere speciale dell'Asinara in Sardegna i militanti prigionieri. L'abbandono del tentativo di liberarli esacerb\u00f2 ancor pi\u00f9 gli animi dei brigatisti del nucleo storico che prepararono e diffusero clandestinamente un lungo documento di analisi politica che criticava aspramente l'operato dei militanti esterni e soprattutto di Moretti.\nLe tesi esposte nel cosiddetto \"documentone\" vennero bruscamente respinte da Moretti e dagli altri dirigenti; i detenuti quindi richiesero la convocazione della Direzione Strategica e le dimissioni dei membri del Comitato Esecutivo. Nella successiva riunione del dicembre 1979 nell'appartamento di via Fracchia a Genova per\u00f2 venne rinnovata la fiducia in Moretti e negli altri componenti del Comitato e le proposte dei brigatisti del nucleo storico vennero considerate velletarie e inapplicabili. Il 1980 quindi si apr\u00ec con una nuova ondata di continui attentati sempre pi\u00f9 cruenti da parte di tutte le colonne brigatiste, diretti in particolare contro le forze dell'ordine ed i cosiddetti \"apparati repressivi\" dello stato, in linea con la strategia politico-militare degli anni precedenti nonostante il crescente isolamento dei terroristi ed il progressivo e definitivo distacco della classe operaia e dei movimenti giovanili dalla lotta armata.\nSconfitta della lotta armata e arresto di Moretti.\nMario Moretti partecip\u00f2 personalmente a questa nuova offensiva militare guidando a Milano il sanguinoso agguato di via Schievano dell'8 gennaio 1980 dove vennero uccisi tre agenti di polizia impegnati nel controllo del territorio. All'inizio del nuovo anno quindi le Brigate Rosse sembravano tornate all'attacco ed erano attive sia nelle grandi citt\u00e0 del nord sia in Veneto, a Roma e a Napoli. In realt\u00e0 a partire dalla cattura il 19 febbraio 1980 e dalla successiva collaborazione con i carabinieri di Patrizio Peci, dirigente della colonna di Torino, lo stato pot\u00e9 finalmente raggiungere risultati importanti, individuando in poche settimane basi logistiche e appartamenti, catturando molti militanti e disgregando le colonne di Torino e di Genova. In particolare nel capoluogo ligure i carabinieri fecero irruzione nell'appartamento di via Fracchia e uccisero quattro brigatisti, tra cui Riccardo Dura. Moretti, che scrisse il documento di commemorazione per la morte dei quattro militanti, sfugg\u00ec ancora una volta all'arresto ma le testimonianze di Peci per la prima volta rivelarono agli inquirenti il ruolo predominante di Moretti all'interno delle Brigate Rosse e le sue responsabilit\u00e0 nei principali crimini dell'organizzazione e soprattutto nel sequestro Moro.\nAlla met\u00e0 del 1980 le Brigate Rosse mostrarono chiari segni di crisi e di fenomeni di disgregazione: mentre continuava l'esplicita critica interna da parte dei militanti detenuti del gruppo storico, all'esterno la colonna di Milano \"Walter Alasia\", riorganizzata con nuovi militanti e fortemente inserita nella realt\u00e0 operaia della citt\u00e0, polemizz\u00f2 fortemente con la direzione di Moretti, sostenne l'esigenza di ancorare maggiormente la lotta armata alla realt\u00e0 socio-economica ed inizi\u00f2 ad agire in modo autonomo rivendicando l'indipendenza politico-organizzativa. Mario Moretti e gli altri componenti del Comitato Esecutivo, Francesco Lo Bianco, Antonio Savasta, Barbara Balzerani e Luigi Novelli cercarono di ricomporre l'unit\u00e0 delle Brigate Rosse e di trovare un accordo con i militanti della colonna milanese nel corso di una serie di riunioni della Direzione Strategica nell'estate 1980.\nNel corso delle riunioni di Tor San Lorenzo e di Santa Marinella fallirono i tentativi di Moretti di fermare l'azione autonoma e riprendere il controllo della colonna milanese \"Walter Alasia\" che in pratica da quel momento ruppe i rapporti con l'organizzazione e ag\u00ec in modo indipendente. Tuttavia nonostante questo fallimento Moretti e gli altri membri del Comitato Esecutivo riuscirono a trovare l'accordo con le altre colonne per organizzare una nuova strategia incentrata principalmente sulla questione carceraria e sul problema dei militanti detenuti nelle cosiddette \"carceri speciali\". Grazie anche all'attivit\u00e0 e alla capacit\u00e0 di Giovanni Senzani, nuovo responsabile del \"Fronte delle carceri\", le Brigate Rosse ottennero il loro ultimo grande successo nell'inverno 1980-1981 sequestrando a Roma il magistrato Giovanni D'Urso, direttore della Direzione generale degli istituti di prevenzione e pena del Ministero di Grazia e Giustizia. Mario Moretti, tornato a Roma e conosciuto con il nuovo nome di battaglia di \"Paolo\", guid\u00f2 il nucleo operativo, composto da sei brigatisti, che sequestr\u00f2 il magistrato il 12 dicembre 1980.\nDurante il rapimento Mario Moretti non si occup\u00f2 dell'interrogatorio del prigioniero che venne lasciato a Giovanni Senzani, ma rimase nella capitale e si incaric\u00f2 della gestione politica del sequestro e della compilazione dei vari comunicati distribuiti dalle Brigate Rosse. L'operazione D'Urso, terminata con il rilascio dell'ostaggio il 15 gennaio 1981, si concluse in modo favorevole dal punto di vista propagandistico per l'organizzazione ma ben presto ulteriori divisioni minarono definitivamente la solidit\u00e0 del gruppo. Giovanni Senzani, che aveva dimostrato abilit\u00e0 e durezza, in febbraio 1981 prese la direzione della colonna di Napoli e inizi\u00f2 a sua volta a svolgere un'attivit\u00e0 autonoma distaccandosi dalle direttive politico-operative del Comitato Esecutivo di Moretti, Balzerani, Savasta, Lo Bianco e Novelli e avvicinandosi alle posizioni ideologiche dei brigatisti detenuti del nucleo \"storico\".\nNel tentativo di ricomporre l'unit\u00e0 delle Brigate Rosse, Moretti fece un ultimo sforzo per trovare un accordo con i militanti della colonna milanese \"Walter Alasia\". Dopo il fallimento della Balzerani, che era stata aspramente criticata dai componenti della \"Walter Alasia\", Moretti si rec\u00f2 personalmente a Milano insieme a Enrico Fenzi, trascurando alcune precauzioni di sicurezza, per cercare di ricostituire un gruppo nel capoluogo lombardo fedele alle direttive del Comitato Esecutivo. Il dirigente brigatista per\u00f2 si trov\u00f2 isolato a Milano e, privo di collegamenti sicuri, entr\u00f2 in contatto con personaggi equivoci in qualche modo in contatto col capo della squadra mobile di Pavia Ettore Filippi. Il 4 aprile 1981 Mario Moretti, dopo una latitanza di oltre nove anni, venne arrestato in strada a Milano mentre si recava insieme a Fenzi ad un appuntamento con un malvivente tossicodipendente informatore della polizia.\nMoretti, armato di una pistola Browning HP, non oppose resistenza all'arresto e si limit\u00f2 ad urlare subito, alla vista degli agenti: \"Sono Mario Moretti, mi dichiaro prigioniero politico!\" per fare in modo che la sua cattura fosse subito conosciuta dal maggior numero di testimoni possibile nel tentativo di evitare che gli inquirenti mantenessero riservata la notizia. Moretti e Fenzi rifiutarono di rispondere alle domande, furono mantenuti in isolamento e dopo un mese vennero processati per il possesso di armi e documenti falsi; Moretti venne condannato a otto anni di reclusione. Nelle sue memorie il dirigente brigatista ricorda che reag\u00ec all'arresto con la considerazione che ora \"avrebbe riposato per molto tempo\"; il ministro degli Interni Virginio Rognoni parl\u00f2 di \"pi\u00f9 bella giornata da quando sono ministro\".\nIl carcere.\nDurante la detenzione Mario Moretti non collabor\u00f2 con le autorit\u00e0, si rifiut\u00f2 di rispondere alle domande degli inquirenti e mantenne un atteggiamento di distacco e di riserbo nei confronti delle polemiche e dei contrasti in corso tra i vari raggruppamenti in cui si era frammentata l'organizzazione dopo il suo arresto. In teoria egli rimase parte del cosiddetto \"Partito Comunista Combattente\", che in pratica segu\u00ec gli indirizzi delle Brigate Rosse ortodosse ed indic\u00f2 la strada della cosiddetta \"Ritirata strategica\", ma in realt\u00e0 fu del tutto marginalizzato. Moretti riferisce nelle sue memorie che egli era ormai convinto dell'impossibilit\u00e0 di continuare e considerava necessario interrompere la lotta armata ed iniziare una riflessione politica collettiva.\nNel corso dei processi degli anni ottanta Moretti non collabor\u00f2 mai con la giustizia e si rifiut\u00f2 sempre di testimoniare, tanto che in molti sono convinti che Moretti sia uno degli ultimi depositari dei segreti del Caso Moro. Dopo aver rilasciato nel 1985 una prima intervista a Giorgio Bocca, nell'aprile 1987 redasse insieme a Renato Curcio, Maurizio Iannelli e Pietro Bertolazzi un documento in cui veniva considerata conclusa la parabola delle Brigate Rosse e il fallimento della lotta armata, ma si rifiutava ogni dissociazione dalla storia dell'organizzazione. Nel marzo 1988 Moretti rilasci\u00f2, insieme a Curcio ed a Barbara Balzerani, una lunga intervista televisiva in cui ribad\u00ec queste posizioni e propose la ricerca di una \"soluzione politica\" per chiudere storicamente il periodo del terrorismo.\nPreceduto nel 1993 da una serie di anticipazioni, venne pubblicato nel 1994 il libro-intervista di Rossana Rossanda e Carla Mosca con Mario Moretti, dal titolo \"Brigate rosse: una storia italiana\", in cui il dirigente brigatista conferm\u00f2 alcuni particolari nuovi emersi dalle indagini sul sequestro Moro, dichiar\u00f2 di essere stato l'autore materiale dell'omicidio dell'uomo politico democristiano e rivendic\u00f2 orgogliosamente il suo ruolo decisivo nella storia dell'organizzazione. La casa editrice che pubblic\u00f2 il volume fu l'Anabasi, che venne creata poco tempo prima da Sandro D'Alessandro, uno dei collaboratori di Corrado Simioni, e chiuse i battenti dopo tre anni. Nel libro Moretti afferma con forza la sua tesi fondamentale che le Brigate Rosse furono un fenomeno interamente originale, sorto nella realt\u00e0 sociale, economica e politica italiana, non sottoposto a controlli o condizionamenti esterni, cresciuto, sviluppatosi e decaduto in contemporanea e in conseguenza delle dinamiche di lotta di classe presenti nel corso degli anni sessanta e settanta in Italia. Moretti ha inoltre respinto recisamente le insinuazioni ed i sospetti sul suo ruolo e sul suo comportamento presentati in vari occasioni da alcuni scrittori e dal suo ex compagno Alberto Franceschini; altri autori, la quasi totalit\u00e0 degli altri brigatisti e lo stesso Francesco Cossiga hanno sempre affermato di considerare del tutto inattendibili le accuse rivolte a Moretti.\nCondannato a sei ergastoli nel processi per i crimini commessi dalle varie colonne brigatiste di cui lui fu partecipe sia direttamente sia nel ruolo di dirigente del Comitato Esecutivo responsabile delle decisioni politico-militari, Mario Moretti nel luglio 1997 ha ottenuto grazie ai benefici di legge la semilibert\u00e0 pur mostrando ancora, secondo la relazione dei giudici, \"un atteggiamento altero\" e avere \"solo a tratti\" dato la sensazione di \"provare compassione\" per il dolore causato alle vittime. Attualmente risiede a Milano. Di giorno svolge lavoro esterno dove ha la possibilit\u00e0 di vedere sua figlia, Caterina Moretti nata nel 1996, e la moglie, giornalista conosciuta in carcere, mentre di notte ha l'obbligo di rientro in carcere. Recentemente \u00e8 stato reso pubblico che nel 2004 e nel 2005, con l'autorizzazione del giudice di sorveglianza, l'ex brigatista ha incontrato gli studenti di un corso di giornalismo, organizzato dalla Provincia di Milano, di cui esiste una testimonianza filmata in integrale. In seguito a questo incontro Moretti ha scritto una lettera al docente del corso, il giornalista Enrico Fedocci, dopo aver letto gli articoli che gli studenti avevano scritto su di lui. Nella missiva Moretti sintetizza le proprie impressioni su quanto i giovani avevano riferito di lui nei loro articoli di esercitazione e scrive \"Le BR sono uno specchio per tutti\".\nL'aggressione nel 1981.\nTrasferito nel carcere di Cuneo, Moretti sub\u00ec la mattina del 2 luglio 1981 una grave aggressione, durante la passeggiata in cortile nell'ora d'aria, da parte di un detenuto comune: l'ergastolano Salvador Farre Figueras. Avventatosi contro di lui all'improvviso, lo fer\u00ec seriamente, colpendolo con una lama rudimentale ricavata affilando un pezzo di metallo, al braccio e alla mano, prima di essere bloccato dall'intervento degli altri detenuti. Il brigatista venne prima soccorso da Enrico Fenzi, a sua volta ferito al torace, e poi da altri detenuti e scamp\u00f2 alla morte; trasferito all'ospedale di Pisa fu operato e curato. Figueras, in carcere in quanto condannato per l'omicidio di due carabinieri e unico detenuto comune presente nel cortile, in mezzo agli altri che erano tutti detenuti politici, due anni prima, nel settembre 1979, aveva gi\u00e0 ucciso con una lama Salvatore Cinieri, militante di Azione rivoluzionaria, nelle carceri Nuove di Torino. Salvatore Cinieri sarebbe stato ucciso perch\u00e9 aveva protetto un altro detenuto, sospettato di aver fatto fallire con una sua delazione un'evasione dal carcere Pianosa, garantendo per lui. In seguito il detenuto salvato , da Cinieri, si pent\u00ec e per questo Cinieri fu ritenuto oggettivamente responsabile per averlo protetto, del tentativo di uccisione di Moretti non si conoscono le motivazioni. Un anno prima, sempre nel carcere di Cuneo, Emanuele Attimonelli, nappista, aveva ammazzato con un punteruolo Ugo Benazzi, rapinatore torinese.\nSulle motivazioni di Figueras le interpretazioni di chi ne ha scritto sono discordanti: Enrico Fenzi ritiene possibile che si trattasse di una vendetta delle forze dell'ordine in un periodo in cui le Brigate Rosse avevano in corso contemporaneamente quattro sequestri di persona, mentre Roberto Ognibene considera l'atto di Figueras un'azione personale del detenuto per ottenere di essere trasferito in un altro carcere. Sergio Flamigni ritiene l'aggressione un oscuro avvertimento rivolto a Moretti, mentre proprio quest'ultimo ha affermato che Figuereas lo aggred\u00ec per ucciderlo, senza specificare un motivo.\nLa presunta ambiguit\u00e0 di Moretti.\nSulla presunta ambiguit\u00e0 della figura di Moretti si soffermano sia la Commissione parlamentare stragi che le stesse Brigate Rosse. Ritenuto, infatti, per un certo periodo un infiltrato della polizia o dei servizi segreti Moretti venne messo sotto inchiesta dall'esecutivo brigatista, insospettito dal fatto che fosse sfuggito per lungo tempo agli arresti e alle imboscate tese da polizia e carabinieri che avevano decimato lo stato maggiore delle Brigate Rosse. Ma sul suo conto non emerse nulla. Per alcuni i dubbi e le perplessit\u00e0 su sue possibili contiguit\u00e0 con quell'area eterogenea che coinvolge terrorismo internazionale, servizi segreti dell'Est e dell'Ovest, malavita organizzata che ruotava attorno al gruppo francese dell'Hyperion di Corrado Simioni sono addirittura pi\u00f9 consistenti. Su questi aspetti il deputato comunista Valter Bielli, membro della Commissione stragi, scrive una lunga relazione il cui contenuto \u00e8 ampiamente ripreso nel libro di Sergio Flamigni \"La sfinge delle Brigate rosse: Delitti, segreti e bugie del capo terrorista Mario Moretti\". Tuttavia al momento nessuno \u00e8 stato in grado di produrre prove documentali che rendessero concreta una delle piste sopra esposte."}
{"id": "318134", "revid": "124740399", "url": "https://it.wikipedia.org/wiki?curid=318134", "title": "S-Video", "text": "Il separate video (abbreviato in S-Video \u00e8 conosciuto anche come Y/C), \u00e8 un segnale video analogico che trasporta le informazioni video attraverso due segnali separati (crominanza e luminanza), a differenza del video composito, che trasporta le informazioni in un segnale unico. Tale connettore \u00e8 stato introdotto sul mercato a partire dal 1987.\nCaratteristiche tecniche.\nLe informazioni del segnale di luminanza (Y) e di quello di crominanza (C) sono trasportate da una coppia di segnali sincronizzati.\nNel video composito, il segnale di luminanza \u00e8 filtrato passa-basso, al fine di prevenire la sovrapposizione tra alte frequenze del segnale di luminanza e il segnale di crominanza, che \u00e8 modulato. L'S-Video separa i due segnali e rende superfluo il filtraggio passa-basso. Questo aumenta la banda disponibile per il segnale di luminanza e risolve il problema della sovrapposizione. Il famigerato \"dot crawl\" viene cos\u00ec eliminato. Questo significa che l'S-Video mantiene intatte una maggior quantit\u00e0 di informazioni del video originale, migliorando notevolmente la qualit\u00e0 dell'immagine rispetto al video composito.\nGrazie alla separazione del video nei componenti luminosit\u00e0 e colore, l'S-Video \u00e8 talvolta considerato un tipo di segnale \"component video\", nonostante sia qualitativamente inferiore a quest'ultimo, essendo da tempo sorpassato dal pi\u00f9 complesso schema del \"component video\", tra cui l'RGB. Ci\u00f2 che differenzia l'S-Video dal miglior sistema RGB, \u00e8 che l'S-Video trasporta l'informazione del colore mediante un segnale, per cui il colore deve essere codificato, tant'\u00e8 vero che segnali NTSC, PAL e S\u00c9CAM, anche se trasportati con l'S-Video, sono decisamente differenti. Cos\u00ec, per una piena compatibilit\u00e0, le apparecchiature usate devono essere compatibili non solo con l'S-Video, ma anche in termini di codifica del colore. La possibilit\u00e0 di collegare a caldo due dispositivi \u00e8 preclusa se il dispositivo inviante \u00e8 di tipo digitale, come per esempio una videocamera che registra su DV.\nConnettori.\nI segnali S-Video vengono convogliati tramite connettori a 4-pin mini-DIN, con la terminazione a 75 ohm di impedenza. Pur avendo un valore di impedenza diverso, questi connettori sono identici ai connettori, ormai obsoleti, di Apple Desktop Bus. I cavi ADB, se non vi sono alternative, possono essere usati per trasferire l'S-Video, ma la qualit\u00e0 potrebbe risentirne, inoltre vi \u00e8 il rischio di danneggiare il televisore, a causa di diversi valori di resistenza e impedenza.\nI pin della spina si possono piegare abbastanza facilmente, ma ci\u00f2 pu\u00f2 essere evitato inserendola nella presa con la dovuta delicatezza. Se un pin \u00e8 piegato il risultato sar\u00e0 visibile una perdita di colore o di segnale. \u00c8 possibile provare a inserire ugualmente il pin, ma c'\u00e8 il rischio di provocare danni maggiori o di romperlo.\nPrima della standardizzazione della spina mini-DIN, il segnale S-Video era spesso trasportato attraverso diversi tipi di connettori. Per esempio, il computer Commodore 64 degli anni '80, fu uno dei primi dispositivi a grande diffusione a supportare l'uscita S-Video. Il Commodore 64 usava un connettore DIN ad 8 pin di dimensione standard, e, sul monitor, una coppia di spine RCA, anche se in realt\u00e0 questa uscita era poco utilizzata, a favore dell'RF-out verso un comune televisore, sintonizzato sul canale 36. Il formato S-Video del Commodore 64 aveva comunque alcune differenze marginali rispetto all'S-Video codificato successivamente: un adattatore da LCA (Luma-Chroma-Audio) a S-Video \"moderno\" dovr\u00e0 quindi comprendere una resistenza sul segnale di Crominanza per attenuarlo, a meno che di ottenere distorsioni a scacchiera su un monitor diverso da quelli Commodore . La connessione S-Video \u00e8 l'uscita video pi\u00f9 comune sui PC portatili, comunque molti dispositivi hanno anche un'uscita video composito.\nUtilizzo.\nL'S-Video \u00e8 comunemente utilizzato negli USA ed in Giappone, trovandosi in televisori, lettori DVD, videoregistratori e console per videogiochi. Gran parte dei connettori uscita TV (TV out) sulle schede grafiche dei PC \u00e8 S-Video anche in Europa, dove lo standard S-Video non ha avuto un impatto significativo, a causa della preferenza per il segnale RGB, qualitativamente migliore. Se la lunghezza di alcuni cavi S-Video supera i 5 metri, il segnale video degrada considerevolmente.\nAdattatori.\nDato che \u00e8 molto semplice convertire l'S-Video nel \"segnale composito\" e viceversa, \u00e8 facile trovare in commercio convertitori per i due tipi di segnale. Ovviamente la conversione non pu\u00f2 aumentare la qualit\u00e0, ma consente il collegamento tra apparecchiature altrimenti incompatibili.\nL'S-Video pu\u00f2 essere trasmesso anche attraverso la connessione SCART. Tuttavia, non essendo stata prevista nello standard originale, in quanto si tratta di un'invenzione successiva, non \u00e8 supportato da tutti i dispositivi compatibili con la SCART. In particolare con smart TV che non supportano nativamente l'S-Video non \u00e8 possibile visualizzare l'immagine; \u00e8 altres\u00ec possibile con un televisore di tipo analogico a tubo catodico, pur perdendo la possibilit\u00e0 di vedere i colori, dato che viene interpretato correttamente solo il segnale della luminanza.\nEsiste la possibilit\u00e0 di vedere i colori su periferiche che non supportano l'S-Video attraverso la SCART: si cortocircuitano i pin 15 e 20 della presa SCART, per\u00f2 si potrebbero non avere risultati ottimali.\n\u00c8 altres\u00ec possibile trasformare un segnale VGA in S-Video, di conseguenza anche in composito."}
{"id": "318135", "revid": "486946", "url": "https://it.wikipedia.org/wiki?curid=318135", "title": "Torre dos Cl\u00e8rigos", "text": ""}
{"id": "318136", "revid": "339392", "url": "https://it.wikipedia.org/wiki?curid=318136", "title": "Eurofestival (2000)", "text": ""}
{"id": "318138", "revid": "122985250", "url": "https://it.wikipedia.org/wiki?curid=318138", "title": "Tartesso", "text": "Tartesso (, ) \u00e8 stata un'antica citt\u00e0-stato protostorica la cui ubicazione \u00e8 ipotizzata (tradizionalmente) nell'Iberia meridionale, in particolare in Andalusia, nell'area del delta del Guadalquivir.\nAl giorno d'oggi nuove ricerche scientifiche basate sull'analisi degli isotopi dei minerali d'argento trovati in \"fenicia\" comparati agli antichi documenti, indicano con maggior certezza la Sardegna come l'isola di Tartesso.\" (\"Thompson, C., and Skaggs, S. (2013). Internet Archaeology, (35). doi:10.11141/ia.35.6\")\nLa sua potenza a lungo egemone nei mari d'Occidente, grazie all'esportazione in particolare di metalli, fu sostituita dall'arrivo dei Fenici dopo l'VIII secolo a.C. i quali, in seguito si sostituirono progressivamente ai tartessi. Il dominio fenicio sarebbe durato sino all'imporsi nel Mediterraneo occidentale della talassocrazia focea (VI secolo a.C.).\nTartesso fu sottomessa da Cartagine verso il 500 a.C.\nTartesso nelle fonti antiche.\nTartesso nella Bibbia?\n\u00c8 probabilmente menzionata nell'Antico Testamento con il nome di \"Tarsis\". Se ne parla tra l'altro nel libro del profeta Ezechiele:\nIn effetti con questo nome i Greci chiamavano l'estremo Occidente, dal quale provenivano i metalli, in particolare l'argento e lo stagno.\nTartesso \u00e8 la Turdetania?\nStrabone (I secolo a.C.) riferisce:\nTartesso \u00e8 citata anche dallo storico latino Rufo Festo Avieno, che la identifica con \"Gades\" nell'opera \"Ora Maritima\".\nStoria.\nSovrani mitologici.\nSu questi due ultimi sovrani \u00e8 stata scritta la \"Tragicommedia di Gargoris e Habis\", che racconta di un sistema sociale basato sullo sfruttamento e sulla prevaricazione dei pi\u00f9 deboli, sviluppatosi dopo la scoperta dell'agricoltura.\nSi tratta chiaramente di personaggi mitologici, la cui reale esistenza \u00e8 tanto problematica quanto quella di Ercole.\nEventi storici.\nIl territorio dove si ritiene fosse collocata Tartesso era sede durante il II millennio a.C. di un'importante \"facies\" culturale che si estendeva anche al Portogallo meridionale e all'Estremadura chiamata bronzo iberico del sud-ovest. Segni di una cultura materiale specificamente tartessica compaiono tra la tarda et\u00e0 del bronzo e l'et\u00e0 del ferro.\nTarda et\u00e0 del bronzo (1200 a.C.-900 a.C.).\nIn questa fase si ha l'apparizione di insediamenti stabili dove si ha anche testimonianza di una certa stratificazione sociale\n. I primi villaggi tartessici vengono datati quindi a questa tappa finale dell'et\u00e0 del bronzo; erano composti da case a pianta circolare ed erano situati in luoghi strategici da dove si potevano dominare le vie di accesso e le risorse agricole o minerarie del territorio circostante. Alcuni dei pi\u00f9 importanti siti di questa epoca sono:\nEt\u00e0 proto-orientalizzante (900 a.C.-700 a.C.).\nNel bronzo finale si ha un incremento sia della popolazione che degli oggetti in metallo (anche preziosi). I villaggi sono ancora costituiti da capanne circolari con pareti di fango e rami. La societ\u00e0 \u00e8 dominata da una \u00e9lite militare le cui testimonianze archeologiche sono delle statue stele riproducenti dei guerrieri.\nNell'800 a.C. circa si registrano le prime influenze tartessiche in Andalusia orientale dove si intensifica lo sfruttamento delle miniere di argento nell'area del fiume Tinto.\nEt\u00e0 orientalizzante (700 a.C.-650 a.C.).\nL'et\u00e0 del ferro coincide con l'apogeo socio-culturale di questa civilt\u00e0; in alcuni centri vengono costruite delle mura difensive come nel caso dell'insediamento di Tejada la Vieja. La fondazione di enclavi commerciali fenicie avvi\u00f2 un processo di acculturazione con la conseguente adozione di nuove tecniche quali la ruota del vasaio o la tecnica della filigrana nel campo dell'oreficeria. Per quanto riguarda le usanze funebri il rito dell'incinerazione dei defunti sostituisce quello pi\u00f9 antico dell'inumazione.\nEt\u00e0 tarda (650 a.C.-500 a.C.)..\nDi questo periodo ci \u00e8 noto anche il nome di un re di Tartesso, Argantonio. Primo re di cui si ha evidenza storica e ultimo re di Tartesso. Visse 120 anni secondo Erodoto, sebbene alcuni storici ritengano che sotto questo nome siano in realt\u00e0 raggruppati vari regnanti conosciuti con il medesimo nome. Lo stesso Erodoto riferisce che il suo regno dur\u00f2 80 anni. Favor\u00ec il commercio con i greci, in particolare con la citt\u00e0 di Focea che, durante il suo regno, istitu\u00ec proprie colonie costiere nei pressi di Tartesso. I greci di Focea fondarono infatti in quel periodo due colonie in Spagna, \"Mainake\" (a est dell'odierna Malaga) e \"Hemeroskopeion\" (nella zona de Pe\u00f1\u00f3n de Ifac, presso D\u00e9nia).\nNella battaglia navale di Alalia (presso l'attuale Aleria) i Focesi vennero sconfitti dai Cartaginesi e Tartesso perse un forte alleato commerciale. Con la fine del predominio focese attuato da Cartagine e dagli Etruschi attorno al 535, in conseguenza dell'estensione dell'egemonia cartaginese, Tartesso fu distrutta da Cartagine. Tartesso sembra sparire dalla storia proprio in conseguenza della battaglia di Alalia.\nEconomia.\nLa ricchezza di Tartesso era dovuta principalmente all'attivit\u00e0 metallurgica e all'esportazione di oro, argento, rame, stagno, ferro e piombo. L'oro abbondava lungo i fiumi del sud e dell'ovest della penisola, l'argento nella regione di Huelva e lungo il corso del Guadalquivir, il rame e lo stagno oltre che dall'occidente iberico venivano importati dalle isole britanniche. Il ferro venne introdotto invece dai fenici che lo conobbero grazie alle loro relazioni con gli ittiti.\nIl commercio era una parte fondamentale dell'economia tartessica. Le imbarcazioni si spingevano nell'oceano Atlantico fino alla Britannia nonch\u00e9 nei vicini fiumi di \"Tartessos\" e \"Anas\". Il commercio avveniva anche via terra lungo le vie che raggiungevano il Tago e la Meseta. Lungo queste rotte commerciali circolavano lingotti di metallo, di forma rettangolare, che venivano esportati nel vicino Oriente da mercanti fenici e greci.\nImportanti attivit\u00e0 erano anche l'agricoltura, l'allevamento e la pesca. Si specializzarono soprattutto sulla coltivazione di cereali, utilizzando tecniche importate dai fenici, ma anche di alberi da frutto.\nReligione.\nI dati a disposizione per la comprensione della religione tartessica sono scarsi ma si presume che, come gli altri popoli del Mediterraneo, i tartessici avessero una religione di tipo politeista. Attraverso i fenici si diffuse il culto di divinit\u00e0 orientali quali Astarte e forse Melqart.\nLingua.\nDalle ricerche linguistiche sembra probabile che vi si parlasse una particolare lingua, il cosiddetto tartessico di cui esiste traccia letteraria.\nIl Tartessico, sorprendentemente, non risulta imparentato con il basco, con l'iberico e con il lusitano (quest'ultimo sicuramente indoeuropeo), che sono le altre famiglie linguistiche dell'Iberia precedenti all'arrivo dei Celti.\nC'\u00e8 incertezza se farne una famiglia linguistica separata, o tentare di inserirlo nelle esistenti famiglie linguistiche.\nIl tartessico in effetti mostra qualche somiglianza con le lingue indoeuropee anatoliche (quali l'ittita e il luvio), come anche l'etrusco e questo rafforzerebbe la tesi, a suo tempo proposta, che i fondatori della citt\u00e0 fossero i cosiddetti \"Teres\" dei Popoli del Mare.\nRecentemente, nel 2008, a seguito di un'interpretazione, la lingua tartessica \u00e8 stata riconosciuta come un'antica lingua celtica.\nNuove ipotesi di collocazione di Tartesso.\nTartesso in Sardegna.\nL'ipotesi che localizza Tartesso nella foce del Guadalquivir ha perso consistenza in questi ultimi anni e vari studiosi si sono espressi in maniera fortemente dubitativa circa la collocazione di Tartesso nella penisola iberica. Per esempio:\n- Sabatino Moscati (1992), l'esperto di studi fenici, rifiuta la collocazione di Tartesso in terra di Spagna considerandola \u201c\"altamente improbabile\"\u201d e precisando che \u201c\"solo tra l\u2019VIII e il VI sec. a.C. la regione di Huelva e del basso Guadalquivir conobbe un fenomeno culturale rilevante ma solo grazie all'apporto dei Fenici\"\u201d.\n- C. G. Wagner e J. Alvar (2003), studiosi e storici spagnoli, smentiscono l'esistenza, nella valle del Guadalquivir, di una cultura di alto livello risalente all'Et\u00e0 del Bronzo per \u201c\"l'assenza di una continuit\u00e0 culturale che la giustifichi\"\". Per essi, inoltre, il periodo in questione si caratterizza per l'esistenza di un'\"Epoca Oscura\" che prevede \u201c\"insediamenti insignificanti e poco importanti\"\u201d.\nLo stesso Adolf Schulten, l'archeologo tedesco che nel \u2018900 dedic\u00f2 la sua esistenza alla vana ricerca delle antiche vestigia di Tartesso nella foce del Guadalquivir, arresosi davanti alla completa assenza di riscontri archeologici, invitava a estendere le ricerche ad altre regioni.\nGli studiosi moderni che rifiutano le dislocazioni iberiche, si limitano per\u00f2 solo a dimostrarne l\u2019inconsistenza in terra spagnola senza presentare alcuna ipotesi alternativa; lo specialista del testo biblico Card. Gianfranco Ravasi (Presidente della Pontificia Commissione di Archeologia), rispettando la collocazione occidentale di \"Tarsis-Tartesso\", sostiene invece una secca alternativa alla Spagna, proponendo di identificare la misteriosa localit\u00e0 con la Sardegna.\nIn tale contesto si inserisce il libro \u201cTartesso in Sardegna\u201d (ed. 2018), dello studioso Giuseppe Mura, il quale ha realizzato una formidabile e puntuale analisi delle antiche fonti su Tartesso, demolendo una volta per tutte la tradizionale collocazione di Tarsis-Tartesso in terra di Spagna che sembrava un assioma indiscutibile e dimostrando invece che l'alternativa Sardegna (e la regione di \"Caralis\"-Cagliari in particolare) vanta credenziali davvero serie e decisamente insuperabili. La Sardegna, peraltro, come ormai dimostrato dagli studi degli ultimi decenni sull'immenso patrimonio archeologico dell'isola e sulla straordinaria civilt\u00e0 nuragica, era indiscutibilmente la massima potenza marittima e commerciale dell\u2019occidente mediterraneo dell'et\u00e0 del bronzo: quindi, rispetto alle coeve civilt\u00e0 occidentali, non aveva davvero alternative valide e vantava tutte le credenziali per ospitare una citt\u00e0 come Tartesso capace di competere (come riferito dalle antiche fonti) con le maggiori civilt\u00e0 orientali del tempo sul campo della navigazione, del commercio, dell'estrazione e lavorazione dei metalli e delle arti in genere. Solo in epoca storica, con l'invasione dei Cartaginesi (fine VI sec. a.C.), che occuparono e distrussero vari centri urbani, l'isola conoscer\u00e0 la perdita della sua talassocrazia e la civilt\u00e0 nuragica si avvier\u00e0 alla progressiva fase di decadenza.\nIl lavoro di Mura si basa sul particolareggiato studio delle primissime fonti su Tartesso che, oltre a quelle bibliche, risultano essere:\n- la Gerioneide di \"Stesicoro\" (poeta greco-siceliota dell'VIII secolo a.C. a cui si deve la fonte pi\u00f9 antica su Tartesso), opera dedicata alla descrizione della decima fatica di Eracle che, appunto, prevede una sosta nel misterioso luogo;\n- l\u2019Ora Maritima di \"Avieno\" (autore latino del IV secolo d.C.), opera basilare per chi intende approfondire la ricerca su Tartesso, in quanto l'autore latino descrive minuziosamente quello che definisce \"territorio tartessico\" che ospita il misterioso luogo. Sebbene compaia in epoca tarda, l\u2019opera di Avieno si basa su una fonte anonima greca risalente al VI sec. a.C.: pertanto, questa fonte si colloca, in quanto a vetust\u00e0, immediatamente dopo quella di Stesicoro.\nNel suo studio Giuseppe Mura spiega, innanzitutto, che la Sardegna rispetta pienamente il principale requisito richiesto sia dalla \"Bibbia\" sia dalla prima fonte greca su Tartesso (la \"Gerioneide\" di Stesicoro) ossia l'insularit\u00e0. Infatti, secondo le \"Tavole della Genesi\", i discendenti di No\u00e8 \u201c\"Elisha, Chittim, Donanim e Tarsis [\u2026] popolarono le isole delle genti\u201d\" mentre, secondo la \"Gerioneide\", Tartesso si trovava nell\u2019\u201c\"l\u2019isola bellissima degli dei\"\u201d.\n\u00c8 chiaro che tale fondamentale requisito, richiesto dalle originali fonti su Tartesso, non pu\u00f2 essere rispettato dalla Spagna, trattandosi di una penisola.\nPeraltro Mura evidenzia come i termini geografici utilizzati dalle antiche fonti greche per collocare Tartesso (e la vicina isoletta di \"Erizia\", oggetto di descrizione) vadano rapportati al significato che avevano per quell'epoca e non letti attraverso le \u201cmoderne\u201d carte geografiche. Ne deriva, per esempio, che il mare definito \u201c\"Oceano\"\u201d dagli antichi greci era il Mediterraneo occidentale e non l\u2019attuale Oceano Atlantico; inequivocabili, in proposito, le testimonianze di importanti autori antichi:\n- Aristotele (IV sec. a.C.): \u201c\"l'Oceano \u00e8 il mare esterno al golfo libico delle Sirti\"\u201d;\n- Tauromenio (IV-III sec. a.C.): \u201c\"l'Oceano bagna la Sardegna\"\u201d;\n- Diodoro Siculo (I sec. a.C.): \"\u201cil lago Tritonide\" [in Tunisia] \"tocca l'Oceano\"\u201d;\n- Dionigi il Periegeta (I-II sec. d.C.): \"parte dell\u2019Oceano bagna le terre estreme dei Locresi d'occidente\"\u201d [Calabria tirrenica].\nStesso discorso vale per le famose Colonne d\u2019Eracle (che per esempio, secondo Erodoto, furono attraversate dai \"Sami\" per giungere a Tartesso); anche in questo caso, risultano preziose le testimonianze degli autori antichi:\n- Aristotele (IV sec. a.C.): \u201c\"[...] facendosi strada con uno stretto passaggio alle cosiddette Colonne d\u2019Eracle, l'Oceano penetra nel mare interno come in un porto e, allargandosi poco a poco, si estende abbracciando grandi golfi [...] che costituiscono le cosiddette Sirti, delle quali l'una \u00e8 denominata Grande e l'altra Piccola. Dall'altra parte non forma pi\u00f9 golfi simili a essi e forma invece tre mari, ossia il Mar di Sardegna, il Mare di Galazia e l'Adriatico e, subito appresso, situato in senso obliquo, il Mare di Sicilia\"\u201d;\n- Tauromenio (IV-III sec. a.C.): \u201c\"La Sardegna si trova presso le Colonne d'Eracle\"\u201d.\nLe testimonianze pi\u00f9 antiche che certificano l'esistenza di molteplici Colonne d'Eracle, conducono a luoghi del Mediterraneo e non al lontano stretto di Gibilterra: Gibilterra \u00e8 presente nel pensiero prevalente moderno quale luogo di identificazione delle Colonne, ma tale identificazione \u00e8 in realt\u00e0 da fare risalire solo alla tarda tradizione greca e non alle antiche fonti che narravano di navigazioni attraverso le Colonne dell'eroe.\nMura evidenzia come le antiche informazioni, evidentemente, siano state malamente interpretate dallo storico e geografo greco Strabone (I sec. d.C.) il quale, dopo circa sette secoli dalla fonte originaria di Stesicoro su Tartesso, identificher\u00e0 invece la misteriosa localit\u00e0, seppure con qualche incertezza, nella foce del fiume spagnolo Betis (Guadalquivir) e l'isola Erizia con l'odierna Cadice. Le identificazioni di Tartesso ed Erizia in terra di Spagna divennero una sorta di pietra miliare e, finora, la relativa ricerca storica e archeologica ha continuato a concentrarsi (senza risultati) sulla penisola iberica. L'equivoco che ha condizionato il pensiero di Strabone sar\u00e0 stato verosimilmente originato dall\u2019applicazione delle informazioni provenienti dai testi antichi alla \u201cnuova\u201d geografia del mondo conosciuto ai suoi tempi (che ormai si spingeva oltre Gibilterra), facendo \u201cslittare\u201d nell'Oceano Atlantico le originarie collocazioni mediterranee dei luoghi descritti dagli antichi autori. Da qui in avanti, altri autori che si cimenteranno in descrizioni su Tartesso (Plinio, Virgilio, Pausania), riprenderanno quindi la collocazione di Strabone in terra spagnola, rendendo di fatto definitivo (e inappellabile) tale posizionamento.\nGiuseppe Mura procede poi all'analisi della prima parte dell\"'Ora Maritima\" di Avieno, nella quale l'antico esploratore greco descrive la navigazione di cabotaggio (cio\u00e8 lungo la costa) di un \u201cperiplo\u201d che inizia dallo \"stretto tartessico\" e che termina nel \"golfo tartessico\"\", illustrando i vari punti cospicui (promontori, isole) incontrati lungo il percorso.\nMura evidenzia quindi come, applicando la navigazione ivi descritta dall\u2019antico esploratore greco alla costa atlantica della penisola iberica (secondo l'ipotesi di collocazione di Tartesso in Andalusia), oltre alla totale incongruenza del tragitto compiuto (che, per fare \u201cquadrare\u201d l'individuazione di promontori e isole citate nel periplo, costringerebbe il marinaio del VI sec. a.C. ad assurdi \"balzi\" da Gibilterra alle coste della Bretagna, e da qui alle isole Britanniche e infine alla Danimarca), alcuni punti cospicui si susseguono in modo incerto, oppure risultano sovrapposti o in anticipo rispetto a quelli precedenti, quindi non seguono un percorso logico e progressivo, mentre diversi elementi fondamentali del paesaggio tartessico (lago, isola, monti) sono del tutto assenti nell\u2019area andalusa.\nLo stesso itinerario, se applicato invece alle coste della Sardegna, consente di identificare facilmente tutti i punti cospicui con una sequenza logica, progressiva e senza soluzione di continuit\u00e0, sviluppando cos\u00ec un percorso che comporta la completa circumnavigazione dell'isola \"in senso orario\u201d che inizia dallo stretto di Cagliari e termina con il golfo omonimo. Inoltre tutte le tappe interessate da golfi, promontori, isole, rilievi, monti, zone umide e fiumi, compresi i numerosi particolari paesaggistici e alcune digressioni, trovano volta per volta puntuale riscontro lungo la costa della Sardegna e nella sua posizione geografica nel Mediterraneo, oltre che nella toponomastica dei luoghi riscontrabile nelle antiche mappe tolemaiche della Sardegna.\nIn definitiva i risultati dell\u2019analisi della prima parte dell\u2019\"Ora Maritima\", applicati volta per volta alle coste della penisola iberica e della Sardegna, confermano che il racconto descrive la circumnavigazione della Sardegna in senso orario, mentre, applicando il brano alle coste atlantiche della penisola iberica i risultati sono estremamente negativi.\nInfine, tra i molti altri aspetti oggetto del suo minuzioso studio, Mura riferisce del curioso mito di \"Norace\", l'eroe che secondo \"Pausania\" (II sec. d.C.) e \"Solino\" (III-IV sec. d.C.) sarebbe partito dalla Tartesso iberica per fondare \"Nora\", citt\u00e0 del sud della Sardegna. \u00c8 evidente quanto sia inverosimile sostenere che dalla lontanissima Andalusia atlantica qualcuno abbia deciso di compiere un viaggio cos\u00ec lungo attraversando l\u2019intero mediterraneo occidentale allo scopo di fondare una citt\u00e0 nel golfo di Cagliari. Pausania e Solino, vissuti alcuni secoli dopo Strabone (che aveva collocato Tartesso in terra di Spagna), dimostrano quindi che il loro riferimento alla Tartesso iberica \u00e8 frutto della tradizione ormai errata. Il percorso pi\u00f9 logico e razionale \u00e8 piuttosto che \"Norace\" (o colui che ha ispirato il mito) raggiunse l\u2019attuale Nora (citt\u00e0 nuragica prima, poi fenicio-punica e infine romana) partendo semplicemente dalla vicina Caralis-Cagliari, vera sede dell\u2019antica Tartesso."}
{"id": "318139", "revid": "486946", "url": "https://it.wikipedia.org/wiki?curid=318139", "title": "Eurofestival (1999)", "text": ""}
{"id": "318149", "revid": "486946", "url": "https://it.wikipedia.org/wiki?curid=318149", "title": "Eurofestival (1971)", "text": ""}
{"id": "318150", "revid": "294888", "url": "https://it.wikipedia.org/wiki?curid=318150", "title": "Cheat", "text": ""}
{"id": "318154", "revid": "111447302", "url": "https://it.wikipedia.org/wiki?curid=318154", "title": "Guerra totale", "text": "La locuzione guerra totale \u00e8 nata nel XX secolo per descrivere una guerra in cui gli Stati usano la totalit\u00e0 delle loro risorse allo scopo di distruggere l'abilit\u00e0 di un altro Paese o Nazione di impegnarsi in guerra. La pratica della guerra totale \u00e8 stata in uso sotto diverse forme per secoli, ma le peculiarit\u00e0 di un modo di combattere che coinvolge l'intera popolazione civile sono state pienamente riconosciute come un modo specificamente \"sui generis\" di guerra solo nella seconda met\u00e0 del ventesimo secolo.\nStoria.\nIl concetto di \"guerra totale\" nasce a cavallo del XIX e del XX secolo per parte di due alti ufficiali tedeschi vissuti in epoche diverse e che teorizzarono due concetti affini, ma con differenze sostanziali: Carl von Clausewitz, che parl\u00f2 di \"guerra assoluta\" nel suo trattato \"Della guerra\", ed Erich Ludendorff, che durante la prima guerra mondiale assunse il controllo delle strategie nazionali per lo sforzo militare e parl\u00f2 per la prima volta di \"guerra totale\" nell'omonimo trattato del 1935.\nClausewitz parlava di \"guerra assoluta\" come di un concetto teorico di impossibile realizzazione, dove la guerra non conosce limitazioni di ordine morale o politico per piegare un nemico alla propria volont\u00e0. Ludendorff, invece, parla di guerra totale come di un totale impegno politico dedicato alla vittoria e allo sforzo bellico \u2013 un'idea che Clausewitz ripugnava \u2013 e l'assunzione che le uniche opzioni disponibili sono la vittoria totale o la sconfitta totale. Ludendorff ribalta dunque il concetto di guerra assoluta, sostenendo che la mobilitazione di tutte le risorse, includendo l'intero sistema civile, attraverso il pi\u00f9 completo coinvolgimento delle forze politiche \"invocando la guerra totale\" sia l'unico modo per sopravvivere al conflitto e prevaricare il nemico.\nDiventa dunque chiaro come mai un concetto simile sia stato esplicitato solo dopo la rivoluzione industriale: l'esponenziale crescita della ricchezza e della produzione di un Paese portarono il costo di certi conflitti ad aumentare radicalmente, soprattutto in termini di materiali, manufatti, logistica; tanto pi\u00f9 da quando l'avvento della meccanizzazione ha portato un aumento sostanziale della mobilit\u00e0, ma soprattutto dei costi delle forze armate. Si pu\u00f2 ben capire, in un esempio italiano, che una campagna bellica annuale di relativamente bassa intensit\u00e0 come la guerra italo-turca abbia comportato per l'Italia un dispendio di energie e soldi minimo, rispetto ad un singolo mese di guerra di trincea durante le aspre Battaglie dell'Isonzo.\nCaratteristiche.\nUno dei presupposti fondamentali \u00e8 la concezione dello stato non pi\u00f9 considerato come \"nazione\": esso infatti non \u00e8 pi\u00f9 considerato un aggregato tra tanti altri di gruppi e individui (come una chiesa, un club, un'azienda, un sindacato), ma un collettivo con una sola volont\u00e0, che pu\u00f2 concentrare in un solo obiettivo tutte le risorse di cui dispone.\nLa guerra totale vede anche la mobilitazione di organismi ed apparati di difesa civile e degli organi di propaganda, il cui scopo \u00e8 incrementare la produzione e migliorare il morale. Un'accorta redistribuzione dei materiali d\u00e0 luogo al fenomeno del razionamento, per mettere a disposizione quante pi\u00f9 risorse alle forze armate e stringere gli sprechi economici che spezzerebbero la capacit\u00e0 di sostenere i costi del conflitto.\nUn sobborgo industriale, centro produttivo di beni potenzialmente utili alle forze armate e allo sforzo bellico, diventa parte integrante del fronte interno e potenziale obiettivo militare; peraltro, la fabbrica combatte non solo come infrastruttura, ma anche come insieme di lavoratori qualificati nel proprio lavoro. L'obiettivo di un potenziale nemico comprender\u00e0 di conseguenza l'una e gli altri.\nPer combattere la guerra furono mobilitati circa 60 milioni di uomini e il resto della popolazione (comprese le donne) producevano i rifornimenti necessari per l'esercito.\nConseguenze.\nLa conseguenza pi\u00f9 evidente di un regime di guerra totale nell'era moderna \u00e8 l'equiparazione delle infrastrutture civili, quando non della stessa popolazione, agli obiettivi militari. Porre la totalit\u00e0 della popolazione civile sullo stesso piano di qualunque altro obiettivo parte sostanzialmente da due considerazioni teoriche:\nUn'altra conseguenza della guerra totale \u00e8 lo sviluppo delle forze armate durante i tempi di pace: ad esempio, la costruzione di una marina militare, che non \u00e8 approntabile in pochi mesi ma richiede anni di costruzione e preparazione per combattere eventuali minacce. L'enorme fetta di \"budget\" destinata a una tale spesa \u00e8 giustificabile solo instillando nell'opinione pubblica l'idea di un reale pericolo, veicolato da un potenziale nemico: una pratica che negli scorsi decenni, soprattutto nel preambolo della prima guerra mondiale, ha molto aiutato ad alimentare l'isteria alla base della \"corsa alle armi\".\nEserciti numericamente grandi per i paesi confinanti con altre nazioni potenzialmente nemiche, e consistenti marine militari per potenze tradizionalmente navali sono state, negli scenari del '900, l'unico modo per prevenire la sconfitta nei difficili mesi tra la dichiarazione di guerra e il pieno regime dell'industria bellica nazionale."}
{"id": "318156", "revid": "287204", "url": "https://it.wikipedia.org/wiki?curid=318156", "title": "Soglio", "text": ""}
{"id": "318157", "revid": "547034", "url": "https://it.wikipedia.org/wiki?curid=318157", "title": "Rootkit", "text": "Il rootkit \u00e8 una collezione di software, tipicamente malevoli, realizzati per ottenere l'accesso a un computer, o a una parte di esso, che non sarebbe altrimenti possibile (per esempio da parte di un utente non autorizzato a effettuare l'autenticazione). Questi software, oltre a garantire tali accessi, si preoccupano di mascherare se stessi o altri programmi utili per raggiungere lo scopo. Il termine inglese \"rootkit\" deriva dalla concatenazione di due termini: \"root\", che indica, tradizionalmente, l'utente con i maggiori permessi nei sistemi simil-Unix, e \"kit\", che si riferisce al software che implementa lo strumento. Il termine \"rootkit\" assume spesso una connotazione negativa, perch\u00e9 generalmente associato a un malware.\nL'installazione di un \"rootkit\" pu\u00f2 essere automatizzata, oppure un attaccante \"(cracker)\" pu\u00f2 installarla personalmente una volta ottenuti i \"permessi di root\" o l'accesso come amministratore. Ottenere questo tipo di accesso pu\u00f2 essere il risultato di un attacco diretto verso il sistema sfruttando, per esempio, una vulnerabilit\u00e0 nota (come Privilege Escalation) o scoprendo una password (ottenuta tramite Cracking o Ingegneria Sociale). Una volta installato il Rootkit, \u00e8 importante mantenere nascosta l'intrusione cos\u00ec da poter mantenere i privilegi ottenuti. La chiave di questo attacco sta quindi nei permessi di root o Amministratore. Con questi permessi \u00e8 possibile avere un controllo completo del sistema, questo include anche modificare software, compreso quello nato per rilevarli e bloccarli (come gli antivirus).\nRilevare un Rootkit pu\u00f2 essere complicato, perch\u00e9 la prima preoccupazione di questi software \u00e8 bloccare i programmi che possono trovarli. I metodi per rilevare rootkit includono l'utilizzo di un sistema operativo alternativo e fidato, metodi di analisi comportamentale (behavioral-based methods), signature scanning, analisi dei dump della memoria (memory dump). La rimozione pu\u00f2 essere davvero complicata se non quasi impossibile, specialmente nei casi in cui il rootkit risiede nel kernel; formattare la macchina e reinstallare il sistema operativo potrebbe essere l'unica soluzione possibile. Quando per\u00f2 si ha a che fare con dei rootkit nel firmware, la rimozione potrebbe richiedere la sostituzione di parti hardware, oppure l'utilizzo di strumenti specializzati.\nStoria.\nIl termine rootkit o root kit originariamente si riferiva ad un insieme di software di amministrazione, per sistemi operativi Unix-like modificati a scopo malevolo, per ottenere i privilegi da utente \"root\". Se un intruso \u00e8 in grado di rimpiazzare i tool di amministrazione standard di un sistema con un rootkit, allora pu\u00f2 ottenere non solo l'accesso come utente \"root\", ma allo stesso tempo pu\u00f2 nascondere le sue attivit\u00e0 al vero amministratore di sistema.\nQuesta prima tipologia di rootkit era facile da rilevare tramite l'utilizzo di strumenti quali Tripwire che non erano stati compromessi, per accedere alle stesse informazioni. Lane Davis e Steven Dake hanno scritto il primo rootkit conosciuto, nel 1990, per i sistemi SunOs UNIX della Sun Microsystem. Nel 1983, nella conferenza tenutasi per il premio Turing, Ken Thompson dei Laboratori Bell, uno dei creatori di Unix, ha teorizzato un compilatore C alterato nelle distribuzioni Unix, e ne ha discusso l'exploit. Il compilatore modificato avrebbe rilevato i tentativi di compilare i comandi Unix di login e generato, di conseguenza, del codice alterato che avrebbe accettato non solo la password corretta dell'utente, ma una password addizionale di \u201cbackdoor\u201d, conosciuta solo dall'attaccante. Inoltre il compilatore alterato avrebbe rilevato tentativi di compilare una nuova versione del compilatore stesso, inserendo cos\u00ec lo stesso exploit in quello nuovo. Una revisione del codice sorgente del comando di login o l'aggiornamento del compilatore non avrebbe rivelato nessun codice malevolo. Questo exploit era l'equivalente di un rootkit.\nIl primo virus, che attaccava personal computer, documentato, risale al 1986 ed utilizzava una tecnica di occultamento per nascondersi: il virus Brain intercettava i tentativi di leggere il settore di avvio e li reindirizzava ad altre parti dell'hard disk, dove era mantenuta una copia del boot originale. Con il passare del tempo i metodi di occultamento dei virus DOS divennero pi\u00f9 sofisticati, con tecniche avanzate che includevano l'aggancio (hooking) di chiamate interrupt INT 13H di basso livello del BIOS, per nascondere modifiche non autorizzare ai file.\nIl primo rootkit malevolo per Windows NT \u00e8 apparso nel 1999: un trojan chiamato NTRootkit creato da Greg Hoglund. Il caso \u00e8 stato seguito da HackerDefender nel 2003. Il primo rootkit a bersagliare un sistema Mac OS X \u00e8 apparso nel 2009, mentre il worm Stuxnet \u00e8 stato il primo a colpire un PLC.\nLo scandalo rootkit sulla protezione copie della Sony BMG.\n\"Articolo principale: Sony BMG copy protection rootkit scandal\"Nel 2005, Sony BMG ha pubblicato dei CD con dei software per la protezione contro la copia e di gestione dei diritti digitali chiamato Extended Copy Protection, creato dalla societ\u00e0 di software First 4 Internet. Il software includeva un lettore musicale il quale di nascosto installava un rootkit che limitava la capacit\u00e0 dell'utente di accedere al disco.\nL'ingegnere informatico Mark Russinovich, il quale aveva creato un tool di rilevamento rootkit chiamato RootkitRevealer, ha scoperto il problema in uno dei suoi computer. Lo scandalo che ne \u00e8 derivato, ha aumentato la consapevolezza del pubblico riguardo ai Rootkit.\nPer occultarsi, il rootkit si nascondeva in ogni file che iniziava con \u201c$sys$\u201d. Appena dopo la segnalazione di Russinovich, sono apparsi diversi malware che sfruttavano questa vulnerabilit\u00e0 che affliggeva i sistemi interessati.\nUn analista della BBC lo ha chiamato \u201cpublic relations nightmare\u201d (incubo delle pubbliche relazioni). Sony BGM ha rilasciato delle patch per cancellare il rootkit, ma queste hanno esposto gli utenti ad una vulnerabilit\u00e0 ancora pi\u00f9 seria. La societ\u00e0 infine si \u00e8 vista costretta a ritirare i CD. Negli USA \u00e8 stata intentata una class-action contro Sony BGM.\nLo scandalo delle intercettazioni greche nel 2004-05.\nIl caso delle intercettazioni greche nel 2004-05, anche noto come Greek Watergate, riguardava le intercettazioni illegali di oltre 100 telefoni cellulare della rete Vodafone greca, questi telefoni appartenevano per lo pi\u00f9 a membri del governo e funzionari pubblici di alto livello. Le intercettazioni cominciarono circa ad agosto 2004 e andarono avanti fino a marzo 2005, senza che l'identit\u00e0 dei colpevoli venisse mai scoperta. Gli intrusi installarono un rootkit che aveva come bersaglio l'AXE telephone exchange della Ericsson. In accordo con la IEEE Spectrum, questo \u00e8 stato il primo attacco rootkit mai osservato su un sistema special-pourpose, in questo caso la centrale telefonica Ericsson. Il rootkit \u00e8 stato progettato per modificare la memoria di scambio, mentre stava operando, abilitando cos\u00ec le intercettazioni, mentre disabilitava i registri di controllo, modificava inoltre i comandi che elencavano i processi e i blocchi di dati attivi e interveniva sul comando di verifica del blocco dati di checksum. Una backdoor consentiva ad un operatore, con i permessi da amministratore di sistema, di disattivare il log delle transazioni della centrale, gli allarmi e i comandi di accesso relativi alla sorveglianza. Il rootkit venne scoperto in seguito ad un aggiornamento errato che causava la mancata consegna degli SMS, il quale generava un rapporto di errore automatico. Gli ingegneri della Ericsson furono chiamati ad investigare sul problema, e scoprirono cos\u00ec dei blocchi di dati nascosti contenenti le liste dei numeri di telefono da sorvegliare, insieme al rootkit e al software di monitoraggio illecito.\nUtilizzi.\nI rootkit moderni non si preoccupano pi\u00f9 di elevare i permessi, ma piuttosto mascherano il caricamento di un altro software aggiungendo funzioni per renderlo invisibile. La maggior parte dei rootkit sono classificati come malware, perch\u00e9 sono legati a software malevolo. Per esempio il carico (payload) che si porta dietro un rootkit potrebbe segretamente rubare le password dell'utente, informazioni sulle carte di credito, risorse dal computer oppure potrebbe svolgere attivit\u00e0 non autorizzate. Un numero ridotto di rootkit pu\u00f2 essere utile all'utente: per esempio, potrebbe mascherare un driver di emulazione dei CD-ROM, permettendo di superare le misure anti-pirateria di un videogioco che richiedono, ad esempio, di inserire il CD nell'apposito lettore per verificare l'autenticit\u00e0 del programma (questa misura di protezione potrebbe risultare fastidiosa anche a chi ha legalmente comprato il software).\nI rootkit con il loro payload, possono avere diversi utilizzi:\nIn alcuni casi i rootkit forniscono funzionalit\u00e0 desiderate, e possono essere installati intenzionalmente dall'utente sul proprio computer:\nTipologie.\nEsistono almeno 5 tipi di rootkit, che vanno da quelli a livello pi\u00f9 basso nel firmware (con i privilegi pi\u00f9 alti), fino a quello con i privilegi minori, cio\u00e8 a livello utente, che operano nell'anello 3. Esistono combinazioni ibride che possono combinare, per esempio, la modalit\u00e0 utente e la modalit\u00e0 kernel.\nModalit\u00e0 Utente.\nI rootkit in modalit\u00e0 utente lavorano nell'anello 3, insieme alle altre applicazioni dell'utente, piuttosto che a livello pi\u00f9 basso con i processi di sistema. Hanno diversi possibili vettori di installazione per intercettare e modificare il comportamento standard delle \"application programming interfaces\" (APIs). Alcuni iniettano delle dynamically linked library (come ad esempio dei file. DLL su windows, o dei file. dylib nei sistemi Mac OS X) negli altri processi, e da qui sono in grado di eseguire all'interno di ogni processo bersaglio, nascondendo queste librerie; altri, se i loro permessi sono sufficienti, semplicemente sovrascrivono la memoria dell'applicazione bersaglio. I meccanismi di injection includono:\n\u2026fino a quando le applicazioni in modalit\u00e0 utente eseguiranno solo nel loro spazio riservato, il rootkit avr\u00e0 bisogno di modificare lo spazio di memoria di ogni singola applicazione. Inoltre, il rootkit ha bisogno di monitorare il sistema per scoprire ogni nuova applicazione che esegue e modificare anche la sua memoria, solo cos\u00ec potr\u00e0 eseguire in maniera ottimale.\u2014Window Rootkit Overview, Symantec\nModalit\u00e0 Kernel.\nI rootkit in modalit\u00e0 kernel (kernel-mode) lavorano con i privilegi pi\u00f9 alti nel sistema operativo (anello 0), avendo cos\u00ec la possibilit\u00e0 di aggiungere codice o rimpiazzare porzioni fondamentali del sistema operativo, che comprendono sia il kernel, sia i driver dei dispositivi associati. La maggior parte dei sistemi operativi consentono ai driver dei dispositivi di operare in modalit\u00e0 kernel, quindi di lavorare con gli stessi privilegi del sistema operativo stesso. Per questa ragione molti rookit in kernel-mode sono sviluppati come driver per dispositivi o moduli caricabili, come quelli per il kernel (loadable kernel modules) su sistemi Linux o driver per dispositivi su sistemi Windows. Questa classe di rootkit ha un accesso completo senza restrizioni di sicurezza, ma sono molto pi\u00f9 difficili da sviluppare. La loro elevata complessit\u00e0 rende i bug abbastanza comuni ed un qualunque bug a livello kernel pu\u00f2 avere un pesante impatto sulla stabilit\u00e0 del sistema, portando cos\u00ec alla scoperta del rootkit. Uno dei pi\u00f9 noti rootkit a livello kernel \u00e8 stato sviluppato per Windows NT 4.0 e pubblicato sulla rivista Phrack da Greg Hoglund nel 1999.\nI rootkit di questo tipo possono essere particolarmente ostici da trovare e rimuovere in quanto operano allo stesso livello di sicurezza del sistema operativo e sono quindi in grado di intercettare e sovvertire anche operazioni trusted (fidate) del sistema operativo. Qualunque software, come ad esempio un antivirus, che opera su un sistema compromesso \u00e8 anch'esso vulnerabile. In una situazione di questo tipo, nessun componente del sistema operativo pu\u00f2 essere ritenuta affidabile.\nUn rootkit pu\u00f2 modificare strutture dati nel kernel di Windows usando un metodo conosciuto come DKOM (direct kernel object manipulation). Questo sistema pu\u00f2 essere usato per nascondere processi. Un rootkit in kernel mode pu\u00f2 poi agganciare la System Service Descriptor Table (SSDT), o modificare le \u201cporte\u201d per passare da user-mode a kernel-mode per nascondersi. In modo del tutto analogo nei sistemi Linux, un rootkit pu\u00f2 modificare la system call table per intervenire sulle funzionalit\u00e0 del kernel. Non \u00e8 raro che un rootkit crei un file system nascosto e criptato nel quale nascondere altri malware o le copie originali dei file infettati.\nI sistemi operativi si stanno evolvendo per far fronte alla minaccia dei rootkit in modalit\u00e0 kernel. Per esempio, le versioni 64bit di Microsoft Windows ora implementano una firma obbligatoria per tutti i drivers che operano sullo stesso livello del kernel, in modo da rendere molto pi\u00f9 difficile, per il codice non verificato, eseguire con privilegi cos\u00ec alti.\nBootkits.\nUna variante del rootkit in kernel-mode \u00e8 il bootkit, il quale pu\u00f2 infettare il codice di avvio, come il Master boot record (MBR), Volume Boot Record(VBR) oppure il settore di boot ed in questo modo pu\u00f2 essere usato per attaccare sistemi full disk encryption, ovvero sistemi con hard disk completamente criptati. Un esempio \u00e8 l'\u201cEvil Maid Attack\u201d, nel quale l'attaccante installa il bootkit su un pc incustodito e rimpiazza il boot loader originale con un altro sotto al suo controllo. Tipicamente il loader del malware sopravvive al passaggio attraverso il protected mode, quando il kernel \u00e8 gi\u00e0 stato caricato ed \u00e8 quindi in grado di scavalcare questa protezione. Per esempio lo \u201cStoned Bootkit\u201d riesce a sovvertire il sistema utilizzando un boot loader compromesso in grado di intercettare le chiavi di cifratura e le password. Pi\u00f9 recentemente l'Alureon rootkit \u00e8 riuscito a superare con successo la protezione su Windows 7, basata sulla firma dei driver, per evitare rootkit in kernel-mode nelle architetture a 64bit. Questo risultato \u00e8 stato ottenuto mediante la modifica del master boot record. Altri malware, anche se non intesi come qualcosa che compie azioni indesiderate dall'utente, possono essere alcuni \u201cVista Loader\u201d o \u201cWindows Loader\u201d che lavorano in maniera molto simile, iniettando una tabella ACPI SLIC (System Licensed Internal Code) nella versione caricata in RAM del BIOS durante il boot, in modo tale da scavalcare il processo di attivazione di Windows Vista e Windows 7. Questo vettore di attacco \u00e8 stato reso inutile nelle versioni (non server) di Windows 8, il quale usa una chiave unica, specifica per ogni macchina, in ogni sistema. La chiave pu\u00f2 essere utilizzata solo sulla macchina a cui appartiene.\nL'unica difesa nota contro i bootkit \u00e8 la prevenzione contro gli accessi fisici alla macchina non autorizzati, un problema per i dispositivi portatili, oppure l'utilizzo di un Trusted Platform Module configurato per proteggere i file di avvio.\nHypervisor Level.\nI rootkit sono stati creati come Type II Hypervisors, in ambito accademico, come proof of concept (prova del concetto). Sfruttando le funzionalit\u00e0 di virtualizzazione, come Intel VT o AMD-V, questo tipo di rootkit opera nell'Anello-1 e ospita il sistema operativo di destinazione come una macchina virtuale, in tal modo autorizzano il rootkit ad intercettare le chiamate di sistema fatte dal sistema operativo originale. Diversamente dai normali Hypervisors, loro non devono essere caricati prima del sistema operativo. Un Hypervisor Rootkit non ha bisogno di effettuare alcuna modifica al kernel del bersaglio per attaccarlo; questo per\u00f2 non significa che non possa essere scoperto dal sistema operativo ospite. Per esempio le differenze nelle tempistiche possono essere scoperte da istruzioni della CPU. Il rootkit \u201cSubVirt\u201d sviluppato in laboratorio congiuntamente da Microsoft e dai ricercatori della Universit\u00e0 del Michigan, \u00e8 un esempio accademico di rootkit basato su macchina virtuale (VMBR- Virtual Machine Based Rootkit), mentre Blue Pill ne \u00e8 un altro esempio.\nNel 2009, i ricercatori di Microsoft e della North Carolina State University hanno mostrato il funzionamento di un hypervisor-layer anti-rootkit chiamato Hooksafe, che fornisce una protezione generica contro i rootkit in modalit\u00e0 kernel.\nWindows 10 introduce una nuova feature chiamata \u201cDevice Guard\u201d, la quale sfrutta la virtualizzazione per fornire una protezione esterna indipendente al sistema operativo contro malware di tipo rootkit.\nFirmware and hardware.\nUn firmware rootkit utilizza il firmware del dispositivo o della piattaforma per creare un'immagine persistente del malware in un dispositivo hardware, come ad esempio in un router, una scheda di rete, un disco rigido o il BIOS del sistema. Il rootkit si nasconde nel firmware, in quanto spesso non ne viene controllata l'integrit\u00e0 del codice. John Heasman ha dimostrato la fattibilit\u00e0 dei firmware rootkit sia nelle routine del firmware ACPI sia nelle schede di espansione PCI della ROM.\nNell'Ottobre del 2008, dei criminali hanno manomesso dei lettori di carte di credito Europee, prima che fossero installate. I dispositivi intercettavano e trasmettevano i dati delle carte attraverso una rete di telefonia mobile. Nel marzo 2009, i ricercatori Alfredo Ortega e Anibal Sacco hanno pubblicato i dettagli di un rootkit a livello BIOS per sistemi Windows, in grado di resistere alla sostituzione dell'hard disk o alla reinstallazione del sistema operativo. Alcuni mesi dopo hanno scoperto che alcuni portatili erano venduti con un rootkit legittimo, conosciuto come Absolute CompuTrace o Absolute LoJack for Laptops, preinstallato in molti BIOS. Questo rootkit \u00e8 un sistema anti-furto, ma i ricercatori hanno dimostrato che pu\u00f2 essere facilmente utilizzato per scopi malevoli.\nIntel Active Management Technology, parte di Intel vPro, implementa un'out-of-band management, il quale fornisce agli amministratori una amministrazione remota, una gestione remota e controllo remoto dei pc, senza alcun coinvolgimento del processore del sistema ospite o del BIOS, anche quando il sistema \u00e8 spento. L'amministrazione remota include uno spegnimento o una accensione remota, reset, ridirezione del boot, ridirezione della console, accesso pre-boot alle impostazioni del BIOS, filtri configurabili per il traffico di rete in uscita e in ingresso, controllo della presenza, avvisi out-of-band basati su delle policy, accesso alle informazioni del sistema come ad esempio la configurazione hardware, log degli eventi persistente e altre informazioni che sono conservate in una memoria dedicata (non sull'hard disk), accessibile anche a pc spento o se il sistema operativo non \u00e8 avviato. Alcune di queste funzioni richiedono un rootkit del livello pi\u00f9 profondo e un secondo computer spia non removibile \u00e8 costruito attorno al pc principale. Sandy Bridge e i chipset futuri hanno \"l'abilit\u00e0 di uccidere e ripristinare da remoto un PC, perso o rubato, utilizzando il 3G\u201d. I rootkit hardware impiantati nel chipset possono aiutare nel recupero di PC rubati, rimuovere dati o renderli inutili, ma rappresentano anche un problema di privacy e sicurezza, in quanto si trattano a tutti gli effetti di spie irrintracciabili e un hacker potrebbe ottenere il controllo della macchina da remoto.\nInstallazione e occultamento.\nI rootkit impiegano varie tecniche per prendere il controllo di un sistema; il tipo di rootkit va ad influire sulla scelta del vettore di attacco. La tecnica pi\u00f9 comune \u00e8 quella di fare leva su una vulnerabilit\u00e0 di sicurezza per ottenere un aumento dei privilegi non desiderato. Un altro approccio \u00e8 quello che utilizza un cavallo di troia (trojan), ingannando l'utente di un computer facendogli credere che l'installazione del rootkit \u00e8 in realt\u00e0 un'installazione benigna \u2014 in questo caso \u00e8 la social engineering a convincere l'utente che l'installazione \u00e8 benefica. Il compito di installazione \u00e8 ancora pi\u00f9 semplice se il principio del privilegio minimo non viene applicato, poich\u00e9 in questo caso il rootkit non deve richiedere esplicitamente dei permessi elevati (livello amministratore). Altre classi di rootkit possono essere installate solamente da qualcuno con accesso fisico al sistema bersaglio. Alcuni rootkit possono anche essere installati intenzionalmente dal proprietario del sistema o da qualcun altro autorizzato dal proprietario, con lo scopo, ad esempio, di monitorare gli impiegati, rendendo le tecniche sovversive inutili.\nL'installazione di rootkit malevoli \u00e8 commercialmente guidata, con un metodo di compensazione pay-per-install tipico per la distribuzione.\nUna volta installato un rootkit prende misure attive per oscurare la sua presenza all'interno del sistema ospite attraverso la sovversione o l'evasione degli strumenti standard di sicurezza del sistema e delle API usate per la diagnosi, scansione e monitoraggio. I rootkit ottengono questo con la modifica del comportamento delle parti fondamentali di un sistema operativo attraverso il caricamento di codice nei processi, l'installazione o la modifica di drivers o moduli kernel. Le tecniche di offuscamento includono il nascondere i processi in esecuzione ai meccanismi di monitoraggio del sistema e nascondere i file di sistema e altri dati di configurazione. Non \u00e8 raro per un rootkit disabilitare la capacit\u00e0 di event logging di un sistema operativo, nel tentativo di nascondere le prove di un attacco. I Rootkit possono, in teoria, sovvertire ogni attivit\u00e0 del sistema operativo. Il \u201crootkit perfetto\u201d pu\u00f2 essere pensato come il \u201ccrimine perfetto\u201d: quello che nessuno si rende conto che ha avuto luogo.\nI rootkit inoltre prendono una serie di misure, oltre alla installazione nel Ring 0 (kernel-mode), per assicurarsi la loro sopravvivenza contro il rilevamento e la pulizia da parte di software antivirus. Questo include il polimorfismo, tecniche di occultamento, rigenerazione, blocco di software anti-malware e la non installazione su macchine virtuali, nelle quali sono pi\u00f9 facili da scoprire e analizzare per i ricercatori.\nRilevazione.\nIl problema fondamentale nella scoperta dei rootkit \u00e8 che il sistema operativo stesso viene compromesso, specialmente dai rootkit a livello kernel, esso quindi non \u00e8 attendibile per quanto riguarda la ricerca di modifiche non autorizzate a se stesso o ai suoi componenti. Azioni come richiedere una lista di processi in esecuzione, o una lista di file nelle directory, non sono affidabili, le risposte potrebbero non essere quelle previste. In altre parole, i programmi che identificano rootkit che lavorano mentre il sistema infetto \u00e8 in esecuzione, sono efficaci solo contro i rootkit che hanno qualche difetto nel loro occultamento, o che operano con privilegi pi\u00f9 bassi rispetto al programma incaricato di scoprirli. Come con i virus, la scoperta e l'eliminazione dei rootkit \u00e8 una lotta costante tra le due parti.\nLa identificazione pu\u00f2 utilizzare diversi approcci differenti, incluse firme (es. Software Antivirus), check di integrit\u00e0 (es. firme digitali), rilevamento basato su differenze (es. risultato del confronto atteso vs risultati effettivi) e rilevamento comportamentale (es. monitoraggio dell'utilizzo della CPU o del traffico di rete). Per i rootkit in kernel mode, la scoperta \u00e8 da considerarsi pi\u00f9 complessa, essa richiede infatti un'attenta analisi della System Call Table alla ricerca di hooked function dove il malware potrebbe compromettere il comportamento del sistema oppure l'analisi della memoria alla ricerca di pattern che indicano processi nascosti.\nI software per il rilevamento dei rootkit su sistemi Unix includono Zeppo, chrootkit, rkhunter, e OSSEC. Su ambiente Windows, i software di questo tipo sono Microsoft Sysinternals, RootkitRevealer, Avast! Antivirus, Sophos Anti-Rootkit, F-Secure, Radix, GMER e WindowsSCOPE. Ogni software di questo tipo, con la scoperta di nuovi malware, migliora la sua stessa efficacia, ma allo stesso modo gli autori dei malware adattano e testano il loro codice per evitare di essere scoperti dagli strumenti pi\u00f9 noti.\nLa scoperta attraverso un esame della memoria, mentre il sistema operativo preso in esame non sta operando, pu\u00f2 mancare i rootkit non conosciuti dal software utilizzato, in quanto neanche il rootkit sta operando e quindi non sono rilevati i comportamenti sospetti. I software anti-malware convenzionali, che operano insieme al rootkit, potrebbero fallire se il rootkit si nasconde in modo efficace.\nAlternative trusted medium.\nIl metodo migliore e pi\u00f9 affidabile per la scoperta dei rootkit che operano a livello del sistema operativo \u00e8 quello di spegnere il computer sospetto e fare un check della sua memoria di archiviazione attraverso l'avvio di un alternative trusted medium (es. un CD di recupero, una chiave USB). La tecnica \u00e8 efficace perch\u00e9 il rootkit non pu\u00f2 nascondere in maniera attiva la sua presenza, dato che non \u00e8 in esecuzione.\nBehavioral-based.\nL'approccio behavioral based per scovare i rootkit tenta di dedurre la presenza di un rootkit, cercando un comportamento rootkit-like. Per esempio pu\u00f2 profilare il sistema alla ricerca di differenze nelle tempistiche e nella frequenza della chiamate API, oppure pu\u00f2 analizzare l'utilizzo generale della CPU. Questo metodo \u00e8 complesso e si ha un'alta incidenza di falsi positivi. Rootkit difettosi possono generare cambiamenti molto evidenti per un sistema: il rootkit Alureon blocca i sistemi Windows dopo che un aggiornamento di sicurezza ha portato alla luce un errore di progettazione nel suo codice.\nI log di un packet analyzer, di un firewall, o di un sistema di prevenzione delle intrusioni possono evidenziare la presenza di un rootkit in ambiente di rete.\nSignature-based.\nGli antivirus raramente trovano tutti i virus nei test pubblici (a seconda di ci\u00f2 che viene utilizzato e in quale misura), anche se i produttori di questi software incorporano dei rootkit detector nei loro prodotti. Se un rootkit prova a nascondersi durante una scansione antivirus, lo stealth detector potrebbe accorgersene; se il rootkit prova a rimuoversi temporaneamente dal sistema, il signature detector (o \u201cimpronta digitale\u201d) pu\u00f2 ancora trovarlo. Questo approccio combinato obbliga l'attaccante a implementare dei meccanismi di contrattacco, o \u201cretro\u201d routine che tentano di interrompere i programmi antivirus. I metodi di rivelazione signature-based possono essere efficaci con rootkit ben noti, ma lo sono molto meno con rootkit creati apposta per una specifica vittima, i custom-root rootkit.\nDifference-based.\nUn altro metodo in grado di scoprire rootkit compara dei dati grezzi \u201cfidati\u201d con il contenuto \u201ccontaminato\u201d restituito da una API. Per esempio, i file binari presenti nel disco possono essere confrontati con le loro copie all'interno della memoria operativa (in alcuni sistemi operativi, l'immagine in memoria dovrebbe essere identica alla versione su disco), altrimenti con il risultato restituito dal file system oppure dalle API del registro di sistema pu\u00f2 essere controllato tramite le strutture grezze nei dischi fisici sottostanti \u2014per\u00f2, nel primo caso, possono essere introdotte alcune importanti variazioni da parte di alcuni meccanismi del sistema operativo come il \"memory relocation\" o lo \"shimming\". Un rootkit pu\u00f2 scoprire la presenza di diversi difference-based scanner o macchine virtuali (quest'ultimo viene comunemente usato per eseguire analisi forensi), e modificare il suo comportamento in modo tale che non venga rilevata alcuna differenza. La rilevazione Difference-based \u00e8 stata usata da Russinovich per trovare il Sony DRM rootkit.\nIntegrity checking.\nLa firma del codice utilizza la struttura della chiave pubblica per verificare se il file ha subito modifiche dopo essere stato firmato digitalmente dal produttore. In alternativa il proprietario o l'amministratore del sistema pu\u00f2 usare una funzione crittografica di hash per calcolare l'\u201cimpronta digitale\u201d al momento dell'installazione che pu\u00f2 aiutare a scoprire successive modifiche non autorizzate alle librerie sul disco. Per\u00f2, i sistemi meno sofisticati controllano solo se il codice \u00e8 stato modificato dopo il momento della installazione; eventuali modifiche prima di questo momento non vengono rilevate. L'impronta digitale dovr\u00e0 essere ristabilita ogni volta che vengono apportate modifiche importanti al sistema: per esempio, dopo aver installato aggiornamenti di sicurezza o service pack. La funzione di hash crea un messaggio digest, ovvero un codice relativamente corto, calcolato a partire da ogni singolo bit nel file, utilizzando un algoritmo che genera grossi cambiamenti in conseguenza ad una modifica, anche minima, nel file originale. Ricalcolando e confrontando i messaggi digest del file installato ad intervalli regolari con un elenco di messaggi fidati, i cambiamenti nel sistema possono essere scoperti e monitorati \u2014purch\u00e9 la baseline originale sia stata creata prima dell'introduzione del malware. I rootkit pi\u00f9 sofisticati sono in grado di compromettere il sistema di verifica presentando una copia non modificata del file durante l'ispezione, o attuando le modifiche al codice solo in memoria anzich\u00e9 su hard-disk. Questa tecnica quindi pu\u00f2 essere efficace solo contro i rootkit poco sofisticati \u2014per esempio, quelli che rimpiazzano i file binari di Unix, come \u201cls\u201d, per nascondere la presenza di file.\nIn modo analogo, la scoperta nel firmware pu\u00f2 essere ottenuta calcolando l'hash del firmware e comparandolo con una whitelist di valori attesi, oppure estendendo i valori di hash nel registro di configurazione del Trusted Platform Module (TPM) che vengono poi comparati, anche in questo caso, ad una whitelist di valori attesi. Il codice che esegue l'hash, compara o estende le operazioni deve essere protetto \u2014in questo contesto, la nozione di immutable root-of-trust sostiene che il primo codice per misurare le propriet\u00e0 di sicurezza di un sistema, deve essere esso stesso attendibile per garantire che un rootkit o un bootkit non compromettano il sistema al suo livello pi\u00f9 fondamentale.\nMemory dump.\nForzare un dump completo della memoria virtuale, o un dump del kernel (nel caso di un rootkit in kernel-mode) pu\u00f2 catturare un rootkit attivo, permettendo cos\u00ec un'analisi forense attuata tramite un debugger applicato al file di dump, senza che il rootkit sia in grado di utilizzare alcuna misura per nascondersi. Questa tecnica \u00e8 altamente specializzata, e pu\u00f2 essere necessario l'accesso a codice sorgente non pubblico o debugging symbols. I dump della memoria avviati dal sistema operativo non sempre possono essere usati per scoprire un hypervisor-based rootkit, il quale \u00e8 in grado di intercettare e compromettere i tentativi a livello pi\u00f9 basso e di leggere la memoria \u2014in uno scenario di questo tipo potrebbe essere necessario un dispositivo hardware, come ad esempio uno che implementa un non-maskable interrupt, per effettuare il dump della memoria. Anche le macchine virtuali rendono pi\u00f9 facile l'analisi della memoria di una macchina compromessa dal hypervisor sottostante, per questo motivo alcuni rootkit evitano di infettare macchine virtuali.\nRimozione.\nLa rimozione manuale di un rootkit \u00e8 spesso troppo complessa per un utente medio, ma molti software di sicurezza contengono tool specifici per la loro ricerca e rimozione, tipicamente questi tool fanno parte delle suite antivirus. A partire dal 2005, lo strumento Microsoft di rimozione malware per Windows \u00e8 in grado di rilevare e rimuovere diversi tipi di rootkit. Alcuni scanner antivirus possono bypassare le API del file system, le quali sono vulnerabili alla manipolazione da parte dei rootkit, e accedere direttamente alle strutture dati grezze del file system usando queste informazioni per validare i risultati delle API del sistema e individuare cos\u00ec eventuali differenze che possono essere indicative della presenza di un rootkit.\nCi sono esperti che credono che l'unica via affidabile per rimuovere un rootkit sia reinstallare il sistema operativo tramite un mezzo fidato(trusted). Questo perch\u00e9 gli antivirus e gli antimalware operano su un sistema non fidato e potrebbero quindi rivelarsi loro stessi inefficaci contro rootkit in kernel-mode ben scritti. Avviare un sistema operativo alternativo tramite un trusted media pu\u00f2 consentire una pulizia sicura del sistema infetto e una copia dei dati critici \u2014o, in alternativa, di eseguire un'analisi forense. I sistemi operativi leggeri quali Windows PE, Windows Recovery Console, Windows Recovery Environment, BartPE o le Distro Live possono essere utilizzate per questo proposito, permettendo cos\u00ec una pulizia del sistema.\nAnche se il tipo e la natura del rootkit sono noti, un intervento manuale potrebbe essere poco pratico, mentre reinstallare il sistema operativo e le applicazioni \u00e8 pi\u00f9 sicuro, semplice e veloce.\nDisponibilit\u00e0 Pubblica.\nCome molti malware utilizzati dagli attaccanti, cos\u00ec anche molte implementazioni di rootkit sono condivise e facilmente reperibili in rete. Non \u00e8 raro vedere un sistema compromesso nel quale un rootkit sofisticato e disponibile pubblicamente nasconde la presenza di un worm molto pi\u00f9 semplice oppure tool di attacco apparentemente scritti da programmatori inesperti.\nLa maggior parte dei rootkit disponibili in rete sono nati come exploit o come \u201cproof of concept\" accademici per dimostrare la veridicit\u00e0 di metodi per nascondere qualcosa all'interno del sistema di un computer oppure per prendere il controllo di esso. Spesso hanno sistemi per nascondersi non ottimizzati, talvolta infatti lasciano prove involontarie della loro presenza. Comunque, nonostante questo, quando sono utilizzati per un attacco, si rivelano comunque efficaci il pi\u00f9 delle volte. Altri rootkit con feature di keylogging come GameGuard sono installati insieme a giochi online.\nDifesa.\nIl system hardening rappresenta il primo strato di difesa contro i rootkit, impedendo direttamente l'installazione. Applicare patch di sicurezza, applicare il principio del privilegio minimo, ridurre la superficie di attacco e installare software antivirus sono le migliori e pi\u00f9 comuni pratiche di difesa contro tutti i tipo di malware.\nLe nuove specifiche di avvio sicuro come Unified Estensibile Firmware Interface sono state progettate per affrontare la minaccia dei bootkit, ma anche queste si rivelano inefficaci se le caratteristiche di sicurezza che offrono non vengono utilizzate.\nPer i sistemi server vengono utilizzate tecnologie come la Trusted Execution Technology (TXT) di Intel, la quale fornisce un sistema per validare questi server che rimangono cos\u00ec in uno stato fidato. Per esempio, Microsoft Bitlocker cripta i data-at-rest convalidando i server che sono in uno stato fidato all avvio.\nPrivateCore Cage \u00e8 un software che protegge i data-in-use (memoria), per evitare rootkit e bootkit, convalidando i server che si trovano in uno stato riconosciuto come \u201cbuono\u201d all'avvio.\nRootkit famosi.\nTra i pi\u00f9 noti si possono annoverare FU e NT Rootkit.\nUn particolare tipo di rootkit \u00e8 presente anche nel sistema operativo (versione 3.56 o superiori) della PlayStation 3. Questo \u00e8 stato introdotto da Sony con l'aggiornamento alla versione 3.56 del firmware e serve a prevenire l'accesso a PlayStation Network delle console modificate, con successivo ban dell'Indirizzo MAC della loro scheda di rete."}
{"id": "318178", "revid": "17654", "url": "https://it.wikipedia.org/wiki?curid=318178", "title": "Things to Come", "text": ""}
{"id": "318191", "revid": "1318658", "url": "https://it.wikipedia.org/wiki?curid=318191", "title": "Citt\u00e0 della Florida", "text": "Questa lista delle citt\u00e0 della Florida, Stati Uniti d'America, comprende le 920 localit\u00e0 suddivise in 268 \"city\", 124 \"town\", 19 \"villaggi\" e 509 census-designated place (CDP)."}
{"id": "318192", "revid": "42531", "url": "https://it.wikipedia.org/wiki?curid=318192", "title": "Gruppo del Latemar", "text": ""}
{"id": "318205", "revid": "42531", "url": "https://it.wikipedia.org/wiki?curid=318205", "title": "Passo Costalunga", "text": ""}
{"id": "318207", "revid": "536103", "url": "https://it.wikipedia.org/wiki?curid=318207", "title": "Miami", "text": "Miami (: , oggi meno comune la pronuncia italianizzata ; in spagnolo: /mi'ami/, /mai'ami/ o /ma'jami/; in inglese: o /ma\u026a\u02c8\u00e6m\u0259/) \u00e8 una citt\u00e0 di abitanti ( nell'area metropolitana) degli Stati Uniti d'America, capoluogo della Contea di Miami-Dade, in Florida. Considerando unicamente il numero di abitanti che si trovano all'interno dei suoi confini amministrativi, \u00e8 la seconda citt\u00e0 della Florida, ma l'area urbana nel suo complesso \u00e8 di gran lunga la pi\u00f9 popolata dello stato. Miami \u00e8 il capoluogo e il principale centro della contea di Miami-Dade.\nMiami fu fondata ufficialmente il 28 luglio 1896 con una popolazione di circa 400 abitanti. Nel 1940 vi risiedevano gi\u00e0 172.172 persone. Secondo il censimento del 2000, la citt\u00e0 aveva una popolazione di 362.470 abitanti, mentre la vasta area metropolitana ne contava in totale oltre 2 milioni. Nel 2006, la popolazione registrata dall'U.S. Census Bureau \u00e8 salita a 404.048 abitanti.\nNonostante le dimensioni e l'importanza non \u00e8 la capitale dello stato della Florida, ossia Tallahassee. La citt\u00e0 viene spesso confusa con Miami Beach.\nL'esplosione demografica di Miami negli ultimi anni \u00e8 stata determinata dall'immigrazione, sia dall'estero sia da altre citt\u00e0 degli Stati Uniti.\nDue vascelli della Marina degli Stati Uniti sono stati denominati \"USS Miami\", in onore alla citt\u00e0.\nGeografia fisica.\nTerritorio.\nMiami \u00e8 situata sulla costa dello Stato della Florida. La sua area urbana si estende approssimativamente fino al fiume Little River a nord, si estende oltre il Miami River a sud, si affaccia sulla baia di Biscayne ad est e confina con le Everglades ad ovest.\nMiami \u00e8 una delle meno estese tra le principali citt\u00e0 degli Stati Uniti. Secondo lo United States Census Bureau, la citt\u00e0 si estende su 700.1\u00a0km\u00b2. Di questa area, 92,43\u00a0km\u00b2 \u00e8 di terra e 50,70\u00a0km\u00b2 \u00e8 di acqua. La coesistenza di 400.000 su una superficie di 91\u00a0km\u00b2 rende Miami una delle citt\u00e0 pi\u00f9 densamente popolate degli Stati Uniti insieme a New York, San Francisco e Chicago.\nLa superficie rocciosa nel sottosuolo di Miami \u00e8 di oolite o calcare. Questo strato roccioso \u00e8 coperto da un sottile strato di terreno spesso non pi\u00f9 di 15\u00a0m. Il calcare si \u00e8 formato a seguito dei cambiamenti del livello del mare a seguito nel periodo glaciale e dell'era glaciale. A partire da 130.000 anni fa, durante l'interglaciazione Riss-W\u00fcrm port\u00f2 il livello del mare a circa 7,5\u00a0m al di sopra il livello attuale.\nTutta la Florida meridionale fu coperta da acque basse. Diverse linee parallele di scogliere si formarono lungo la costa della parte emersa dell'altopiano della Florida, andando dall'area di Miami a quella che \u00e8 attualmente Dry Tortugas. L'area dietro queste scogliere fu in pratica una grande laguna e il calcare di Miami si form\u00f2 nell'area dai sedimenti di ooliti e gusci di bryozoa. A partire da 100.000 anni fa, il Wisconsiniano inizi\u00f2 ad abbassare il livello del mare, portando allo scoperto il fondo della laguna. Circa 15.000 anni fa il livello delle acque era sceso di circa 100\u00a0m sotto il livello attuale, per poi tornare a salire e stabilizzarsi a quello che \u00e8 attualmente circa 4.000 anni fa, lasciando la parte continentale della Florida appena al di sopra del livello del mare.\nAl di sotto della pianura si trova la falda acquifera della \"Biscayne Aquifer\", una sorgente naturale sotterranea di acqua dolce che si estende dalla parte meridionale della Contea di Palm Beach a Florida Bay, con la sua parte pi\u00f9 alta nei pressi delle citt\u00e0 di Miami Springs e Hialeah. Gran parte dell'area metropolitana di Miami ottiene la sua acqua potabile da questa falda. A causa di questa falda, non \u00e8 possibile scavare pi\u00f9 di 4,5 o 6\u00a0m al di sotto della citt\u00e0 senza trovare acqua, cosa che impedisce la costruzione di strutture sotterranee: \u00e8 per questa ragione che la metropolitana di Miami \u00e8 sopraelevata o di superficie.\nClima.\nMiami \u00e8 caratterizzata da un clima pressoch\u00e9 tropicale con estate particolarmente piovosa per temporali termoconvettivi pomeridiani abbastanza frequenti d intensi ed esposta, tra il 1\u00ba giugno e il 30 novembre, al rischio di uragani. I mesi invernali, soprattutto gennaio, sono invece caratterizzati da una minore piovosit\u00e0 e da temperature medie massime intorno a 25\u00a0\u00b0C e minime di 15\u00a0\u00b0C. Durante questa stagione talvolta si verificano brusche irruzioni di aria fredda subartica che, nel continente americano, riescono a protrarsi raramente fino ad aree tropicali (nessun rilievo orografico ne ostacola il cammino, semmai alcune catene degli Stati Uniti si sviluppano sui meridiani e quindi aiutano la discesa di masse fredde) che in citt\u00e0 mediamente una o due volte l'anno, possono portare le temperature minime anche a 5\u00a0\u00b0C con massime intorno ai 15\u00a0\u00b0C.\nIn casi eccezionali, a cielo limpido notturno, si riscontrano minime pari allo 0 \u00b0 (fuori dall'area metropolitana \u00e8 meno clamoroso, ma sempre decisamente raro e possono comparire deboli brinate data l'alta umidit\u00e0 del terreno) e di circa 9-10 \u00b0 nelle zone pi\u00f9 riparate dai freddi e impetuosi venti nordici. Valori inconsueti per queste latitudini e comunque di breve durata (generalmente 1-2 giorni in tutto l'inverno, talvolta qualcuno in pi\u00f9, nel secondo caso almeno durante un inverno ogni 2 o 3 se non pi\u00f9 raramente). Il record di temperatura pi\u00f9 bassa mai registrata \u00e8 stata di 30\u00a0\u00b0F cio\u00e8 -1\u00a0\u00b0C. La neve, nelle registrazioni meteorologiche ufficiali della citt\u00e0, non \u00e8 mai stata registrata ma il 19 gennaio 1977 cadde a poche decine di chilometri da Miami. Nei giorni immediatamente prima del Natale del 2009 cadde nevischio e pioggia mista a neve.\nStoria.\nStoria antica.\nL'origine della parola \"Miami\" \u00e8 incerta. Una delle possibili radici potrebbe essere un'espressione dei nativi americani per indicare l'acqua dolce. La zona \u00e8, infatti, ricca d'acqua. Un'altra teoria \u00e8 che il nome provenga dal lago Mayaimi (ora denominato lago Okeechobee, che significa \"l'acqua grande\"), chiamato cos\u00ec per la trib\u00f9 Mayaimi, che un tempo abitava sulle sue rive.\nI nativi americani occuparono la regione di Miami circa 10.000 anni fa e negli anni della colonizzazione europea, con la trib\u00f9 Tequesta, controllarono la parte pi\u00f9 meridionale della Florida. Ponce de Le\u00f3n fu tentato inizialmente di occupare la zona intorno al 1500, ma i suoi uomini non poterono difendere il territorio contro i bellicosi nativi, di conseguenza si spostarono a nord in una zona pi\u00f9 scarsamente popolata. Per la maggior parte del primo periodo coloniale, la zona di Miami fu visitata soltanto occasionalmente dagli europei.\nL'insediamento americano.\nNel 1566 Pedro Men\u00e9ndez de Avil\u00e9s e i suoi uomini riuscirono a stabilire un insediamento nel territorio dei Tequesta e l'anno successivo costruirono una missione alla foce del fiume Miami. Nel 1743 gli spagnoli costruirono un forte e molti coloni edificarono le loro case e fattorie lungo il corso del Miami e sulla baia di Biscayne.\nDurante gli anni successivi molti avventurieri dalle Bahamas furono attirati nella Florida del sud dalla caccia ai tesori delle navi che affondavano lungo la barriera corallina delle isole Keys e della costa. Contemporaneamente dal nord arrivarono gli indiani Seminole.\nNel 1830, Richard Fitzpatrick acquist\u00f2 la terra sul fiume Miami e impiant\u00f2 con successo una piantagione in cui coltiv\u00f2 canna da zucchero, banani, mais e vari tipi di frutta tropicale. Fort Dallas fu costruito nella piantagione di Fitzpatrick nella parte nord del fiume. Miami si trasform\u00f2 in una zona di guerra durante la seconda guerra Seminole e molti dei residenti non indiani erano i soldati di stanza a Fort Dallas. Fu la guerra indiana pi\u00f9 devastante nella storia americana e caus\u00f2 la perdita quasi totale della popolazione.\nDopo che nel 1842 la seconda guerra Seminole si concluse, il nipote di Fitzpatrick, William English, ristabil\u00ec la piantagione a Miami, pianific\u00f2 di costruire \"il villaggio di Miami\" sulla riva sud del fiume e riusc\u00ec a vendere molti lotti di terreno. La terza guerra Seminole (1855-1858) non fu distruttiva quanto la seconda, nondimeno rallent\u00f2 lo sviluppo della Florida sudorientale. Alla conclusione della guerra, alcuni dei soldati si stabilirono a Miami, mentre i Seminole rimasero nelle Everglades. Nel 1890, soltanto una manciata di famiglie aveva fatto di Miami la propria casa.\nNel 1891 Julia Tuttle, una ricca donna di Cleveland, acquist\u00f2 una vasta piantagione di agrumi nella zona e cerc\u00f2 di convincere il magnate delle ferrovie Henry Flagler, a espandere la sua linea ferroviaria, la Florida East Coast Railroad, verso sud, ma questi rifiut\u00f2 l'offerta. Nel 1894, tuttavia, la Florida fu colpita da un rigido inverno, che distrusse tutti i raccolti di agrumi nella parte nord dello Stato. Fortunatamente Miami fu risparmiata e gli agrumi della signora Tuttle si trasformarono negli unici reperibili sul mercato quell'anno. Scrisse di nuovo a Flagler, persuadendolo a visitare la zona: alla fine del suo primo giorno di visita giunse alla conclusione che Miami era pronta per espandersi.\nInizialmente molti cittadini volevano chiamare la citt\u00e0 \"Flagler\", ma Henry Flagler li convinse che non avrebbe dovuto chiamarsi con il suo nome. Cos\u00ec il 28 luglio 1896, fu fondata la citt\u00e0 di Miami con 444 abitanti (243 dei quali bianchi e 181 neri). Nel 1900 la popolazione era salita a 1.681 persone, nel 1910 a 5.471 e nel 1920 a 29.549.\nLo sviluppo iniziale.\nLo sviluppo di Miami fino alla seconda guerra mondiale fu esponenziale: all'inizio degli anni venti, le autorit\u00e0 legalizzarono il gioco d'azzardo e non applicarono mai troppo rigidamente il Proibizionismo, questo fece s\u00ec che migliaia di persone emigrassero a Miami dal nord degli Stati Uniti, generando una crescita nell'edilizia che non aveva precedenti. Alcuni edifici furono rasi al suolo dopo meno di dieci anni dalla loro costruzione per far posto a nuove e pi\u00f9 grandi opere architettoniche. Questo boom speculativo e la realizzazione di nuove strutture cominci\u00f2 a rallentare quando la quantit\u00e0 di materiale da costruzione caus\u00f2 il sovraccarico del sistema di trasporto locale. A volte le navi da carico finivano in secca, bloccando il porto. Alla fine il trasporto soffoc\u00f2 e il sindaco impose l'embargo su tutte le merci in ingresso, tranne che alle derrate alimentari. La bolla economica collass\u00f2 definitivamente nel 1926 con l'arrivo del Grande Uragano di Miami e con la Grande depressione negli anni successivi.\nAlla met\u00e0 degli anni trenta fu costruito il quartiere Art D\u00e9co di Miami Beach (ora citt\u00e0 a s\u00e9 stante) e con l'inizio della seconda guerra mondiale, il governo degli Stati Uniti approfitt\u00f2 della posizione strategica della citt\u00e0 per costruire centri di addestramento, punti di rifornimento e stazioni per le comunicazioni. Alla fine del conflitto, molti degli uomini e delle donne di stanza a Miami vi si stabilirono definitivamente, spingendo la popolazione fino alla soglia dei 500.000 abitanti.\nL'afflusso migratorio.\nCuba.\nA seguito della rivoluzione cubana del 1959 che destitu\u00ec la dittatura di Fulgencio Batista, e port\u00f2 Fidel Castro al potere, gli esuli cubani cominciarono ad arrivare in Florida in massa. In realt\u00e0 si trattava di coloro che con la dittatura di Batista e con gli americani avevano intrattenuto stretti rapporti. Inoltre, approdarono in Florida numerosi galeotti, incoraggiati da Castro a lasciare Cuba. Nel solo 1965, pi\u00f9 di 100.000 cubani arrivarono con i \"voli della libert\u00e0\", effettuati due volte al giorno, fra L'Avana e Miami. Molti dei fuggitivi erano membri delle classi medie, che al loro arrivo negli Stati Uniti avevano perso quasi tutti i loro averi. La citt\u00e0 accolse gli esuli, molti dei quali si stabilirono nel quartiere di Riverside, che da allora prese il nome di Little Havana. La comunit\u00e0 ispanica cominci\u00f2 a diventare predominante e lo spagnolo a essere la lingua pi\u00f9 comune.\nNegli anni fra il 1960 e il 1970, la Procura Generale era solita garantire dei permessi speciali (chiamati parole) ai cubani che entravano nel paese, ai quali dopo almeno un anno di permanenza sul territorio americano, veniva assegnato il permesso di soggiorno permanente (la green card). Nel 1980 Miami fu protagonista del pi\u00f9 grande esodo della storia americana: un'unica flottiglia di piccole imbarcazioni approd\u00f2 sulle rive della Florida trasportando 150.000 esuli provenienti da Cuba.\nNegli anni ottanta Miami ha visto un incremento di immigranti da altre nazioni e in particolar modo da Haiti. Nel 1990 la presenza degli haitiani \u00e8 stata riconosciuta con l'aggiunta della lingua creola haitiana alle schede elettorali, infatti \u00e8 presente il piccolo sobborgo Little Haiti nel nord di Miami.\nNei secondi anni novanta Stati Uniti e Cuba firmarono degli accordi tesi a normalizzare il flusso migratorio fra i due paesi: si ottenne l'ufficializzazione della nuova politica americana nei confronti dei rifugiati e l'impegno da parte di Cuba a fermare le eventuali imbarcazioni dirette in Florida e a non perseguire i rimpatriati. Gli accordi con il governo cubano diedero origine anche alla politica del \"piede bagnato-piede asciutto\", che permette agli esuli cubani che riescono ad arrivare sulla terraferma, di avere il permesso di soggiorno.\nVenezuela.\nDurante la dittatura di Hugo Chavez gi\u00e0 risiedevano a Miami molti venezuelani di classe media i quali per lavoro si erano trasferiti da Caracas a Miami a causa della crisi economica del paese caraibico. Nel 2013 Chavez decedette e sal\u00ec al potere Nicolas Maduro. La pessima situazione economica venezuelana, unita ad accuse di corruzione e cattiva gestione al governo del paese, port\u00f2 a forti proteste popolari durante la seconda met\u00e0 del 2013. Le proteste, che causarono diverse vittime, proseguirono nel 2014. I sostenitori del governo affermavano che era in atto una campagna di diffamazione e destabilizzazione per abbattere il governo chavista eletto democraticamente, che le proteste pacifiche erano tollerate e che la polizia non sparava sui dimostranti disarmati.\nNonostante questa affermazioni, a Miami continuarono ad arrivare moltissimi venezuelani, al punto che oggi esiste una piccola cittadina (Little Venezuela realmente Doral) che si trova dietro l'aeroporto internazionale di Miami.\nItalia.\nL'atmosfera latina di Miami ha reso la citt\u00e0 una delle pi\u00f9 popolari per i turisti e gli immigrati di tutto il mondo ed \u00e8 diventata la terza porta d'ingresso agli Stati Uniti, dopo New York e Los Angeles. La maggior parte delle comunit\u00e0 europee d'immigranti sono recenti e sono per buona parte composte da persone di alto reddito, che vivono a Miami solo una parte dell'anno. Miami ospita la pi\u00f9 ricca comunit\u00e0 italiana degli Stati Uniti, molto attiva nella moda e nella produzione di barche. Senza contare le persone di origine italiana (circa 300.000) sono circa 45.000 coloro che, nati in Italia, risiedono nella maggiore citt\u00e0 della Florida. Miami ha uno dei maggiori consolati italiani negli Stati Uniti ed \u00e8 stata una delle quattro destinazioni statunitensi dell'Alitalia.\nMiami Vice o La citt\u00e0 del vizio e della criminalit\u00e0.\nNegli anni ottanta, Miami si \u00e8 trasformata nel pi\u00f9 grande punto di transito della cocaina proveniente dalla Colombia, dalla Bolivia e dal Per\u00f9.\nL'industria della droga introdusse miliardi di dollari a Miami, ma anche una rapida escalation del numero di crimini violenti, fino a far s\u00ec che Miami fosse una delle citt\u00e0 americane pi\u00f9 violente e con un numero di crimini sopra la media. Quel periodo \u00e8 ricordato con il nome \"Cocaine Cowboy Era\".\nIn questo scenario fu ambientato il film \"Scarface\" diretto nel 1983 da Brian De Palma. Lo stesso scenario che serv\u00ec da ispirazione alla fortunata serie televisiva \"Miami Vice\", che aveva per protagonisti due agenti infiltrati della narcotici della polizia di Miami. Il successo della serie ha cominciato a ridisegnare l'industria dell'intrattenimento a Miami e la citt\u00e0 rimane un esempio nella moda, nel cinema e nella musica. In questi scenari di criminalit\u00e0 e di corruzione sono anche ambientati i famosi videogiochi ' e il prequel ', in cui la citt\u00e0 anzich\u00e9 chiamarsi Miami si chiama Vice City (che letteralmente significa \"citt\u00e0 del vizio\").\nMonumenti e luoghi d'interesse.\nNonostante la nascita relativamente recente delle citt\u00e0, sono numerose le strutture di Miami iscritte al National Register of Historic Places principalmente nei quartieri pi\u00f9 antichi di Downtown Miami e Coconut Grove.\nArchitetture religiose.\nNella citt\u00e0 di Miami:\nNell'Area metropolitana di Miami:\nArchitetture civili.\nL'ufficio del \"Preservation Officer\" del dipartimento di pianificazione di Miami ha individuato nella citt\u00e0 dieci distretti contenenti edifici storici, che sono:\nTra gli edifici di maggiore interesse nella citt\u00e0 di Miami ci sono:\nAltre architetture civili che attraggono l'interesse dei visitatori sono i numerosi grattacieli nelle zone di Downtown Miami e Brickell.\nNell'Area metropolitana di Miami si hanno poi i seguenti edifici storici:\nZone commerciali.\nNella citt\u00e0 di Miami:\nNell'Area metropolitana di Miami:\nAree naturali.\nNella citt\u00e0 di Miami l'unica spiaggia accessibile \u00e8 quella di Virgina Beach. Altri parchi della citt\u00e0 sono:\nAltre attrazioni nella citt\u00e0 di Miami sono:\nNell'Area metropolitana di Miami sono molto frequentate le spiagge della vicina South Beach (nella municipalit\u00e0 di Miami Beach). A ridosso della spiaggia di Miami Beach vi \u00e8 anche l'Art D\u00e9co Historic Districts, quartiere di Miami riconosciuto dal \"National Register Art Deco District\" per essere la citt\u00e0 americana con la pi\u00f9 alta quantit\u00e0 di palazzi (se ne contano pi\u00f9 di 800) in stile Art d\u00e9co d'America. Altre localit\u00e0 balneari si trovano a sud di Miami lungo le Florida Keys, da Tequesta a Key West. Altri parchi d'interesse sono:\nAltre attrazioni per visitatori sono:\nNei pressi di Miami si trovano poi l'Everglades National Park e la Riserva nazionale di Big Cypress.\nSociet\u00e0.\nEvoluzione demografica.\nLa citt\u00e0 vera e propria ospita meno di un residente della Florida meridionale su 13. Inoltre, il 52% della popolazione della contea di Miami-Dade non vive in nessuna municipalit\u00e0. Miami \u00e8 la quarantaduesima citt\u00e0 pi\u00f9 popolosa negli Stati Uniti. L'area metropolitana di Miami, che include le contee di Miami-Dade, Broward e Palm Beach, ha una popolazione totale di pi\u00f9 di 5,5\u00a0milioni di persone, classificata come settima negli Stati Uniti, \u00e8 l'area metropolitana pi\u00f9 grande nel sudest della nazione.\nNel 2008, le Nazioni Unite stimava che l'agglomerato urbano di Miami era il quarantaquattresimo nel mondo.\nEtnie e minoranze straniere.\nNel 2000 la composizione razziale della popolazione era: 34,1% cubani,\n 20% venezuelani, 5,6% nicaraguensi,\n 5,5% haitiani,\n 3,3% onduregni,\n 1,7% domenicani,\n 1,6% colombiani.\nNel 2004 le Nazioni Unite hanno classificato Miami prima per popolazione nata al di fuori della citt\u00e0 nella quale risiede (59%), seguita da Toronto (50%).\nNel 2009, la retribuzione media per abitazione era di $29.812, mentre il reddito familiare medio era di $33,814. Il reddito medio individuale era di $19.846. Circa il 21.7% delle famiglie ed il 26.3% della popolazione era sotto la soglia della povert\u00e0.\nNel 1960, i bianchi non ispanici rappresentavano l'80% della popolazione della contea di Miami-Dade.\nNel 1970, il Census Bureau riportava la popolazione di Miami come composta dal 45,3% di ispanici, 32,9% di bianchi non ispanici ed il 22,7% di popolazione di colore.\nLa crescita esplosiva della popolazione di Miami \u00e8 stata pilotata dalla migrazione interna da altre parti del paese, principalmente fino agli anni 1980, come anche dall'immigrazione negli Stati Uniti, dagli anni 1960 agli anni 1990. Oggi l'immigrazione a Miami si \u00e8 ridotta significativamente e la crescita attuale \u00e8 attribuita in gran parte alla sua veloce urbanizzazione ed alla crescita di edifici di altezza considerevole, che hanno fatto crescere la densit\u00e0 dei suoi quartieri centrali, come Downtown, Brickell e Edgewater, dove una singola area a Downtown ha visto una crescita del 2.069% della popolazione nel censimento del 2010.\nLa cultura generale di Miami \u00e8 influenzata significativamente dalla popolazione ispanica e da quella di colore, quest'ultima principalmente proveniente dalle isole dei Caraibi.\nLingue.\nA Miami, data la forte migrazione cubana seguita da quella venezuelana, la lingua pi\u00f9 parlata \u00e8 lo spagnolo (mentre a Miami Beach viene usato lo Spanglish - spagnolo e inglese-) seguito da italiano, greco e cinese.\nSe nel 2000 il 66,75% dei residenti parlava spagnolo a casa e solo il 25,45% inglese, nel 2010 addirittura il 70,2% degli abitanti di Miami di et\u00e0 superiore ai 5 anni parlava solo spagnolo a casa mentre il 22,7% della popolazione parlava inglese in ambiente domestico. Circa il 6,3% parla altre lingue indoeuropee a casa. In totale, quindi, il 77,3% degli abitanti parla una lingua diversa dall'inglese.\nDal trasferimento al di fuori di quest'area di persone che parlano inglese, la percentuale di persone che parlano solo inglese \u00e8 destinato a scendere ulteriormente.\nCultura.\nBiblioteche.\nLa Miami-Dade Public Library gestisce numerose biblioteche nella contea, tra le quali presso la \"Miami Cultural Plaza\" al 101 West Flagler Street, a Downtown Miami.\nScuole.\nLe scuole pubbliche sono gestite dalla \"Miami-Dade County Public Schools\". Tra i centri di formazione superiore si hanno:\nGeografia antropica.\nUrbanistica.\nMiami \u00e8 suddivisa in differenti aree, con Downtown Miami che rappresenta il centro della citt\u00e0.\nLe strade sono generalmente numerate e quelle in direzione est-ovest vengono indicate come \"Street\", mentre quelle in direzione nord-sud come \"Avenue\". Le strade sono numerate progressivamente allontanandosi dai riferimenti principali costituiti da \"Flagler Street\" in direzione est-ovest e \"Miami Avenue\" in direzione nord-sud.\nIl numero della strada generalmente si ripete nei quadranti nordest, sudest, sudovest e nordovest della citt\u00e0, utilizzando i riferimenti cardinali per evitare ambiguit\u00e0: ad esempio, \"NW 8th Street\" \u00e8 una strada di Downtown, mentre \"SW 8th Street\" \u00e8 la strada principale del quartiere di Little Havana. Questo schema \u00e8 utilizzato anche da altre citt\u00e0 dell'area metropolitana di Miami, per cui \"8th Street\", ad esempio, esiste anche Miami Beach, cosa che pu\u00f2 creare inizialmente un po' di confusione.\nSuddivisioni storiche.\nIl centro della citt\u00e0 \u00e8 Downtown Miami che si trova nella sua parte orientale, sulla baia di Biscayne. Questo quartiere include Brickell, Virginia Key, Watson Island ed il porto di Miami. Le altre isole che si trovano sulla baia sono condivise con la citt\u00e0 di Miami Beach. A nordovest rispetto a Downtown si trova il Civic Center, dove si trova un'alta concentrazione di strutture sanitarie e di ricerca.\nLa parte meridionale della citt\u00e0, al di sotto del Miami River, include Coral Way, The Roads e Coconut Grove. Coconut Grove fu fondato nel 1825 ed \u00e8 la sede del municipio di Miami. Caratteristica di Coconut Grove, insieme a molti edifici storici, sono i parchi, come Villa Vizcaya, The Kampong e The Barnacle Historic State Park. Coral Way \u00e8 un altro quartiere residenziale costruito nel 1922 per collegare Downtown con Coral Gables.\nLa parte occidentale della citt\u00e0 include Little Havana, West Flagler e Flagami. Rappresenta la zona tradizionalmente abitata da immigranti, inizialmente ebrei ed attualmente dal Centro America e Cuba, mentre il quartiere di Allapattah ospita molte differenti etnie.\nLa parte settentrionale dei Miami include Midtown, un altro distretto che ospita molte differenti etnie ed \u00e8 l'unione dei due quartieri di Edgewater e Wynwood. La parte a nordest di Midtown \u00e8 quella che ospita i residenti con reddito pi\u00f9 elevato, in particolare nel Design District e l'Upper Eastside. Sempre nella parte settentrionale si trovano comunit\u00e0 di colore ed immigranti caraibici, come a Little Haiti, Overtown e Liberty City.\nSuddivisioni amministrative.\nA fini amministrativi, i quartieri di Miami vengono raggruppati in \"Distretti\" che nominano un loro rappresentante nel consiglio comunale.\nLa composizione dei distretti \u00e8 la seguente:\nAltro raggruppamento di quartieri in aree pi\u00f9 ampie \u00e8 quello fatto dal \"Neighborhood Enhancement Team\" dell'amministrazione comunale.\nIn questo caso, la lista di quartieri nei quali viene scomposta la citt\u00e0 \u00e8 la seguente:\nArea metropolitana.\nL'estensione della citt\u00e0 di Miami \u00e8 estremamente ridotta rispetto all'estensione dell'area urbana, che si estende verso ovest creando un continuo con Miami Beach e verso nord verso Fort Lauderdale. L'area metropolitana corrispondente, che ospita pi\u00f9 di cinque milioni di abitanti, si estende sulle contee di:\nEconomia.\nData la relativa vicinanza con l'America latina, Miami \u00e8 diventata la base per i rapporti con il Sud America per molte societ\u00e0 multinazionali, come American Airlines, Cisco, Disney, Exxon, FedEx, Microsoft, Oracle e Sony e molte grandi aziende hanno la loro sede principale nei dintorni di Miami, tra le quali Burger King, DHL, Norwegian Cruise Line, Carnival Cruise Lines e Royal Caribbean International.\nL'aeroporto internazionale e il porto di Miami sono fra i pi\u00f9 trafficati punti d'ingresso al territorio americano, in particolar modo per le merci provenienti dal Sud-America e dai Caraibi. Inoltre il centro di Miami ha la pi\u00f9 alta concentrazione di banche internazionali degli Stati Uniti. Nel 2003 ha ospitato le trattative per l'FTAA (Zona di libero scambio delle Americhe) ed \u00e8 la principale candidata a diventarne la sede definitiva.\nAnche il turismo \u00e8 una risorsa di rilievo per il bilancio della citt\u00e0: le spiagge di Miami sono note in tutto il mondo e il quartiere Art D\u00e9co di South Beach, con i suoi locali notturni, \u00e8 considerato uno dei pi\u00f9 glamour del pianeta.\nMiami nel 2000 \u00e8 stata teatro della pi\u00f9 importante azione legale promossa negli Stati Uniti, nella quale migliaia di fumatori malati di cancro della Florida ottennero lo sbalorditivo verdetto di risarcimento di 145 miliardi di dollari a danno delle cinque pi\u00f9 grandi aziende americane produttrici di tabacco.\nSecondo un'indagine dell'U.S. Census Bureau, nel 2002 Miami era la citt\u00e0 con il pi\u00f9 alto tasso di povert\u00e0 degli Stati Uniti, con il 31% dei suoi abitanti che viveva con un reddito inferiore alla soglia di povert\u00e0 americana. Nel 2004 Miami \u00e8 risalita in questa classifica, collocandosi comunque al terzultimo posto davanti a Detroit ed El Paso.\nInfrastrutture e trasporti.\nPorti.\nIl porto di Miami \u00e8 collocato sulla Baia di Biscayne che si affaccia sull'oceano Atlantico. Questo \u00e8 collegato con Downtown Miami dal ponte chiamato \"Port Boulevard\".\nIl porto \u00e8 conosciuto come il \"Cruise Capital of the World\" (La capitale mondiale delle crociere), questo per il fatto che \u00e8 il porto al mondo dove transita il maggior numero di passeggeri/crociere, infatti qui attraccano le pi\u00f9 grandi navi da crociera esistenti e qui fanno capo le maggiori linee di crociera. Il porto \u00e8 anche conosciuto come \"Cargo Gateway of the Americas\" (Porta del carico merci delle Americhe).\nIl porto costituisce uno degli elementi pi\u00f9 importanti per l'economia della citt\u00e0 e dello Stato della Florida. Infatti ogni anno vi transitano circa 4 milioni di passeggeri da crociera e oltre 9 milioni di tonnellate di merci. In tutto nelle attivit\u00e0 crocieristiche e mercantili sono occupati 98.000 addetti.\nAeroporti.\nLa citt\u00e0 \u00e8 servita dall'aeroporto internazionale di Miami. A 33\u00a0km dal centro \u00e8 presente anche l'Aeroporto Internazionale di Fort Lauderdale-Hollywood.\nIl traffico \"executive\" e \"air taxi\" si concentra invece sull'aeroporto di Opa-locka.\nMobilit\u00e0 urbana.\nLa metropolitana di Miami \u00e8 organizzata con un servizio su rotaia (Metrorail), che serve la contea in direzione nord-sud, e un servizio gratuito su gomma senza conducente (Metromover), che serve principalmente Downtown Miami. Tutte le linee sono dotate di collegamento Wi-Fi. La citt\u00e0 \u00e8 inoltre collegata a Fort Lauderdale e West Palm Beach attraverso il servizio ferroviario suburbano Tri-Rail.\nAmministrazione.\nL'amministrazione della citt\u00e0 di Miami \u00e8 basata su di un modello \"sindaco-consiglio comunale\". Il consiglio comunale consiste di cinque commissari eletti da distretti uninominali. Il consiglio comunale costituisce l'autorit\u00e0 di governo con potere di approvare ordinanze, adottare regolamenti ed esercitare i poteri ad esso conferiti. Il sindaco \u00e8 eletto a maggioranza e nomina un \"city manager\". Le riunioni della commissione si svolgono nel \"Miami City Hall\", che si trova a \"3500 Pan American Drive Miami, Florida 33133\" nel quartiere di Coconut Grove presso Dinner Key.\nL'attuale commissione \u00e8 composta da:\nConsolati.\nLa lista dei consolati a Miami secondo il \"Dipartimento della regolamentazione e delle risorse economiche\" della contea:\nGemellaggi.\nMiami \u00e8 gemellata con le seguenti citt\u00e0:\nSport.\nMiami \u00e8 rappresentata in tutte le principali leghe professionistiche statunitensi:\nMiami ospita ogni anno all'Hard Rock Stadium l'Orange Bowl, una delle quattro finali nazionali riservate ai campionati studenteschi di football americano; inoltre a Homestead, piccolo centro della periferia, ha sede l'Homestead-Miami Speedway, circuito dove si disputano le gare delle pi\u00f9 importanti serie automobilistiche statunitensi come NASCAR, IRL, GRAND-AM. Nel 2008 Jimmie Johnson si \u00e8 aggiudicato la Ford400, ultimo appuntamento stagionale della NASCAR (categoria pi\u00f9 seguita del motorsport stelle e strisce), guadagnando un montepremi di $7.354.860."}
{"id": "318208", "revid": "32658", "url": "https://it.wikipedia.org/wiki?curid=318208", "title": "Mar jonio", "text": ""}
{"id": "318209", "revid": "125639784", "url": "https://it.wikipedia.org/wiki?curid=318209", "title": "Mirko", "text": "Origine e diffusione.\n\u00c8 una ripresa del nome slavo \"Mirko\", che costituisce generalmente una forma abbreviata del nome \"Miroslav\", o pi\u00f9 raramente di altri nomi contenenti l'elemento \"mir\" (\"pace\"), quali ad esempio \"Dragomir\", \"Vladimir\" e via dicendo.\nOnomastico.\nTrattandosi di un nome adespota, la relativa festa cristiana dell'onomastico pu\u00f2 essere festeggiata il 1\u00ba novembre, festa di Ognissanti. Alternativamente, vista l'origine, si pu\u00f2 festeggiarla lo stesso giorno del nome Miroslavo, cio\u00e8 il 24 agosto in ricordo del beato Miroslav Bule\u0161i\u0107, sacerdote e martire a Lanischie."}
{"id": "318210", "revid": "486946", "url": "https://it.wikipedia.org/wiki?curid=318210", "title": "Guerra in Jugoslavia", "text": ""}
{"id": "318219", "revid": "4711", "url": "https://it.wikipedia.org/wiki?curid=318219", "title": "Lingua serbocroata", "text": ""}
{"id": "318220", "revid": "1026903", "url": "https://it.wikipedia.org/wiki?curid=318220", "title": "Francesco Cavalli", "text": "Biografia.\nNacque a Crema, nella Repubblica di Venezia, nel 1602. Il suo cognome era \"Caletti\"; suo padre, Giovan Battista detto \"il Bruno\" era gi\u00e0 maestro di cappella del Duomo di Crema. \nIl nome \"Cavalli\" gli fu donato dal suo protettore, il nobile veneziano \"Federico Cavalli\", che dopo essere stato eletto governatore di Crema nel 1614, fece ritorno a Venezia nel 1616, conducendo con s\u00e9 il giovane Francesco, le cui disposizioni per l'arte musicale avevano suscitato il suo interessamento.\nAmmesso il 18 febbraio 1617 come cantore (soprano) della Cappella Marciana della Basilica di San Marco col compenso di 50 ducati, ebbe il privilegio di trovarsi sotto il tutorato musicale di Claudio Monteverdi, allora maestro di quella celebre cappella. \nDai registri della basilica si legge che Cavalli vi entr\u00f2 come \"Pietro Francesco Bruni cremasco\".\nIl 18 maggio 1620 assume l'incarico di sostituto organista nella Basilica dei Santi Giovanni e Paolo (Venezia).\nIl 1\u00ba febbraio 1628 ebbe nuovi compiti come tenore a San Marco, col nome di \"Francesco Caletto\", e fu sotto questo nome che i suoi compensi furono portati a 100 ducati, il 1\u00ba gennaio 1635. Il posto di suonatore del secondo organo della cappella era divenuto vacante per la morte di Giovanni Pietro Berti ed un concorso fu indetto per la nomina del suo successore. I concorrenti di Cavalli, tutti di talento, erano Nicolas Fonte, Natale Monferrato e Jacques Arrigoni. I giudici si pronunciarono in favore di Cavalli, che fu iscritto il 22 gennaio 1640, con il nome di \"Francesco Caletti\", detto \"Cavalli\".\nIl 7 gennaio 1630 sposa a Venezia la vedova Maria Sozomeno.\nIl suo salario fu progressivamente innalzato a 200 ducati, somma considerevole per quell'epoca. Gi\u00e0 nel 1644 divenne titolare del primo organo, mentre Massimiliano Neri era secondo organista (come dimostra il salario comparativamente minore); quando quest'ultimo rinunci\u00f2 all'incarico nel 1664 per entrare al servizio della corte di Colonia residente a Bonn, venne sostituito da Giovanni Battista Volpe detto \"Rovettino\", mentre il Cavalli continu\u00f2 ad avere il medesimo compenso, quale primo organista.\nNel 1646 la sua favola drammatica per musica \"L'Egisto\" ebbe la prima anche al Th\u00e9\u00e2tre du Petit-Bourbon di Parigi.\nNel 1652 il suo dramma per musica \"Veremonda, l'amazzone di Aragona\" ha la prima anche al Teatro Santi Giovanni e Paolo di Venezia.\nNel 1654 il suo dramma per musica \"Le magie amorose\" (seconda versione de \"La Rosinda\") ha la prima nel Teatro San Cassiano di Venezia e la festa teatrale \"Le nozze di Teti e di Peleo\" ha la prima anche al Th\u00e9\u00e2tre du Palais-Royal di Parigi.\nNel 1660 avviene la prima assoluta di \"Te Deum\" nella Basilica dei Santi Giovanni e Paolo (Venezia).\nL'11 gennaio 1665 diventa primo organista della Basilica di San Marco, il 4 febbraio successivo avviene la ripresa di \"Ciro\" (nella terza versione) al Teatro Santi Giovanni e Paolo e il 6 maggio Il Giasone inaugura il Teatro del Vecchio Arsenale di Ancona.\nIl 20 novembre 1668 Cavalli fu chiamato ad essere il maestro della cappella ducale succedendo a Giovanni Rovetta nella Basilica di San Marco.\nPervenuto a questa posizione, ne godette fino alla sua morte, il 14 gennaio 1676.\nNel 1671 \"Scipione Affricano\" ha la prima anche al Teatro Tordinona di Roma.\nSi suole riconoscere nel compositore cremasco la persona del ritratto qui sopra riportato; tuttavia mancano riscontri per un'attribuzione certa. \nPersonalit\u00e0 artistica.\nCavalli cominci\u00f2 a scrivere per il teatro nel 1639 e la sua attivit\u00e0 non conobbe soste per un arco di ben trentadue anni. Venezia era in grado di offrire, all'epoca, una grande variet\u00e0 di rappresentazioni d'opera, che si facevano concorrenza l'un l'altra; potendo contare, di volta in volta, sul Teatro Santi Giovanni e Paolo, Teatro San Cassiano, Teatro San Mois\u00e8, di Sant'Apollinare e di San Salvatore. Cavalli giunse a scrivere per questi teatri fino a cinque opere all'anno. Risulta probabile (anche se non vi sono rimaste prove oggettive in merito) la sua collaborazione con Claudio Monteverdi nell'ultima opera di quest'ultimo \"L'incoronazione di Poppea\". \nConsigliato da Francesco Buti, il cardinale Giulio Mazzarino lo chiam\u00f2 a Parigi in occasione del matrimonio di Luigi XIV con Maria Teresa d'Asburgo (1638-1683) per l'esecuzione della sua opera L'Ercole amante. L'opera fu commissionata dal cardinale Mazzarino per i festeggiamenti delle nozze celebrate nel giugno del 1660. Cavalli esit\u00f2 ad accettare, adducendo come scusa l'et\u00e0 avanzata (aveva 57 anni), ma si decise in seguito al lauto compenso per la commissione. Non escluso per evitare che l'incarico andasse ad Antonio Cesti, suo collega rivale.\nPer incontrare il gusto francese Cavalli accetta l'inserimento nell'opera ad ogni inizio e conclusione di atto, degli intermezzi di danza composti da Isaac de Benserade e Jean-Baptiste Lully. Lo stesso Cavalli cambia alcune peculiarit\u00e0 del suo stile, facendo un uso meno espansivo della vocalit\u00e0 dei controtenori, sopranisti, all'epoca castrati, poco graditi in Francia, utilizzando per i ruoli principali maschili le voci di tenore o di baritono.\nTuttavia la nuova sala teatrale, costruita appositamente nel Palazzo delle Tuileries, non viene ultimata in tempo per i festeggiamenti, ed il debutto della nuova opera viene quindi rimandato. Viene sostituita con una ripresa de \"Il Xerxe\", sempre di Cavalli. Inaugurato il teatro, l'opera verr\u00e0 finalmente rappresentata il 7 febbraio 1662, seguita da sette repliche fino alla primavera. \n\"Xerx\u00e8s\" (seconda versione di \"Il Xerse\") fu rappresentata con Atto Melani il 22 novembre 1660 nella galleria superiore del Louvre. Il suo lavoro si rivel\u00f2 un insuccesso ed il progetto francese di Cavalli fall\u00ec per diversi motivi: l'impegno relativo che Cavalli mise nella stesura del lavoro col rimandare di volta in volta, i viaggi nella capitale francese; l'imperfetta conoscenza della lingua italiana del pubblico a cui era destinato; la scarsa abitudine dei francesi alle musiche italiane. E non da ultimo la morte di Mazarino, che l'aveva chiamato e protetto. Vennero collocati all'interno una serie di balletti di Jean Baptiste Lully che ebbero maggior fortuna, anche grazie alla protezione che il musicista-ballerino di origini fiorentine cominciava a godere presso lo stesso Luigi XIV.\nAlla fine del 1669, Cavalli cess\u00f2 di scrivere per le scene, ma scrisse o rivide per la pubblicazione una notevole mole di composizioni su testo sacro, pubblicate in due importanti raccolte. Si sa che svolgeva ancora la sua professione musicale nel 1672, epoca in cui Johann Philipp Krieger, poi maestro di cappella ad Halle e Dresda, lo frequent\u00f2 a Venezia e prese lezioni di composizione da lui e da G. Rovetta.\nPianelli dice (\"Dell'opera in musica\", sez. III, c. 3) che Cavalli fu il primo a introdurre arie nelle opere, che fu nel \"Giasone\" che ne fece il saggio e che prima di lui la musica teatrale consisteva semplicemente in un recitativo grave in cui gli strumenti non suonavano che i ritornelli. Questa affermazione risulta oggi piuttosto riduttiva; Cavalli ha tuttavia, il merito di individuare e consolidare gradualmente gli aspetti formali di quella che era divenuta tra il 1630 ed il 1650, la rappresentazione musicale di maggior interesse per il pubblico veneziano aristocratico e borghese e che verr\u00e0 presa a modello nei maggiori teatri italiani (Napoli, Milano, Bologna, Genova) ed europei del suo tempo. L'avere dato alle arie una struttura maggiormente funzionale rispetto al recente passato, una forma pi\u00f9 elegante e pi\u00f9 accurata nei dettagli timbrici e ritmici. Al pari di Claudio Monteverdi, riesce a cogliere alla sua radice l'anima di cui \u00e8 composto il valore semantico dell'estetica musicale del primo Seicento italiano.\nAltra significativa dote che ebbe Cavalli, fu il curare con attenzione l'edizione a stampa delle proprie opere, con l'aiuto della moglie nel ruolo di copista, come si pu\u00f2 verificare presso la Biblioteca Marciana di Venezia, segno della coscienza del valore che esse avrebbero potuto rivelare, da allora in avanti. Altrettanto la considerazione che gli stampatori stavano assumendo, valutando Venezia quale nuova capitale europea della musica a stampa, insieme ad Amsterdam, tra i secoli XVI e XVII.\nNel 1952 \"La Didone\" ebbe la prima nel Cortile del Palazzo Pitti di Firenze diretta da Carlo Maria Giulini con Clara Petrella, Jolanda Gardino, Giuseppe Campora ed Italo Tajo.\nNel 1961 \"L'Ercole amante\" ebbe la prima al Teatro La Fenice di Venezia diretta da Ettore Gracis con Adriana Lazzarini, Florindo Andreolli e Raffaele Ari\u00e9 nella revisione di Riccardo Nielsen.\nNel 1967 avviene la prima di \"L'Ormindo\" al Glyndebourne Festival Opera diretta e rivista da Raymond Leppard con Jane Berbi\u00e9 e la London Philharmonic Orchestra. L'Ormindo verr\u00e0 riproposta fino al 1969."}
{"id": "318221", "revid": "339392", "url": "https://it.wikipedia.org/wiki?curid=318221", "title": "Trance music", "text": ""}
{"id": "318223", "revid": "117901590", "url": "https://it.wikipedia.org/wiki?curid=318223", "title": "Concerto per flauto, arpa e orchestra (Mozart)", "text": "Il concerto per flauto, arpa e orchestra K 299/297c fu composto a Parigi nell'aprile del 1778 da un Mozart appena ventiduenne. L'opera fu scritta per Adrien-Louis de Bouni\u00e8res, duca di Guines, gi\u00e0 ambasciatore francese in Gran Bretagna e valente flautista, e per sua figlia, arpista (a cui Mozart aveva anche dato lezioni di composizione).\nSi tratta in realt\u00e0 di un doppio concerto in cui l'arpa intrattiene un dialogo galante con il flauto (e con l'orchestra) dando vita ad una serie di sonorit\u00e0 di rara bellezza."}
{"id": "318224", "revid": "484362", "url": "https://it.wikipedia.org/wiki?curid=318224", "title": "Guerra Russo-Afghana", "text": ""}
{"id": "318225", "revid": "1318658", "url": "https://it.wikipedia.org/wiki?curid=318225", "title": "Battaglia del Nilo", "text": ""}
{"id": "318226", "revid": "21371", "url": "https://it.wikipedia.org/wiki?curid=318226", "title": "Guerra del Canale di Suez", "text": ""}
{"id": "318227", "revid": "1543377", "url": "https://it.wikipedia.org/wiki?curid=318227", "title": "Rootkits", "text": "Rootkits - Subverting the windows kernel \u00e8 un saggio sui metodi utilizzati per creare un rootkit. Mirato agli amministratori di sistema, il libro \u00e8 scritto da due dei pi\u00f9 attivi contributori del magazine in rete \"Rootkit.com\".\nAnche se il libro si concentra sul sistema operativo al momento pi\u00f9 diffuso, i concetti basilari sono applicabili a qualunque sistema operativo.\nGli scopi del libro sono:\nLe sezioni del libro sono:"}
{"id": "318228", "revid": "2225", "url": "https://it.wikipedia.org/wiki?curid=318228", "title": "New York Knickerbockers", "text": ""}
{"id": "318231", "revid": "7", "url": "https://it.wikipedia.org/wiki?curid=318231", "title": "Nu-Nrg", "text": ""}
{"id": "318233", "revid": "1048993", "url": "https://it.wikipedia.org/wiki?curid=318233", "title": "Roberto Turigliatto", "text": "Biografia.\nLaureato in Lettere all'Universit\u00e0 di Torino, nel 1974 \u00e8 tra i fondatori del cineclub torinese \"Movie Club\" ideato dal cinefilo Baldo Vallero. Sotto la presidenza di Stefano Della Casa \u00e8 stato segretario generale (fino al 1980), dal 1982 \u00e8 stato nominato presidente. Dal 1976 al 1984 \u00e8 tra i responsabili della programmazione del cineclub.\nA partire dal 1982 inizia la collaborazione con il \"Festival Internazionale Cinema Giovani\" di Torino (poi Torino Film Festival), per il quale svolge gli incarichi di membro della commissione selezionatrice, membro del Comitato degli Esperti e ideatore e curatore di numerose retrospettive dedicate alla \"Nouvelle vague\", al cinema polacco degli anni cinquanta/sessanta e di omaggi a Philippe Garrel, Paulo Rocha, Jerzy Skolimowski, Robert Kramer, Jean-Daniel Pollet, John Carpenter, Manoel de Oliveira, Jean-Marie Straub e Dani\u00e8le Huillet, J\u00falio Bressane.\nNegli anni novanta cura una serie di retrospettive per il Museo nazionale del Cinema di Torino e collabora alla Mostra internazionale del Nuovo Cinema di Pesaro. Collabora inoltre con il festival di Taormina nel 1992 e 1993 e con la Mostra di Venezia nel 1997 nelle sezioni \"Officina veneziana\" e \"Corto-cortissimo\", nel 1999-2000 come membro del Comitato di Selezione e nel 2001 come curatore della sezione \"Nuovi territori\" e della retrospettiva dedicata a Guy Debord.\n\u00c8 uno dei curatori del programma di Rai 3 \"Fuori orario\" per il quale ha realizzato come autore oltre duecento puntate e notti tematiche.\nDal 2003 al 2006 \u00e8 stato co-direttore, con Giulia D'Agnolo Vallan, del Torino Film Festival. Nel 2006, in seguito a delle profonde divergenze all'interno dei vertici del festival, venne chiamato Nanni Moretti a dirigerlo. Dal 2009 \u00e8 tra i selezionatori del Festival di Locarno.\n\u00c8 il fratello minore dell'ex senatore di Rifondazione Comunista Franco Turigliatto."}
{"id": "318234", "revid": "713168", "url": "https://it.wikipedia.org/wiki?curid=318234", "title": "Sven Hedin", "text": "La vita.\nHedin nacque a Stoccolma. Tra il 1886 e il 1892 studi\u00f2 geologia, mineralogia, zoologia, e latino all'Universit\u00e0 di Stoccolma, di Uppsala, di Berlino ed Halle. Fu allievo di Ferdinand von Richthofen.\nTra il 1892 ed il 1935 guid\u00f2 varie spedizioni nell'Asia centrale. Nel 1902 fu l'ultimo svedese della storia ad essere insignito d'un titolo nobiliare ereditario. Divenne membro della Accademia Svedese nel 1913.\nTra i suoi primati, anche la produzione della prima mappa dettagliata di Pamir, Taklamakan, Tibet, dell'antica Via della seta e dell'Himalaya. Pare sia stato il primo europeo a comprendere che l'Himalaya fosse un'unica catena montuosa.\nSebbene sia stato principalmente un esploratore, Hedin fu anche il primo occidentale a dissotterrare le rovine delle antiche citt\u00e0 buddiste nell'Asia Centrale cinese. Nel 1899 scopr\u00ec l'antico presidio cinese di Loulan (Lou-lan) nel deserto di Taklamakan. I numerosi manoscritti dissotterrati in quel luogo provano l'enorme importanza storica del ritrovamento.\nNegli ultimi tempi disegn\u00f2 le mappe di ampie zone inesplorate delle alture tibetane, ma non riusc\u00ec mai a realizzare il suo ultimo grande sogno: accedere alla citt\u00e0 proibita di Lhasa.\nFu amico personale di Gustavo V di Svezia (e della sua regina Victoria de Baden) che frequent\u00f2 regolarmente. Insieme a Carl Bennedich fu autore del cosiddetto \"borgg\u00e5rdstalet\" (il discorso al castello reale) che fu letto all'arrivo della marcia armata contadina (bondet\u00e5get) nella dimora reale. In questo discorso, il Re denunciava aspramente la politica di difesa del governo di Karl Staaff, che fu costretto alle dimissioni.\nSven Hedin pensava che la Russia costituisse una grave minaccia per l'occidente, ed anche per questo support\u00f2 ed ammir\u00f2 Adolf Hitler (che peraltro ricambiava affettuosamente) prima e durante il Terzo Reich. Tuttavia Hedin non fu mai un vero nazista, e fu anzi sostanzialmente ingannato dai nazionalsocialisti. Nel suo libro \"Tyskland och v\u00e4rldsfreden\" (La Germania e la pace mondiale) Hedin lanci\u00f2 una chiara invettiva contro il governo tedesco:\nIn Germania il libro fu bandito."}
{"id": "318236", "revid": "1060", "url": "https://it.wikipedia.org/wiki?curid=318236", "title": "Cromagnon", "text": ""}
{"id": "318240", "revid": "1522738", "url": "https://it.wikipedia.org/wiki?curid=318240", "title": "La regina dei dannati", "text": "La regina dei dannati (titolo originale \"The Queen of the Damned\"), pubblicato nel 1988 \u00e8 il terzo libro delle \"Cronache dei vampiri\" di Anne Rice. La narrazione \u00e8 affidata ancora una volta al vampiro Lestat.\nDalla storia \u00e8 stato tratto anche un film omonimo.\nTrama completa.\nLa prima parte del libro segue le tracce di diverse persone durante un preciso arco temporale. Si \u00e8 introdotti a vari nuovi mortali e vampiri che diventeranno parte del cosiddetto \"Coven of the Articulate\": Pandora, Jesse, Maharet, Khayman ed Eric (David Talbot, un membro della congrega, non \u00e8 ancora diventato vampiro in questo libro). Si notano diversi personaggi dai libri precedenti: Armand, Daniel (il \"ragazzo reporter\" di \"Intervista col Vampiro\"), Marius, Louis, Gabrielle e Santino. Ognuno dei sei capitoli della prima parte narra la storia di un personaggio differente o di un differente gruppo di persone. Come filo conduttore fra i capitoli ci sono una serie di sogni riguardo due sorelle gemelle, probabilmente streghe, dai capelli rossi che vivevano in tempi antichi, e la notizia che un potente essere sta uccidendo tutti i vampiri nel mondo.\nPrima parte.\nPandora e Santino si dirigono a salvare Marius, che li ha chiamati telepaticamente per provare ad avvertire gli altri di un grande e imminente pericolo. Non appena arrivano nella sua abitazione nel distante nord, lo ritrovano sepolto nel ghiaccio. Apprendono che Akasha, la \"Regina dei Dannati\" del titolo, \u00e8 stata risvegliata dalla musica di Lestat. Ella ha assorbito suo marito Enkil e ha elaborato un piano per comandare il mondo dei mortali. \u00c8 stata Akasha a uccidere gli altri vampiri, tentando di ridurre gli immortali a un piccolo numero di vampiri totalmente fedeli a lei.\nSeconda parte.\nAl concerto di Lestat Jesse viene ferita a morte e viene portata al complesso di Sonoma di Maharet, dove per salvarla viene trasformata in vampiro e dove il resto dei vampiri presenti nella prima parte del libro si radunano. Gli unici a non presentarsi sono Akasha e Lestat. Lei lo ha rapito e portato in un vorticoso giro del mondo, incitando le donne a sollevarsi e a uccidere gli uomini che le hanno oppresse e tentando di convincerlo a divenire il suo consorte.\nTerza parte.\nNella casa di Maharet a Sonoma, nel mezzo di una foresta gigantesca, Maharet narra a Pandora, Santino, Armand, Daniel, Louis e Gabrielle la storia di Akasha e delle due gemelle dai capelli rossi, che sono in effetti Maharet e sua sorella, Mekare. Sono presenti anche Mael e Khayman, che per\u00f2 conoscono gi\u00e0 la storia.\nQuarta parte.\nAkasha fronteggia il gruppo di vampiri nell'abitazione di Maharet. Qui lei espone i suoi piani e offre al gruppo di vampiri una chance per essere i suoi \"angeli\" nel suo Nuovo Mondo. Se si rifiuteranno, lei minaccia di ucciderli. Gli altri per\u00f2 affermano di non volersi associare, che il suo piano \u00e8 un utopia, che non potr\u00e0 mai tradursi nel mondo reale. Prima che lei possa mettere in pratica la minaccia di morte, Mekare irrompe e la uccide, quindi divora il suo cervello e il suo cuore, unico modo per salvare i rimanenti vampiri, divenendo cos\u00ec la nuova regina, e distruggendo Akasha una volta per tutte.\nScossi, i vampiri lasciano l'abitazione di Maharet per raggiungere \"Night Island\" in Florida, di propriet\u00e0 di Armand, e per riprendersi. Dopo breve tempo si disperdono nuovamente, andando ciascuno per la propria strada. Alla fine del libro, Lestat porta con s\u00e9 Louis per andare a trovare David Talbot. Dopo una breve visita si perdono nella notte. Un furibondo Louis e le sue arrabbiate parole riempiono Lestat di allegria."}
{"id": "318243", "revid": "1442080", "url": "https://it.wikipedia.org/wiki?curid=318243", "title": "Arthur Honegger", "text": "Nato in Francia e vissuto per gran parte del tempo a Parigi, Arthur Honegger fu membro del Gruppo dei Sei. Il suo lavoro pi\u00f9 frequentemente rappresentato \u00e8 il \"Pacific 231\" per orchestra, che imita il suono di una locomotiva a vapore. Honegger infatti era un grandissimo appassionato di treni, al punto da dichiarare una volta: \"ho sempre amato le locomotive passionalmente. Per me sono creature viventi e le amo come altri amano le donne o i cavalli\"\nBiografia.\nHonegger studi\u00f2 il violino con Willem de Boer al Conservatorio di Zurigo dal 1909 al 1911 e con Lucien Capet a Parigi dal 1911 al 1913. Inoltre, fu allievo di Gedalge (contrappunto), di Widor (orchestrazione) e di Vincent d'Indy (direzione d'orchestra). Tra la prima e la seconda guerra mondiale Honegger fu molto prolifico. Compose le musiche del film epico \"Napol\u00e9on\" (1927) di Abel Gance, e scrisse molte musiche, tra cui nove balletti e tre opere. Una di queste tre, \"Jeanne d'Arc au b\u00fbcher\" (Giovanna d'Arco al rogo) (1935) \u00e8 considerata uno dei suoi lavori pi\u00f9 raffinati: venne in seguito trasformata in film da Roberto Rossellini con il nome di \"Giovanna d'Arco al rogo\". Un'altra opera degna di attenzione \u00e8 \"Antigone\", composta su un libretto di Jean Cocteau del 1922.\nA queste fatiche solitarie affianc\u00f2 l'opera \"L'Aiglon\" (1937), scritta in collaborazione con Jacques Ibert (col quale realizz\u00f2 anche un'altra operetta). Sempre in questo periodo scrisse anche la \"Danse de la Ch\u00e8vre\" (1921). Dedicato a Ren\u00e9 Le Roy e scritto soltanto per il flauto, questo brano \u00e8 vitale e giovane ma racchiude in s\u00e9 tutte le linee guida dell'opera di Honegger.\nL'operetta \"Les Aventures du Roi Pausole\" ha la prima il 12 dicembre 1930 al Th\u00e9\u00e2tre des Bouffes-Parisiens di Parigi arrivando a 500 rappresentazioni.\nHonegger non recise mai il legame con la Svizzera, suo paese d'origine, ma con l'incalzare della guerra e con l'invasione nazista della Francia si ritrov\u00f2 giocoforza intrappolato a Parigi. Allora s'arruol\u00f2 nella Resistenza francese ma non ebbe mai eccessivi problemi con i nazisti, che gli permisero di continuare a lavorare senza troppe interferenze. In ogni caso la guerra fu un duro colpo per lui. Ciononostante, prima della morte riusc\u00ec a scrivere le sue ultime quattro sinfonie (dalla 2 alla 5), che tutt'oggi vengono spesso eseguite e registrate.\nFu anche un valido insegnante di musica e tra i suoi allievi figur\u00f2 Marcel Delannoy.\nArthur Honegger mor\u00ec il 27 novembre 1955 e fu sepolto al cimitero di Saint-Vincent nel quartiere Montmartre a Parigi.\n\"Les Aventures du Roi Pausole\" ebbe la prima come \"Die Abenteuer des K\u00f6nigs Pausole\" il 9 marzo 1955 all'Opera di Amburgo, va in scena al Grand Th\u00e9\u00e2tre di Ginevra nel 1960 ed ebbe la prima nel 1978 a Norimberga.\nStile.\nBench\u00e9 Honegger sia stato membro del Gruppo dei Sei, il suo lavoro non rispecchia la giocosit\u00e0 e la semplicit\u00e0 del resto del gruppo. Pur reagendo contro il romanticismo di Richard Wagner e Richard Strauss come fecero gli altri dei Sei, nei suoi lavori pi\u00f9 maturi Honegger mostra invece di subirne l'influenza come si possono trovare anche legami con il colorismo di Debussy e del primo Sch\u00f6nberg sintetizzati nel suo stile politonale e contrappuntisticamente rigoroso (Bach fu sempre il suo modello supremo, in questo c'\u00e8 una certa vicinanza con Hindemith). A dispetto della differenza tra i loro stili, Honegger fu molto amico del giovane Darius Milhaud, anch'egli membro dei Sei, avendo studiato insieme a lui al Conservatorio di Parigi. Tra i Sei, fu con Milhaud che Honegger stabil\u00ec il maggior contatto.\nIl suo brano pi\u00f9 celebre \u00e8 Pacific 231 per orchestra, in cui viene descritta la marcia di una locomotiva. Il \"macchinismo\" che svetta in questo lavoro pu\u00f2 essere associato alla \"Fonderia Op. 19\" di Aleksandr Mosolov, principale esponente del futurismo russo."}
{"id": "318249", "revid": "1305772", "url": "https://it.wikipedia.org/wiki?curid=318249", "title": "Black Sabbath, Vol. 4", "text": "Black Sabbath, Vol. 4, \u00e8 il quarto album in studio dei Black Sabbath, pubblicato il 25 settembre 1972. Si stima che l'album abbia venduto quasi di copie in tutto il mondo.\nDescrizione.\nInizialmente, il lavoro doveva intitolarsi Snowblind (come il brano presente nel disco) ma il gruppo fu costretto dalla loro casa discografica a cambiarlo per il suo riferimento alla cocaina (\"snow\" significa neve, una parola metaforica per indicare questa droga). Si opt\u00f2 quindi per il titolo \"Vol.4\", inteso come il loro quarto disco registrato in studio. A partire da questo album, il sound dei Black Sabbath subisce varie trasformazioni, incorporando elementi progressive rock, genere ammirato dal chitarrista Tony Iommi (egli milit\u00f2 anche per un certo periodo nei Jethro Tull, noto gruppo di questo genere).\nTuttavia il sound dei Black Sabbath rimane pressoch\u00e9 lo stesso (ad esempio nei brani \"Tomorrow's Dream\", e \"Supernaut\") e il sound doom \u00e8 ancora avvertibile in brani come \"Cornucopia\" e \"Under the Sun\".\nTra le hit dell'album vi \u00e8 \"Changes\", una ballad in cui Osbourne canta accompagnato solo da pianoforte e mellotron, che presenta un testo insolito per lo stile del gruppo, dato che parla di una finita relazione amorosa (si pensa fosse quella di Ozzy con la prima moglie). Altro brano piuttosto noto \u00e8 anche il gi\u00e0 citato \"Snowblind\", uno dei pi\u00f9 discussi della loro carriera. La versione precedente di quella contenuta nel disco venne cancellata perch\u00e9 il testo ripeteva parecchie volte la parola \"cocaine\", anche se in quella postuma, se ascoltata attentamente, Ozzy la pronuncia in modo sussurrato almeno una volta dopo la prima strofa. Secondo altri, invece, la canzone si rif\u00e0 ad un famoso fumetto degli anni sessanta (in Italia \u00e8 chiamato \"L'Eternauta\") nel quale la \"neve cieca\" \u00e8 quella composta da radiazioni nucleari, che cadendo colpisce qualsiasi cosa si trovi sulla sua traiettoria. Tuttavia, risulta pi\u00f9 accreditata la prima tesi, a ulteriore supporto della quale vi \u00e8 la stessa copertina dell'album, nell'edizione originale su LP 33 giri, l'ultima voce dei crediti riporta le parole \"We wish to thank the great COKE-Cola company of Los Angeles\", un ovvio riferimento alla tematica gi\u00e0 citata.\nIl disco vendette molto bene e fu giudicato un altro importante tassello della discografia dei Black Sabbath.\nRegistrazione.\nNel giugno 1972, i Black Sabbath si trasferirono a Los Angeles per iniziare la lavorazione del loro quarto album di studio ai Record Plant Studios. Il processo di registrazione fu alquanto travagliato, a causa delle grandi quantit\u00e0 di sostanze stupefacenti consumate dai membri del gruppo. All'epoca, la band si faceva regolarmente recapitare in studio dei grossi scatoloni pieni di cocaina, nascosti all'interno di custodie d'amplificatore. Mentre tentavano di registrare il brano \"Cornucopia\" devastati dall'abuso di droga seduti in mezzo alla stanza, Bill Ward improvvisamente ebbe il terrore di essere sul punto di essere licenziato dalla band. \u00abOdiavo quella canzone, c'erano alcuni passaggi che erano proprio orribili\u00bb, disse Ward. \u00abVerso la fine smisi di suonare, ma la reazione degli altri fu una fredda indifferenza. Una cosa del tipo: \"beh, vattene pure a casa, tanto non sei di nessuna utilit\u00e0\", mi sentii distrutto, sul punto di essere licenziato in tronco\u00bb. Secondo quanto riportato nel libro \"How Black Was Our Sabbath\", Bill Ward \"era sempre stato un forte bevitore, ma appariva raramente ubriaco. In retrospettiva, ci\u00f2 poteva essere interpretato come un segnale pericoloso. Ora, il suo autocontrollo stava chiaramente svanendo\". Iommi afferm\u00f2 nella sua autobiografia che Ward per poco non mor\u00ec dopo una discussione finita male in studio durante la registrazione dell'album. La villa a Bel Air affittata dalla band durante la lavorazione del disco era di propriet\u00e0 di John DuPont della DuPont Chemical Company, e i membri del gruppo trovarono svariate bombolette di vernice spray color oro in una delle stanze della casa. Una sera, avendo trovato Ward completamente ubriaco che dormiva sul pavimento di una stanza, procedettero a dipingerlo d'oro dalla testa ai piedi con la vernice spray per fargli uno scherzo. Quando si accorsero che Ward sembrava faticare a respirare e che si ridest\u00f2 vomitando copiosamente, chiamarono un'ambulanza venendo a sapere dagli infermieri della tossicit\u00e0 delle vernici utilizzate.\nLe sessioni di \"Vol. 4\" possono essere intese sia come il vertice massimo che come l'inizio della fine della formazione classica dei Black Sabbath. Nella sua autobiografia \"Io sono Ozzy\", il cantante Ozzy Osbourne raccont\u00f2 l'atmosfera drogata che avvolse le sedute in studio dell'epoca, scrivendo: \"Nonostante tutte le stronzate intorno, musicalmente quelle settimane a Bel Air furono le pi\u00f9 forti in assoluto che avessi mai avuto\", ma aggiunse anche: \"in seguito iniziai a chiedermi da dove arrivasse tutta quella coca... era la pi\u00f9 bianca, pura, e forte roba che avessi mai immaginato. Una sniffata, e diventavi il re dell'universo\" . Inoltre Osbourne descrive la crescente paranoia da parte dei membri della band di essere \"beccati\" dalla polizia, che aument\u00f2 ulteriormente quando la band si rec\u00f2 al cinema per assistere alla proiezione del film \"Il braccio violento della legge\", pellicola che narra la storia di due poliziotti di New York infiltratisi sotto copertura in un giro di contrabbando internazionale d'eroina.\nComposizione.\n\"Vol. 4\" vide lo stile dei Black Sabbath evolversi verso una sperimentazione sempre pi\u00f9 accentuata con le sonorit\u00e0 \"heavy\" per le quali sono celebri. Nel corso di un articolo retrospettivo sulla band apparso nel numero del giugno 2013 della rivista \"Mojo\", circa il disco viene affermato: \"se alcol e droga fornirono il carburante per i primi album dei Sabbath, \"Vol. 4\" \u00e8 la loro cocaina... Nonostante la loro dipendenza crescente, musicalmente \"Vol. 4\" \u00e8 un altro traguardo ambizioso. Il lato duro e pesante della band rimane intatto in tracce come \"Tomorrow's Dream\", \"Cornucopia\", e la tellurica \"Supernaut\", ma l'introduzione chitarristica di \"St. Vitus Dance\" possiede una disinvoltura e una qualit\u00e0 degna dei Led Zeppelin, mentre \"Laguna Sunrise\" \u00e8 un evocativo strumentale neo-classico opera di Iommi\". \"Laguna Sunrise\" possiede un titolo appropriato; Iommi compose il brano dopo essere rimasto sveglio tutta la notte ad osservare l'alba a Laguna Beach. In studio venne chiamata un'orchestra per accompagnare Iommi alla chitarra, anche se l'orchestra si rifiut\u00f2 di eseguire la partitura fino a quando essa non fosse stata propriamente trascritta su spartito. La stessa orchestra suon\u00f2 anche nella traccia \"Snowblind\".\nMusicalmente, la canzone \"Snowblind\" \u00e8 forse la pi\u00f9 esplicita ode mai scritta dal gruppo alla cocaina, la droga prediletta all'epoca dai Sabbath durante le sessioni dell'album. Venne considerata anche come titolo provvisorio dell'album, ma la Vertigo Records pose il veto causa gli ovvi riferimenti alla droga presenti nel brano. Le note interne dell'album ringraziano in tono scherzoso \"the great COKE-cola\", altro riferimento esplicito alla suddetta droga camuffato da ringraziamento alla coca-cola.\nSebbene la maggior parte della canzoni sull'album posseggano le caratteristiche sonorit\u00e0 heavy, altre mostrano un maggiore approccio sperimentale verso sonorit\u00e0 inusuali per il gruppo. Probabilmente il miglior esempio di ci\u00f2 risulta essere la celebre \"Changes\", scritta da Iommi su testo di Butler, interamente sotto forma di lenta e dolce ballata al pianoforte con inserti al mellotron. Iommi trov\u00f2 casualmente un pianoforte nella casa che aveva affittato a Bel-Air, e fu su questo piano che venne composta \"Changes\".\nLa traccia \"FX\" nacque casualmente in studio. Dopo aver fumato dell'hashish, il crocifisso portato al collo da Iommi colp\u00ec accidentalmente le corde della sua chitarra e la band trov\u00f2 interessante il suono che ne scatur\u00ec. Venne quindi aggiunto un effetto eco ed il resto del gruppo inizi\u00f2 a percuotere le corde degli strumenti con diversi oggetti per creare bizzarri effetti sonori. Iommi defin\u00ec la canzone \"una burla totale\".\nCopertina.\nLa copertina dell'album mostra una fotografia monocromatica di Ozzy Osbourne con le braccia alzate, ripreso durante un concerto dei Black Sabbath. La prima stampa originale del vinile (su etichetta Vertigo in Gran Bretagna, su Warner Bros. negli Stati Uniti e sulla Nippon Phonogram in Giappone) ha la copertina apribile con una pagina dedicata alla foto di ogni membro della band, e un'immagine centrale del gruppo ripreso di spalle sul palco durante un'esibizione alla Birmingham Town Hall.\nLa copertina con il passare degli anni \u00e8 diventata un'immagine iconica, oggetto di numerose imitazioni e parodie, come nella compilation del 1992 \"Peaceville Volume 4\", l'EP \"Volume Two\" del gruppo musicale Sleep (1992), e l'EP dei Pantera \"Planet Caravan\" del 1994.\nRiconoscimenti.\nNel giugno del 2017 la rivista \"Rolling Stone\" ha collocato l'album alla quattordicesima posizione dei 100 migliori album metal di tutti i tempi.\nTracce.\nLP originale.\nTutte le tracce sono state composte da Ozzy Osbourne, Tony Iommi, Geezer Butler e Bill Ward."}
{"id": "318254", "revid": "74801", "url": "https://it.wikipedia.org/wiki?curid=318254", "title": "Pomacentridae", "text": "I Pomacentridi (Pomacentridae) sono una famiglia di oltre 300 specie di pesci ossei marini dell'ordine Perciformes, conosciuti come pesci damigella o castagnole.\nEtimologia.\nIl nome scientifico deriva dal greco (\"Poma\" -opercolo e \"centron\" -spina) e descrive appunto l'opercolo branchiale munito di spina che caratterizza questa famiglia.\nDistribuzione e habitat.\nSono diffusi in tutti i mari tropicali e subtropicali, fino alle acque temperate calde. Nel Mediterraneo sono presenti con una sola specie, la castagnola \"Chromis chromis\".\nI Pomacentridi sono quasi tutti marini, con poche specie che popolano le acque salmastre. Sono strettamente litorali. Sono tra i pi\u00f9 tipici abitatori delle barriere coralline, dove sono sempre numerosi come numero di individui e come variet\u00e0 di specie. Gli Amphiprioninae sono noti per la loro associazione con anemoni di mare al cui veleno sono immuni.\nDescrizione.\nI Pomacentridi hanno in genere corpo alto e compresso lateralmente, talvolta di forma quasi discoidale. La testa \u00e8 piccola, la bocca solitamente minuta. I denti sono piccolissimi, caniniformi o incisiviformi; denti sono distribuiti anche nella faringe. La linea laterale \u00e8 incompleta e termina all'altezza della fine della pinna dorsale, sono tuttavia presenti dei pori sensoriali sul peduncolo caudale. \u00c8 presente una sola narice su ogni lato della testa. Sull'opercolo branchiale sono spesso presenti spine e dentellature importanti per la determinazione dei generi. Scaglie abbastanza grandi. La pinna dorsale \u00e8 unica e nella parte anteriore \u00e8 composta di raggi spiniformi robusti. La pinna anale ha 2 (raramente 3) raggi spinosi. La pinna caudale \u00e8 spesso biloba ma talvolta arrotondata (es. in \"Amphiprion\").\nI colori sono spesso vivaci e variabili sia in base ai luoghi di provenienza che alla fase vitale.\nSono pesci di piccole dimensioni, la lunghezza massima \u00e8 di circa .\nBiologia.\nAlcune specie sono estremamente aggressive e territoriali.\nRiproduzione.\nLe uova vengono deposte sul fondo e vengono sorvegliate dal maschio.\nAlimentazione.\nL'alimentazione \u00e8 varia e comprende specie erbivore come molti \"Abudefduf\", \"Plectroglyphidodon\" e \"Stegastes\", onnivore come \"Chrysiptera\" e \"Pomacentrus\" e planctofaghe come \"Chromis\", \"Dascyllus\" e molti altri.\nAcquariofilia.\nSono tra i pesci marini tropicali pi\u00f9 facili da allevare e riprodurre negli acquari domestici, l'unico problema \u00e8 la fortissima territorialit\u00e0 di molte specie."}
{"id": "318257", "revid": "190427", "url": "https://it.wikipedia.org/wiki?curid=318257", "title": "Bridgeport", "text": "Bridgeport \u00e8 una citt\u00e0 degli Stati Uniti d'America, la pi\u00f9 popolosa dello stato del Connecticut. Si trova nella parte sud-orientale della contea di Fairfield. Secondo il censimento del 2000 la citt\u00e0 contava 139.529 abitanti. La citt\u00e0 viene considerata parte dell'area metropolitana di New York.\nStoria.\nNei primi anni dalla sua fondazione la citt\u00e0 visse di pesca e attivit\u00e0 agricole come molte altre citt\u00e0 del New England. Dopo il collegamento della citt\u00e0 con la rete ferroviaria nel 1840 la citt\u00e0 conobbe un periodo di industrializzazione diventando un centro di produzione di macchinari agricoli e tessili. Negli anni trenta del XIX secolo, Bridgeport era un centro industriale prospero con pi\u00f9 di 500 fabbriche e una popolazione immigrante crescente.\nP. T. Barnum, il fondatore dell'omonimo circo (che aveva la sua sede a Bridgeport), divenne sindaco della citt\u00e0.\nBridgeport ha avuto un sindaco socialista per 24 anni: Jasper McLevy, dal 1933 al 1957.\nCome altri centri urbani del Connecticut, Bridgeport ha avuto un periodo di crisi durante la deindustrializzazione degli Stati Uniti negli anni settanta e ottanta con una crescita della disoccupazione e un aumento della criminalit\u00e0. La citt\u00e0 conobbe, inoltre, un alto tasso di tossicodipendenza tra la popolazione e una percentuale sempre pi\u00f9 alta di abitanti malati di AIDS. Molte delle zone che in precedenza avevano ospitato siti industriali rimasero fortemente inquinate e gran parte di esse vennero abbandonate completamente. Ci fu inoltre un drastico calo della popolazione. Nonostante tutto Bridgeport rimane la pi\u00f9 grande citt\u00e0 del Connecticut, anche se spesso \u00e8 ignorata o trascurata dai residenti dello Stato.\nEconomia.\nDall'inizio del XXI secolo la citt\u00e0 si sta riprendendo dopo la crisi e si trova in un periodo di transizione dove si sta adeguando a un ruolo di centro del terziario e come regione periferica dell'area metropolitana di New York."}
{"id": "318273", "revid": "1318658", "url": "https://it.wikipedia.org/wiki?curid=318273", "title": "Santee", "text": ""}
{"id": "318274", "revid": "287204", "url": "https://it.wikipedia.org/wiki?curid=318274", "title": "Jurgen Klinsmann", "text": ""}
{"id": "318275", "revid": "287204", "url": "https://it.wikipedia.org/wiki?curid=318275", "title": "Andrea Mead Lawrence", "text": "Dopo il matrimonio , a sua volta sciatore alpino di alto livello, a partire dai VI Giochi olimpici invernali di aggiunse al proprio il cognome del marito e gareggi\u00f2 come Andrea Mead Lawrence (o Andrea Mead-Lawrence). Nonostante il divorzio, continu\u00f2 a utilizzare il cognome del marito per tutta la vita, anche da solo (Andrea Lawrence).\nVincitrice di due medaglie d'oro nel 1952, fu la prima campionessa olimpica di slalom gigante. Dopo il ritiro dalle competizioni, si dedic\u00f2 attivamente alla difesa dell'ambiente naturale della Sierra Nevada statunitense.\nBiografia.\nCarriera sciistica.\nAndrea Mead inizi\u00f2 a sciare giovanissima sulle nevi di casa: i suoi genitori, Bradford e Janet Mead, erano i proprietari della stazione sciistica di Pico Peak, in Vermont, dove installarono nel 1941 il primo skilift del Nordamerica.\nStagioni 1942-1951.\nInizi\u00f2 a gareggiare nel 1942 e non ancora sedicenne partecip\u00f2 ai V Giochi olimpici invernali di : fu 35\u00aa nella discesa libera, 8\u00aa nello slalom speciale e 21\u00aa nella combinata.\nNel 1950 vinse la discesa libera, lo slalom speciale e la combinata della Coppa Harriman, mentre nel 1951 realizz\u00f2 la stessa tripletta nel trofeo dell'Hahnenkamm di Kitzb\u00fchel. .\nStagioni 1952-1956.\nAi VI Giochi olimpici invernali di , sua seconda partecipazione ai Giochi, vinse due titoli. Quella della diciannovenne statunitense fu la prima medaglia d'oro di quell'edizione: il 14 febbraio, un giorno prima della cerimonia ufficiale di apertura dei Giochi, si aggiudic\u00f2 lo slalom gigante sulla pista di Norefjell con il tempo di 2'06\"8, con 2\"2 di vantaggio sull'austriaca Dagmar Rom e 3\"2 sulla tedesca Annemarie Buchner. Era la prima volta che lo slalom gigante veniva inserito nel programma olimpico. Nella discesa libera fu 17\u00aa, con un ritardo di oltre 8 secondi dalla vincitrice, l'austriaca Trude Beiser. La seconda medaglia d'oro arriv\u00f2 nello slalom speciale disputato a R\u00f8dkleiva, dove risal\u00ec dal 4\u00ba posto della prima manche fino alla vittoria grazie al miglior tempo di manche nella seconda, dove super\u00f2 con oltre due secondi di distacco tutte le altre sciatrici. Entrambe le medaglie erano valide anche ai fini dei Mondiali 1952.\n figli, ma non abbandon\u00f2 le competizioni. . L'anno successivo partecip\u00f2 ai VII Giochi olimpici invernali di , : si classific\u00f2 30\u00aa nella discesa libera, 4\u00aa nello slalom gigante e 25\u00aa nello slalom speciale.\nImpegno ambientalista.\n i coniugi Lawrence divorziarono. si trasfer\u00ec a Mammoth Lakes, in California. Nel 1972 fu tra i fondatori del comitato Friends of Mammoth (\"Amici di Mammoth\") contro i progetti di sviluppo urbano ed edilizio che avrebbero danneggiato l'ambiente montano e la comunit\u00e0 locale. La loro vittoria contro la Contea di Mono presso la Corte Suprema della California stabil\u00ec che il \"California Environmental Quality Act\", la legge ambientale dello Stato, si applicava anche ai progetti di sviluppo privati.\nNel 1980 pubblic\u00f2 la sua autobiografia, intitolata \"A Practice of Mountains\" (\"Una pratica delle montagne\"). Nel 1983 fu eletta nel consiglio di supervisione della Contea di Mono, carica che ricopr\u00ec per sedici anni fino al 1999. Come supervisore della contea, si batt\u00e9 tra l'altro per la difesa del Bodie State Historic Park, l'area protetta che comprende l'ormai abbandonata cittadina mineraria di Bodie, e testimoni\u00f2 di fronte al Congresso degli Stati Uniti d'America in favore del \"Bodie Protection Act\", approvato nel 1992, che viet\u00f2 ulteriori sfruttamenti minerari nella zona.\nNel 1993 fond\u00f2 e presiedette la Sierra Nevada Alliance (\"Alleanza della Sierra Nevada\"), un'organizzazione che raggruppa e coordina l'attivit\u00e0 di circa cinquanta associazioni locali attive nella difesa dell'ambiente naturale della catena montuosa che si trova tra la California e il Nevada. .\nNel 2002 fond\u00f2 una propria organizzazione, denominata Andrea Lawrence Institute for Mountains and Rivers (\"Istituto Andrea Lawrence per le montagne e i fiumi\") e nota anche con l'acronimo ALIMAR, con l'obiettivo di combinare la difesa dell'ambiente naturale della Sierra orientale con lo sviluppo economico e la crescita delle comunit\u00e0 locali; dopo la sua morte, nel 2009, l'ALIMAR conflu\u00ec nel Mono Lake Committee.\nAltre attivit\u00e0.\nQuattro anni dopo i Giochi di Cortina d'Ampezzo, quando gli VIII Giochi olimpici invernali furono ospitati negli Stati Uniti (), Andrea Mead Lawrence fu comunque presente, nell'ultima parte della staffetta della fiamma olimpica. Con gli sci ai piedi, scese dal Little Papoose Peak con la torcia in mano, scortata da otto guardie della National Ski Patrol, il soccorso alpino statunitense. Giunse fin dentro alla Blythe Arena, lo stadio all'aperto dove era in corso la cerimonia di apertura, e pass\u00f2 la torcia all'ultimo tedoforo, il pattinatore Kenneth Henry. .\n. Mor\u00ec il 30 marzo 2009 a causa di un tumore."}
{"id": "318276", "revid": "834", "url": "https://it.wikipedia.org/wiki?curid=318276", "title": "Andrea Mead", "text": ""}
{"id": "318277", "revid": "834", "url": "https://it.wikipedia.org/wiki?curid=318277", "title": "Andrea Lawrence", "text": ""}
{"id": "318278", "revid": "1318658", "url": "https://it.wikipedia.org/wiki?curid=318278", "title": "Oglala", "text": "Gli Oglala sono una delle sette trib\u00f9 dei nativi americani Teton Lakota meridionali, originariamente insediatasi nelle Grandi Pianure, i cui discendenti tuttora vivono in alcune riserve indiane. Il nome \"O-ma-glala\" significa \"coloro che si disperdono\".\nStoria.\nProvenienti dalle pianure boscose del Minnesota nel XVI secolo, i Teton successivamente si spostarono gradualmente verso ovest, per finire ad abitare nelle regioni tra il Montana e il confine sud del Canada, dagli inizi del XIX secolo. Questo territorio era spesso conteso ai Crow, popolazione nativa americana che si era stanziata nelle vicine regioni del nord-ovest.\nI conflitti tra gli Oglala e il governo statunitense iniziarono ad accendersi a partire dalla met\u00e0 dell'Ottocento, con l'apertura da parte degli Stati Uniti del \"sentiero di Bozeman\", che attraversava il territorio lakota e faceva fuggire i bisonti, fonte essenziale di cibo e vestiario nella vita dei nativi nordamericani.\nNel decennio 1850 emersero tra gli Oglala diversi capi guerrieri, tra i quali Ma\u1e23p\u00edya L\u00f9ta, (Nuvola Rossa), che, al termine della \"Guerra di Secessione\", guid\u00f2 con successo la resistenza dei Teton e dei loro alleati Cheyenne e Arapaho contro la costruzione di forti militari e poi di una linea ferroviaria lungo il \"Bozeman Trail\" (un progetto ferroviario che avrebbe dovuto collegare il Wyoming ai bacini auriferi del Montana), e depose le armi, dopo due anni di guerra, soltanto in seguito all'abbandono del progetto da parte del Governo statunitense.\nA partire dalla fine degli anni sessanta dell'Ottocento, e comunque dopo la guerra di secessione americana, il governo di Washington ebbe a disposizione un maggior numero di uomini da inviare nel \"lontano Ovest\", aumentando le dimensioni del conflitto con i nativi. Le battaglie tra i due schieramenti erano necessariamente un \"tocca e fuggi\" da parte dei primi, che per inferiorit\u00e0 numerica e tecnologica, non avevano speranze di vittoria in campo aperto. Una grande riserva per gli Oglala fu istituita a Pine Ridge, dove la grande maggioranza di essi si radun\u00f2 sotto la guida di Nuvola Rossa.\nLa scoperta dell'oro nei Black Hills riaccese il conflitto, e Nuvola Rossa, insieme al suo coetaneo e alleato Sinte Galeshka (Coda Chiazzata), capo principale degli Sichangu e della grande riserva istituita per costoro a Rosebud, si oppose fermamente alle pretese statunitensi, riuscendo per diverso tempo a rintuzzarle, finch\u00e9 il Governo di Washington decise di usare le maniere forti, arrestando entrambi i capi e ponendo le due riserve sotto controllo militare.\nLa guida degli \"ostili\" in occasione della guerra per la difesa dei Black Hills fu quindi assunta da Tatanka Yotanka (Toro Seduto), capo della settentrionale divisione Hunkpapa Teton Dakota, coadiuvato dal famoso capo guerriero Piji (Fiele), e intorno a loro si riunirono non soltanto le divisioni settentrionali della nazione Teton Dakota (Hunkpapa, Sihasapa, Minneconjou, Itazipcho, Oohenonpa), ma anche gruppi Oglala e Sichangu fuorusciti dalle rispettive riserve.\nProprio in questi anni di guerre emerse fra gli Oglala una figura destinata a diventare leggendaria: Cavallo Pazzo (Tashunke Witko), guerriero carismatico ed umile cui gli Oglala portavano grande rispetto. L'apice del conflitto tra la popolazione dei nativi nord-americani e l'esercito americano venne raggiunto nella met\u00e0 degli anni settanta, e in particolar modo nel 1876, con la battaglia del Little Bighorn, in cui il 7\u00ba Cavalleggeri venne sconfitto da 2500-3000 guerrieri Lakota, Cheyenne e Arapaho. In questa battaglia trov\u00f2 la morte George Armstrong Custer, Tenente Colonnello al comando della forza di cavalleria che aveva l'obiettivo di eliminare i nativi ostili.\nDopo la battaglia del Little Bighorn, il 25 giugno 1876, le difficolt\u00e0 di resistere allo stile di vita nomade si fecero maggiori, a causa di un inverno particolarmente freddo e delle continue incursioni delle giubbe blu, il cui numero era sempre maggiore, a causa della volont\u00e0 del presidente Ulysses S. Grant di porre fine alla guerriglia dei nativi una volta per tutte. Infine il tradimento di Piccolo Grande Uomo mise fine al sogno oglala di tornare alla vita libera e scappare dalle riserve: Piccolo Grande Uomo, il migliore amico di Cavallo Pazzo, abbandon\u00f2 la resistenza oglala per arruolarsi tra le giubbe blu, dove ai nativi venivano offerte le comodit\u00e0 tipiche della vita sedentaria, in cambio della fedelt\u00e0 al governo di Washington.\nIl 5 settembre Cavallo Pazzo decise di arrendersi, e con la sua gente and\u00f2 a Fort Robinson, Nebraska. Mentre veniva condotto in cella, ebbe un moto di ribellione e cerc\u00f2 di divincolarsi dalla presa dei soldati. Piccolo Grande Uomo lo trattenne per le braccia ed un altro soldato lo trafisse con la baionetta.\nCon la morte di Cavallo Pazzo si conclude la resistenza oglala al Governo degli Stati Uniti. \nAssassinato nello stesso anno il grande capo sichangu Coda Chiazzata, Nuvola Rossa fu destituito dalla carica di capo oglala dopo una disputa con un agente governativo nel 1881. \nAncora oggi gli Oglala vivono nelle riserve assegnate loro dal governo statunitense (nella fattispecie la riserva indiana di Pine Ridge).\nBande o Tiyo\u0161paye storiche Oglala.\nAssieme agli Sichangu Teton, stanziati nella riserva indiana di Rosebud, sono spesso chiamati \"Lakota meridionali\". La divisione Oglala era ulteriormente suddivisa nelle seguenti \"tiyo\u0161paye\" o bande principali (essendovene altre minori), divise a loro volta in varie tiwahe locali (famiglie):"}
{"id": "318280", "revid": "834", "url": "https://it.wikipedia.org/wiki?curid=318280", "title": "Andrea Mead-Lawrence", "text": ""}
{"id": "318286", "revid": "438678", "url": "https://it.wikipedia.org/wiki?curid=318286", "title": "Enterprise JavaBeans", "text": "In informatica gli Enterprise JavaBean (EJB) sono i componenti software che implementano, lato server, la logica di business di un'applicazione web all'interno dell'architettura/piattaforma Java EE espletando servizi a favore della parte di front-end ovvero per la logica di presentazione di un'applicazione web. Rappresentano dunque uno strato software residente su un application server all'interno di un'architettura software di tipo multi-tier.\nLe specifiche per gli EJB definiscono diverse propriet\u00e0 che questi devono rispettare, tra cui la persistenza, il supporto alle transazioni, la gestione della concorrenza e della sicurezza e l'integrazione con altre tecnologie, come JMS, JNDI, e CORBA. Lo standard attuale, EJB 3.2, completato nella primavera del 2013, differisce notevolmente dalla versione 2.1 delle specifiche, in quanto introduce la possibilit\u00e0 di effettuare dependency injection e di effettuare mediante annotations le configurazioni che precedentemente avvenivano mediante XML. Gli EJB necessitano di un \"EJB container\" tipicamente implementato all'interno degli application server assieme al \"servlet container\" per la parte di front-end.\nMotivazioni.\nLe specifiche Enterprise JavaBean intendono fornire una metodologia standard per implementare la logica di funzionamento delle applicazioni di tipo \"enterprise\", applicazioni cio\u00e8 che forniscono servizi via Internet su larga scala. Per realizzare applicazioni di questo tipo \u00e8 necessario affrontare una serie di problematiche tecniche che possono rivelarsi molto complesse e laboriose da risolvere. Gli Enterprise JavaBean intendono fornire una soluzione a questi problemi in modo da semplificare lo sviluppo di questo tipo di applicazioni.\nLe specifiche Enterprise JavaBean descrivono in dettaglio come realizzare un application server che fornisca le seguenti funzionalit\u00e0:\nInoltre le specifiche definiscono il ruolo del contenitore di Enterprise JavaBean e di come far comunicare il contenitore con gli EJB.\nTipologie.\nFino alla versione 2.1 della specifica esistevano tre tipi di Enterprise JavaBeans, dalla versione 3.0 in poi ne esistono soltanto due, in quanto gli Entity Bean sono stati deprecati. Per completezza vengono riportati tutti i tipi di EJB.\nEJB di sessione.\nDetti anche \"Session EJB\". Gestiscono l'elaborazione delle informazioni sul \"server\". Generalmente sono una interfaccia tra i \"client\" e i servizi offerti dai componenti disponibili sul \"server\". Ne esistono di due tipi: con stato e senza stato.\nDalla versione 3.2 dello standard EJB possono essere invocati in modo asincrono. L'invocazione asincrona avr\u00e0 come valore di ritorno una variabile di tipo Future&lt;V&gt;, che permetter\u00e0 al chiamante di conoscere l'effettivo valore di ritorno, verificare l'eventuale presenza di eccezioni ed annullare una chiamata in corso.\nCon stato.\nVengono anche detti \"stateful\". I \"bean\" di sessione con stato sono oggetti distribuiti che possiedono uno stato. Lo stato non \u00e8 persistente, per\u00f2 l'accesso al \"bean\" \u00e8 limitato ad un unico \"client\".\nUn esempio di bean con stato \u00e8:\n @Stateful\n public class Contatore {\n private int totale = 0;\n public int totale() {\n return totale;\n public void incrementa() {\n totale = totale + 1;\n public void azzera() {\n totale = 0;\nSenza stato.\nDetti anche \"stateless\". I \"bean\" di sessione senza stato sono oggetti distribuiti senza uno stato associato, questa caratteristica permette un accesso concorrente alle funzionalit\u00e0 offerte dal \"bean\". Non \u00e8 garantito che il contenuto delle variabili di istanza si conservi tra diverse chiamate ai metodi del \"bean\".\nUn esempio di bean senza stato \u00e8:\n @Stateless\n public class SalutoBean {\n public String salutaUtente() {\n return \"Benvenuto!\";\n \nEJB guidati da messaggi.\nDetti anche \"Message driven EJBs\". Erano gli unici \"bean\" con funzionamento asincrono (dalla versione 3.2 dello standard anche EJB di sessione possono essere invocati in modo asincrono). Tramite il \"Java Message Service\" (JMS), si iscrivono a un argomento (\"topic\") o a una coda (\"queue\") e si attivano alla ricezione di un messaggio inviato all'argomento o alla coda a cui sono iscritti. Non richiedono una istanziazione da parte dei \"client\".\nEJB di Entit\u00e0.\nVengono detti anche \"Entity EJB\". Non sono pi\u00f9 supportati, in quanto con la versione 2.0 e 2.1 dello standard EJB avevano delle prestazioni molto basse ed i programmatori preferivano utilizzare chiamate JDBC dirette o framework di persistenza come Hibernate o MyBatis. Per ovviare a questo problema, \u00e8 stato introdotto Java Persistence API.\nIl loro scopo era di inglobare gli oggetti sul lato server che memorizzano i dati. Gli entity bean fornivano la caratteristica della persistenza dei dati:\nEnterprise JavaBeans e microservices.\nRiguardo allo sviluppo di microservice attraverso l'utilizzo di Enterprise JavaBeans, Antonio Goncalves, Expert Member di CDI 2, Java EE 8 ed autore di numerosi libri su Java EE, scrive:\nCi\u00f2 che intende sottolineare \u00e8 che il numero di servizi che la specifica Enterprise JavaBeans porta con s\u00e9 \u00e8 elevato, quindi non \u00e8 consigliabile quando si vogliano creare dei microservice."}
{"id": "318297", "revid": "30704", "url": "https://it.wikipedia.org/wiki?curid=318297", "title": "Bridgeport (Connecticut)", "text": ""}
{"id": "318301", "revid": "78273", "url": "https://it.wikipedia.org/wiki?curid=318301", "title": "Mikoyan-Gurevi\u0109", "text": ""}
{"id": "318302", "revid": "1705737", "url": "https://it.wikipedia.org/wiki?curid=318302", "title": "Ufficio delle Nazioni Unite a New York", "text": "L'Ufficio delle Nazioni Unite a New York \u00e8 la sede principale dell'ONU; \u00e8 un complesso di edifici situato a New York (USA). Il terreno su cui sorge non pu\u00f2 essere oggetto di atti di governo degli Stati Uniti d'America in quanto gode del diritto di extraterritorialit\u00e0. L'indirizzo \u00e8 760 United Nations Plaza, New York, NY 10017, USA.\nInizialmente le Nazioni Unite avrebbero voluto che la sede fosse disegnata da tutti i maggiori architetti mondiali, fu infatti chiamato anche Le Corbusier, poi, a causa di numerosi dissapori, il progetto fu affidato al solo Oscar Niemeyer.\n\u00c8 il primo grattacielo di New York ad utilizzare una facciata continua. In pi\u00f9 ha la forma di un parallelepipedo a base rettangolare.\nIl Palazzo di vetro.\nL'edificio pi\u00f9 noto del complesso \u00e8 il cosiddetto \"Palazzo di Vetro\" in cui ha sede il Segretariato delle Nazioni Unite.\nIl Palazzo di Vetro, alto 154 m, venne costruito tra il 1949 e il 1950 su un terreno vicino all'East River a Manhattan e inaugurato il 9 gennaio 1951. Il progetto fu in parte finanziato da una donazione di 8,5 milioni di dollari devoluta da John D. Rockefeller Jr.; il disegno \u00e8 dall'architetto Oscar Niemeyer.\nPer far fronte all'invecchiamento della struttura, che la rende progressivamente inadeguata e insufficiente a contenere le numerose attivit\u00e0 che vi vengono svolte, l'ONU sta costruendo una sede temporanea progettata da Fumihiko Maki tra le strade 41\u00aa e 42\u00aa. La sede temporanea dovrebbe ospitare gli uffici e le attivit\u00e0 dell'ONU finch\u00e9 il Palazzo di Vetro non sar\u00e0 ampliato.\nAltre sedi.\nOltre alla sede centrale, il coordinamento dell'attivit\u00e0 delle Nazioni Unite e le operazioni di molte delle sue Agenzie specializzate hanno luogo in tre grandi complessi direzionali dislocati in altre nazioni, gli \"Uffici delle Nazioni Unite di Ginevra, Vienna, Nairobi\" e in numerosi uffici minori dislocati in varie altre nazioni.\nCollezione d'arte.\nLa collezione d'arte dell'ONU \u00e8 una raccolta di opere d'arte donate dagli Stati membri, da associazioni o da singole persone, all'organizzazione stessa. La collezione comprende: dipinti, sculture, arazzi e mosaici. Vi \u00e8 un protocollo particolare da rispettare per la consegna di doni da parte degli Stati membri all'ONU. Chi cura tale procedura \u00e8 l'ufficio protocollo dell'ONU stesso. Teoricamente ciascuno stato membro pu\u00f2 donare solo un'opera d'arte e la stessa nazione \u00e8 responsabile della collocazione e dell'installazione della stessa."}
{"id": "318304", "revid": "399", "url": "https://it.wikipedia.org/wiki?curid=318304", "title": "Scienze economiche", "text": "Le scienze economiche sono una branca delle scienze sociali, incentrate sullo studio dei beni e servizi volti a soddisfare i bisogni dell'individuo nella societ\u00e0.\nDefinizione.\nPur essendo, per loro natura, principalmente orientate al versante economico tali discipline non trascurano altri aspetti come ad esempio quelli giuridici, politici e sociali.\nI vari ambiti comprendono, tra le altre, l'economia aziendale e politica.\nInsegnamento.\nLo studio e l'insegnamento delle scienze economiche costituiscono, a livello d'istruzione universitaria, un corso di laurea triennale."}
{"id": "318308", "revid": "301757", "url": "https://it.wikipedia.org/wiki?curid=318308", "title": "Campionato italiano di hockey su ghiaccio femminile", "text": "Il campionato italiano femminile di hockey su ghiaccio \u00e8 posto sotto l'egida della Federazione Italiana Sport del Ghiaccio ed \u00e8 a lega unica: la Italian Hockey League Women (IHLW), che dal 2017 ha preso il posto della Serie A.\nStoria.\nL'hockey su ghiaccio femminile sconta ancor pi\u00f9 di quello maschile la scarsa diffusione sul territorio italiano di questo sport, e la formula \u00e8 variata pi\u00f9 volte.\nLa prima partita al femminile di cui si ha notizia risale al 3 febbraio 1972 ad Alleghe, ma le prime forme di organizzazione risalgono alla met\u00e0 degli anni '80 in Lombardia (in particolare a Como) e Veneto (diverse squadre nel bellunese, in particolare Agordo).\nI primi campionati - solitamente regionali - non vengono giocati per\u00f2 sotto l'egida FISG, bens\u00ec sotto quella UISP. Solo nel 1990, per volont\u00e0 dell'allora presidente Luciano Rimoldi, la federazione diede il via al primo campionato femminile ufficiale.\nIl campionato ha avuto la sola Serie A con l'eccezione di due stagioni (1999-2000 e 2000-2001) in cui si disput\u00f2 anche la Serie B.\nNel 2011, al campionato si \u00e8 affiancata anche la Coppa Italia.\nDivisioni.\nLa divisione del campionato \u00e8 una sola:\nRiassumendo, il campionato \u00e8 cos\u00ec schematizzato:\nAlbo d'Oro.\nSono solo cinque le squadre ad aver vinto almeno una volta il titolo; tra queste, l'Agordo con dieci titoli, le Eagles Bolzano con sette e l'HC Alleghe Femminile con due e l'Alleghe Girls con uno, sono scomparse. La sola squadra in attivit\u00e0, \u00e8 l'EV Bozen Eagles, con dieci scudetti."}
{"id": "318309", "revid": "110157", "url": "https://it.wikipedia.org/wiki?curid=318309", "title": "VEGAS Pro", "text": "VEGAS Pro \u00e8 un software di video editing prodotto dalla divisione software di propriet\u00e0 della MAGIX. VEGAS Pro \u00e8 caratterizzato da un approccio al video digitale e alla produzione audio in maniera abbastanza differente dalla consueta impostazione a doppia finestra sorgente/destinazione della maggior parte dei programmi di questo tipo, e che assomiglia molto a quella degli editor audio multitraccia.\nNel 2016 \u00e8 stato acquistato dalla Magix GmbH &amp; Co. KGaA, mentre prima era di appartenenza della Sony.\n\u00c8 utilizzato spesso nella creazione di mash-up\nVersioni.\nVegas \u00e8 in realt\u00e0 un nome comune a una famiglia di prodotti simili dedicati al video editing. Tale famiglia comprende, al 2011, due versioni entry level (Vegas Movie Studio e Vegas Movie Studio Platinum) che si differenziano tra loro soprattutto per il numero di funzioni implementate, e una versione professionale \"Vegas Pro\" che ha il supporto per molte funzioni tipicamente utilizzate in ambiente professionale e broadcast (acquisizione da sorgenti SDI, controllo via MIDI, supporto per dispositivi XDCAM). Questa versione \u00e8 disponibile sia in versione 32 bit che 64 bit e comprende anche DVD Architect Pro, un programma di creazione DVD video e Blu-Ray, e Sony Media Manager, un database per gestire archivi di materiale video e audio. L'installazione di entrambi \u00e8 comunque opzionale.\nCaratteristiche.\nVideo.\nVegas \u00e8 in grado di combinare editing di materiale \"Standard Definition\" (SD), \"High Definition\" (HD) e \"High Definition Video\" (HDV) in tempo reale, e non richiede nessuna conversione del materiale sorgente. Anche il formato della timeline pu\u00f2 essere arbitrario, il software effettuer\u00e0 tutte le conversioni necessarie: ogni sorgente video pu\u00f2 essere usata indipendentemente dalla sua risoluzione, bitrate, rapporto d'aspetto e cadenza di ripresa.\nIl numero di tracce video o audio \u00e8, nella versione Pro, illimitato e dipende solo dalle risorse di sistema. Le altre versioni sono limitate a 10 tracce per tipo. Oltre al monitor di preview via software, si pu\u00f2 utilizzare come preview ogni uscita firewire o anche qualunque dispositivo VGA o DVI connesso al computer come secondo monitor.\nUna delle caratteristiche salienti di Vegas, fin dalla prima versione, \u00e8 il preview in tempo reale: compatibilmente con la potenza della macchina su cui gira, l'applicazione di effetti viene sempre mostrata sul preview, senza richiedere rendering preventivi Vegas ha un'opzione per ridurre la qualit\u00e0 del video in preview se il rendering in tempo reale richiede troppe risorse macchina.\nVegas non richiede nessun hardware specialistico per il video, come schede di acquisizione e di montaggio, appoggiandosi unicamente all'hardware del computer su cui gira. Supporta nativamente comunque gran parte dei dispositivi professionali.\nIl supporto nativo HD e per materiale girato in 24p \u00e8 stato disponibile su Vegas a partire dalla versione 4.0b del 2003. Anche il materiale HDV e AVCHD pu\u00f2 essere gestito nativamente, oppure \u00e8 possibile utilizzare un formato intermedio come il Cineform Connect HD.Vegas \u00e8 in grado comunque di convertire qualunque materiale in 24p, o pi\u00f9 in generale ogni materiale in qualunque altro formato supportato.\nDalla versione 8.0 Vegas supporta nativamente anche i file AVI con codec MJPEG, usato da molti video server e da alcune macchine fotografiche digitali in grado di riprendere video.\nDalla versione 9.0, \u00e8 stato esteso il supporto per la cinematografia digitale, aggiungendo il supporto per risoluzione 4K e per i file RED ONE e XDCAM EX.\nDalla versione 10.0 \u00e8 stato aggiunto il supporto nativo per l'editing di sorgenti tridimensionali. Con la stessa versione, \u00e8 stato introdotto il supporto per plug-in OFX di terze parti.\nNon \u00e8 possibile il rendering in background. Tuttavia, Vegas supporta il rendering distribuito in rete.\nPer tutta la suite Sony Creative Software non \u00e8 disponibile la lingua italiana.\nScripting.\nVegas \u00e8 in grado eseguire script creati dall'utente per automatizzare operazioni ripetitive. Gli script possono essere scritti in Visual Basic o JavaScript e richiedono il supporto .NET installato nel computer. \u00c8 possibile controllare, manipolare e automatizzare praticamente ogni aspetto del programma.\nAspetti avanzati.\nVegas ha una parte di movimentazione della clip molto potente. Ogni evento, o anche l'applicazione di ogni effetto speciale, pu\u00f2 venire animata con un sistema basato su keyframe. La versione Pro permette anche l'animazione a livello di traccia e l'utilizzo di una traccia master come camera virtuale.\nPur non essendo un software di compositing vero e proprio, Vegas possiede un motore di montaggio video in 3d simile a quello di After Effects, ma senza ombre e luci. Vegas pu\u00f2 soddisfare alcune esigenze di editing e compositing, senza la pretesa di competere con software dedicati ma con una flessibilit\u00e0 maggiore di altri software di video editing."}
{"id": "318310", "revid": "363629", "url": "https://it.wikipedia.org/wiki?curid=318310", "title": "Cattolico", "text": ""}
{"id": "318314", "revid": "2075278", "url": "https://it.wikipedia.org/wiki?curid=318314", "title": "Production I.G", "text": " \u00e8 uno studio d'animazione giapponese produttore di numerosi anime, film e OAV.\nLe principali opere cinematografiche che contraddistinguono lo studio sono \"Ghost in the Shell\" (1995, diretto da Mamoru Oshii), ' (1999, diretto da Hiroyuki Okiura), ' (2000, diretto da Hiroyuki Kitakubo), (2004, diretto da Mamoru Oshii).\n \u00e8 stato il primo film d'animazione giapponese a competere per la Palma d'oro al Festival di Cannes.\nTra le serie TV hanno riscosso notevole successo \"\" (2002, diretta da Kenji Kamiyama), \"Blood+\" (2005, diretta da Junichi Fujisaku), \"Sengoku Basara\" (2009), diretta da Itsuro Kawasaki, \"Higashi no Eden\" (2009), diretto da Kenji Kamiyama e \"Guilty Crown\" (2011), diretto da Tetsur\u014d Araki e altre.\nOltre alle produzioni indipendenti, Production I.G collabora costantemente con numerosi studi giapponesi come produttrice delle animazioni. Ha cooperato con lo Studio Ghibli (\"La citt\u00e0 incantata\", \"Il castello errante di Howl\"), con Gainax (\"Neon Genesis Evangelion\", \"FLCL\"), con Sunrise (\"I cieli di Escaflowne\"), con Bones (\"Eureka 7\") e altri.\nProduction I.G ha anche collaborato con Quentin Tarantino per la sequenza animata presente nel film \".\nProduction I.G \u00e8 attiva anche nel produrre animazione per videogiochi come \", \"Xenogears\", i remake per PSP dei primi due capitoli di \"Star Ocean\" e diversi titoli della serie di \"Tales of\".\nLe lettere I e G nel nome della compagnia stanno per le iniziali dei cognomi dei due fondatori, Mitsuhisa Ishikawa e Takayuki Goto.\nFino al 2006 gli studi d'animazione Xebec e Bee Train erano di propriet\u00e0 di Production I.G, per poi diventare indipendenti."}
{"id": "318320", "revid": "287204", "url": "https://it.wikipedia.org/wiki?curid=318320", "title": "Algoritmo del biglietto", "text": "Lalgoritmo del biglietto (in inglese \"ticket algorithm\") serve per coordinare i processi che vogliono eseguire una sezione critica.\nL'algoritmo pu\u00f2 essere spiegato nel seguente modo: ogni processo che vuole eseguire la sezione critica prende un biglietto con un numero. In un display \u00e8 segnalato il numero del processo che in quel dato istante \u00e8 in sezione critica; quando un processo si accorge che il numero sul display \u00e8 uguale a quello presente sul suo biglietto, esso entra in sezione critica.\nL'algoritmo pu\u00f2 essere scritto nel seguente modo: \n int number = 1; \"//rappresenta il prossimo numero che un processo pu\u00f2 prendere\"\n int next = 1; \"//rappresenta il numero del biglietto del processo che dovr\u00e0 andare in CS\"\n int turn[1:n]=([n] 0); \"//\u00e8 un array di lunghezza n con tutti i valori settati a 0\"\n Process CS[i=1 to n] {\n while(true) {\n &lt;turn[i]=number;\n number=number+1;&gt; \"\"\n &lt;await(turn[i]==next);&gt; \"\"\n \"CS;\"\n &lt;next=next+1;&gt; \"\"\n \"nonCS;\"\nLa mutua esclusione \u00e8 garantita dal fatto che \"number\" \u00e8 univoco per ogni processo e quindi la condizione di \"await\" pu\u00f2 essere verificata per un solo processo alla volta. L'assenza di \"deadlock\" \u00e8 garantita dal fatto che un solo processo alla volta pu\u00f2 entrare in sezione critica grazie all'unicit\u00e0 di \"turn\". Il progresso \u00e8 garantito dal fatto che se non c'\u00e8 nessuno in sezione critica un processo entra. L'attesa limitata \u00e8 garantita se lo \"scheduler\" \u00e8 di tipo \"weakly fair\".\nL'algoritmo pu\u00f2 essere appena raffinato sostituendo alle righe di pseudo-codice delle sezioni critiche, comandi di programmazione.\n int number = 1;\n int next = 1;\n int turn[1:n]=([n] 0);\n Process CS[i=1 to n] {\n while(true) {\n turn[i]=FA(number,1);\n \"CS;\"\n next++;\n \"nonCS;\"\nViene utilizzato il comando FA (\"fetch-and-add\") che incrementa la variabile \"number\" di 1 e restituisce il valore della variabile \"number\" prima dell'incremento."}
{"id": "318324", "revid": "1546938", "url": "https://it.wikipedia.org/wiki?curid=318324", "title": "Lingua pittica", "text": "Il pittico (codice ISO 639-3 xpi) \u00e8 una lingua estinta parlata dall'antico popolo dei Pitti, che un tempo abitava nell'attuale Scozia, nel territorio a Nord della linea Glasgow-Edimburgo.\nClassificazione linguistica.\nL'evidenza di toponimi e antroponimi dimostra la diffusione e l'influenza dell'antica lingua pittica. I toponimi spesso ci permettono di dedurre l'esistenza di insediamenti storici dei Pitti in Scozia. Quelli con il prefisso \"Aber-\", \"Lhan-\", \"Pit-\" o \"Fin-\" indicano regioni abitate in passato dai Pitti (per esempio Aberdeen, Lhanbryde, Pitlochry o Findochty). Dal punto di vista linguistico vi sono comunque forti prove che ad un certo punto almeno alcuni degli abitanti dell'area pittica parlassero lingue celtiche insulari legate alle pi\u00f9 meridionali lingue brittoniche. Ci\u00f2 non costituisce per\u00f2 un sicuro indizio dell'appartenenza del pittico alle lingue celtiche, come dimostrano alcune testimonianze raccolte gi\u00e0 nei tempi antichi, soprattutto ad opera dei primi monaci cristiani operanti nella regione: Columba di Iona, gaelico, us\u00f2 un interprete nella terra dei Pitti; Beda il Venerabile affermava che il pittico era una lingua distinta da quella parlata dai Britanni, dagli Scoti e dagli Angli.\nL'ipotesi celtica.\nSecondo l'opinione tradizionale gaelica \u2014 oggi per\u00f2 contestata da molti studiosi \u2014 il pittico sarebbe identico al o discenderebbe dal gruppo brittonico che i Gaeli chiamavano, e ancora chiamano, \"Cruithne\". Il termine \"Cruithne\" \u00e8 verosimilmente imparentato con il gallese \"Prydain\", nel quale vediamo la normale corrispondenza fonetica tra /k/ goidelica e la /p/ brittonica (entrambi i suoni vengono dall'indoeuropeo /kw/). Dal brittonico \"Prydain\" (o piuttosto dalla sua forma pi\u00f9 antica \"Pretani\") deriva (attraverso il Latino) la parola inglese \"Britain\", \"Britannia\". Una ricostruzione del pittico \u00e8 stata tentata e utilizzata nel film \"King Arthur\" (2004).\nIl primo ad avanzare l'ipotesi di una parentela fra il pittico ed il gaelico fu lo studioso umanista (e parlante gaelico nativo) George Buchanan nel 1582. A lui si sono poi rifatti molti studiosi successivi. \nL'ipotesi del pittico come una lingua brittonica (compatibile con l'affermazione di Buchanan dell'affinit\u00e0 con il gaelico) fu ripresa agli inizi del XIX secolo dall'antiquario George Chalmers, secondo il quale il pittico ed il britannico erano in realt\u00e0 la stessa lingua. Lo studioso celtico Whitley Stokes sostenne che il pittico era strettamente imparentato con il gallese ed il toponimista William J. Watson dimostrarono, con un accurato studio dei toponimi scozzesi, l'esistenza di una lingua brittonica dominante nelle aree storiche dei Pitti e conclusero che la lingua pittica fosse un'estensione settentrionale del britannico, mentre il gaelico sarebbe stato un'introduzione successiva proveniente dall'Irlanda.\nWilliam Forbes Skene nel 1837 sostenne che il pittico era una lingua goidelica affine al moderno gaelico scozzese. Questa opinione, implicante invasioni indipendenti dell'Irlanda e della Scozia da parte di invasori goedelici, godette di grande popolarit\u00e0 nella Scozia del XIX secolo, poich\u00e9 scontava un'influenza irlandese nello sviluppo della Scozia gaelica. In realt\u00e0, \u00e8 probabile che ci sia stata un'influenza delle invasioni degli Scoti dall'Irlanda sull'evoluzione del gaelico scozzese, ma la maggioranza degli studiosi a partire da Stokes nel 1890 l'hanno considerata una lingua celtica-P.\nLe ipotesi non celtiche.\nNel 1789 John Pinkerton tent\u00f2 di dimostrare che i Pitti provenivano dalla Scandinavia e che la loro lingua era di origine germanica, precorritrice dello scots moderno. Le sue prove, per\u00f2, erano discutibili e spesso bizzarre, tese a dimostrare una presunta inferiorit\u00e0 dei Celti. \nJohn Rhys, nel 1892, muovendo dalle iscrizioni ogham apparentemente inintelligibili rinvenute nelle aree pittiche di tipo storico, tent\u00f2 dapprima di avvicinare il pittico alla lingua basca, ma in seguito ipotizz\u00f2 che derivasse da una non meglio precisata lingua non indoeuropea. Heinrich Zimmer prese una posizione simile, sostenendo che il pittico era fondamentalmente \"non ariano\" (cio\u00e8, non indoeuropeo), rivestito di goedelico e brittonico. La sua opinione era influenzata dallo studio delle iscrizioni di Rhys, insieme alla constatazione di pratiche culturali dei Pitti che egli considerava non indoeuropee, come il tatuaggio e la matrilinearit\u00e0. Questa posizione \u00e8 stata generalmente accettata per gran parte del XX secolo da studiosi come MacNeill e Macalister. Tentativi occasionali di accostare il pittico a lingue non indoeuropee moderne sono stati fermamente rigettati dal mondo accademico.\nNel tentativo di distaccarsi dall'ipotesi tradizionale, nel 1955 Kenneth H. Jackson ha ipotizzato che ci fossero due diverse lingue pittiche, una brittonica e una non indoeuropea, che sarebbe stata utilizzata per le iscrizioni ogham. L'ipotesi di Jackson si inseriva nell'opinione allora corrente che un'\u00e9lite brittonica, identificata come i costruttori dei \"broch\", fosse migrata dal sud della Britannia nel territorio pittico, dominando una maggioranza pre-celtica. Questa ricostruzione tentava di riconciliare le evidenti difficolt\u00e0 di traduzione dell'ogham notate in precedenza da Rhys con le schiaccianti prove di una lingua pittica brittonica. Jackson si \u00e8 accontentato di liquidare le iscrizioni ogham come intrinsecamente inintelligibili.\nIl punto di vista di Jackson \u00e8 stato condiviso da molti, dominando il panorama accademico della seconda met\u00e0 del XX secolo. Francisco Villar include il pitto tra le lingue dal carattere non-indoeuropeo. Recentemente, per\u00f2, basandosi sui progressi nello studio dell'origine dei \"broch\" (visti ormai come un prodotto indigeno) e nella traduzione dell'ogham, gli studi di Katherine Forsyth hanno contestato questa idea. La Forsyth, infatti, scrive (Forsyth 1997, p.\u00a037) che \"sulla base delle evidenze attuali l'unica conclusione accettabile \u00e8 che, dal tempo delle nostre prime fonti, c'\u00e8 stata un'unica lingua parlata nella terra dei Pitti, il riflesso pi\u00f9 settentrionale del Brittonico\". Il dibattito \u00e8 quanto mai aperto."}
{"id": "318327", "revid": "71155", "url": "https://it.wikipedia.org/wiki?curid=318327", "title": "Lenny Leonard", "text": "Lenford \"Lenny\" Leonard \u00e8 un personaggio secondario della serie di cartoni animati \"I Simpson\". Lenny \u00e8 un collega di lavoro di Homer Simpson alla centrale nucleare di Springfield ed \u00e8 il migliore amico di Carl Carlson, con cui fa coppia fissa. Si ritrova spesso assieme ad Homer dopo il lavoro a bere al bar di Boe. Lenny nella versione originale \u00e8 doppiato da Harry Shearer, mentre nella versione italiana \u00e8 doppiato da Mario Bombardieri (stagioni 1-7), Roberto Draghetti (stagione 8) e Vladimiro Conti (dalla stagione 9 in poi).\nLenny e Carl si sono classificati sesti nella classifica dei \"Top 25 Peripheral Characters\" dei Simpson di IGN.\nCaratteristiche.\nLenny e Carl sono stati fidanzati una volta ma una moglie dei due \u00e8 morta mentre l'altra fa la prostituta (riferimento a quanto detto dai personaggi in una puntata) e in pi\u00f9 di una puntata si fa riferimento, ad una sorta di amicizia un po' maniacale tra i due. Ad esempio nell'episodio \"Proposta semi-decente\", nel quale Lenny dice di aver trascorso un'intera estate a scolpire il volto di Carl sul costone di una collina (il Monte Carlmore). In un'altra puntata Carl rivela che lui e Lenny si tagliano i capelli a vicenda.\nLenny \u00e8 originario di Chicago. Sua nonna ha passato 20 anni in un campo di lavoro sovietico, accennando che Lenny potrebbe avere antenati dell'Unione Sovietica.\nLa casa di Lenny cambia nel corso di numerose puntate. In un episodio la sua casa appare come splendido appartamento molto spazioso, pagato pochissimo in quanto avente una parete in comune con un campo di pelota basca, di cui Lenny trova l'assordante rumore delle pallonate molto rilassante. Nella puntata in cui Marge diventa un'agente immobiliare si vede invece che Lenny vive come un barbone in una casa in vendita, mentre nella puntata in cui Homer fonda la sua forza di polizia, la \"Spring-Scudo\", la camera da letto di Lenny viene usata per girare lo spot come afferma lo stesso Homer. In un altro episodio, a Springfield viene costruito un nuovo museo. Inizialmente la costruzione viene progettata vicino alla casa dei Simpson, ma per una protesta di Homer, si sceglie quale nuovo sito il cimitero di Springfield, che a sua volta viene spostato davanti l'abitazione dei Simpson. Lenny abita vicino al museo e mette a disposizione dei visitatori il proprio giardino come parcheggio a pagamento.\nNell'episodio \"Homer Simpson, questa \u00e8 tua moglie\" della diciassettesima stagione Lenny abita in un appartamento elegante al secondo piano di un condominio. Lenny e Carl sostengono Homer in ogni sua iniziativa o trovata, anche se strampalata. Quando per esempio Homer fonda la banda dei \"Satanassi Infernali\" (Hell's Satans in inglese) avendo vinto una Harley degli anni cinquanta si uniscono Boe (che guida una moto decrepita dell'inizio del secolo), Carl (Vespa gialla della Hertz a noleggio), Ned Flanders (in bicicletta col caschetto) e Lenny (che guida un trattorino tagliaerba e che deve sempre fermarsi per svuotarne il sacchetto nonostante corra sull'asfalto). In una puntata a Lenny viene temporaneamente affidata la direzione della centrale nucleare, essendo Montgomery Burns finito in bancarotta.\nSpesso accade che Lenny si ferisca o si procuri dolore agli occhi. In un episodio si scopre che Lenny \u00e8 un eroe di guerra, per quanto non si sappia di che guerra si tratti. Nello stesso episodio, pare che Burns non abbia alcun riguardo verso Lenny, ma che ne abbia molti per il suo amico Carl. Lenny appare molto amato dalla famiglia Simpson, Marge compresa: nell'episodio \"Sete di gloria, fame d'amore\" dell'undicesima stagione, Homer inventa una scusa per andare al bowling dicendo che Lenny stava male e il resto della famiglia si preoccupa per lui; nell'episodio \"Marachella rap\" Homer si mette a cercare il telecomando della TV tra i capelli di Marge ma trova una fotografia di Lenny.\nDel duo si sa che sono seguaci della religione buddista, tant'\u00e8 vero che in un episodio faranno contemplazione nientemeno che con Richard Gere, anche se qualche volta li si vede nella chiesa Ramo Occidentale della riforma americana del Presbiluteranesimo di Timothy Lovejoy. Sebbene l'aspetto e le amicizie (Homer e i vari avventori del bar) li facciano apparire come zotici ignoranti, Lenny e Carl hanno un master in fisica nucleare, anche se nella serie appaiono come dei semplici operai. In futuro Lenny e Carl diventeranno dirigenti della Centrale Nucleare (come viene mostrato nell'episodio \"Il matrimonio di Lisa\"). Spesso Homer fa fatica a ricordare chi dei due sia Lenny e chi Carl, tanto che in una puntata ha scritto sulla mano: \"Lenny = Bianco, Carl = Nero\". Da loro Homer scopre l'esistenza del Sacro Ordine dei Tagliapietre (Lenny \u00e8 il membro numero 12 del Sacro Ordine dei Tagliapietre, Carl il numero 14). In una puntata dove Bart diventava Bartman, Lenny faceva la parte di Poison Lenny, un travestito brutalmente fulminato da Bartman che lo credeva suo nemico. Nel ventunesimo episodio della stagione 27 viene detto da Marge che la nonna di Lenny \u00e8 tenuta in vita artificialmente e Lenny stesso afferma che da quando Homer ha iniziato l\u2019attivit\u00e0 dell\u2019improvvisazione teatrale \u00e8 distratto dalle condizioni tragiche di sua nonna. Nello stesso episodio riceve una telefonata dall\u2019ospedale e, vista la sua reazione, si capisce che \u00e8 morta."}
{"id": "318328", "revid": "278830", "url": "https://it.wikipedia.org/wiki?curid=318328", "title": "Carl Carlsson", "text": ""}
{"id": "318335", "revid": "466539", "url": "https://it.wikipedia.org/wiki?curid=318335", "title": "Candombl\u00e9", "text": "Il candombl\u00e9 \u00e8 una religione afrobrasiliana tuttora praticata prevalentemente in Brasile ma anche in stati vicini come l'Uruguay, il Paraguay, l'Argentina e il Venezuela e diffusa anche in alcuni paesi europei (Portogallo, Spagna, ecc.). Questa religione consiste nel culto degli Orixa, che sono divinit\u00e0, emanazioni del Dio unico, Olorun. Gli \"orixas\" rappresentano archetipi antropologici; ad essi sono associati determinati colori, attivit\u00e0 umane, tipi di alimenti, erbe mediche, ecc. Essi trasmettono agli umani \"ax\u00e9\", cio\u00e8 l'energia universale che \u00e8 in tutte le cose e nei viventi. Molti Orixa hanno avuto una incarnazione umana.\nIl culto di Orixa \u00e8 giunto in Brasile dall'Africa, portato da sacerdoti africani e fedeli che erano stati deportati come schiavi. La parola \"candombl\u00e9\" (di origine bantu) sembra significasse \u201cdanze di negri\", ed \u00e8 anche il nome di un antico strumento.\nDiffusione.\nBench\u00e9 originariamente la sua diffusione fosse limitata alla popolazione in schiavit\u00f9, fosse bandito dalla Chiesa cattolica e perfino criminalizzato da alcuni governi, il candombl\u00e9 \u00e8 sopravvissuto per secoli e si \u00e8 diffuso considerevolmente dopo la fine della schiavit\u00f9 nel XIX secolo. Ora \u00e8 una religione ampiamente diffusa, con seguaci appartenenti a tutte le classi sociali, e decine di migliaia di templi, o terreiros. Durante un recente censimento, circa due milioni di Brasiliani (1,5 % della popolazione) si sono detti seguaci del candombl\u00e9. Nella cultura brasiliana le religioni non sono avvertite reciprocamente esclusive, e pertanto molte persone che praticano abitualmente altre confessioni partecipano a rituali del candombl\u00e9, anche regolarmente; le divinit\u00e0, i riti e le festivit\u00e0 del candombl\u00e9 sono ora parte integrante del folklore brasiliano.\nStoria.\nLa nascita e lo sviluppo istituzionalizzati di questa religione in Brasile sono abbastanza recenti. Il candombl\u00e9 si svilupp\u00f2 in Brasile dalle conoscenze dei sacerdoti e delle sacerdotesse africani giunti nel Nuovo Mondo come schiavi nel periodo che va dal 1549 al 1888. In questo periodo i missionari cattolici convertirono in massa gli schiavi, i quali tuttavia mantennero sotterraneamente vive le loro tradizioni religiose. Fu in questo periodo che il culto degli Orixas venne associato a quello dei santi cattolici, per cui ancora oggi a ciascuna delle divinit\u00e0 del candombl\u00e9 corrisponde una figura del culto cristiano: ad esempio ad Oxala, dio della creativit\u00e0 e figlio della divinit\u00e0 suprema Olorun corrisponde Ges\u00f9, e a Omolu o Obaluiae, dio guaritore delle epidemie, corrisponde San Lazzaro. Durante il periodo finale della tratta degli schiavi (ultima decade del XIX secolo), gli schiavi portati in Brasile dai portoghesi si trasferirono nelle citt\u00e0, dove aumentarono notevolmente le loro possibilit\u00e0 di aggregazione, confronto e scambio, anche fra diverse etnie (un contatto impossibile nelle \" fazendas\", in cui gli schiavi di diversa provenienza erano spesso suddivisi in diverse \"senzala\"). Allo stesso tempo, gli ex-schiavi si ritrovarono liberi dall'imposizione del cattolicesimo. Sulla base di questi nuovi stimoli, si formarono nuovi gruppi di culti, spesso organizzati in \"irmandades\" (\"confraternite\").\nA Salvador di Bahia, definita da Roger Bastide la \"Roma Nera\", a causa del grandissimo numero di schiavi deportati nell'ultimo periodo della tratta, nacque il candombl\u00e9, la religione afro-americana che pi\u00f9 si \u00e8 mantenuta fedele alla matrice d'origine, reinventata e riformulata in Brasile dagli schiavi.\nOggi il governo brasiliano riconosce e protegge il candombl\u00e9 e sovvenziona certi terreiros, specie a Salvador da Bahia.\nIl candombl\u00e9 ha avuto un enorme sviluppo negli ultimi dieci anni; oltre al Brasile, infatti, si sta diffondendo in altri stati nel mondo come il Portogallo (a Lisbona), la Francia (a Parigi), l'Inghilterra (a Londra) e l'Italia dove vi sono Terreiros in Lazio, Piemonte e Lombardia tra cui (a Milano presso l\u2019Il\u00ea Ax\u00e9 Alaketo Air\u00e1 Olomi Iw\u00e1, dove si pratica il candombl\u00e9 esattamente come in Brasile).\nIl candombl\u00e9 e altri culti creoli.\nAlla fine del XIX secolo furono introdotte nel paese alcune nuove teorie religiose e dottrine filosofiche. Cos\u00ec il candombl\u00e9, o per lo meno alcuni templi, furono influenzati dalla dottrina del francese Kardec. Da candombl\u00e9 si trasform\u00f2 in Umbanda. L'Umbanda si consolid\u00f2 presto come una religione aperta a tutti, senza distinzioni di razza, origine sociale, etnica e geografica. Ha molte similitudini con la religione afro-brasiliana, ma l'esoterismo ha orientato questo culto verso un'adorazione degli spiriti defunti piuttosto che degli Orixa. L'Umbanda penetr\u00f2 soprattutto nell'area sud-est del Brasile, nella regione industrializzata di San Paolo.\nIl candombl\u00e9 pu\u00f2 essere chiamato Macumba in certe regioni, specialmente a Rio de Janeiro e San Paolo, bench\u00e9 la Macumba sia maggiormente affine alla stregoneria europea, e in definitiva se ne distingua. Parimenti altre religioni di origine africana del Nuovo Continente, come il Vud\u00f9 di Haiti, la Santeria cubana, l'Omoloko e l'Obeah, che si sono sviluppate indipendentemente dal candombl\u00e9, sono praticamente sconosciute in Brasile.\nArticolazione.\nGli schiavi brasiliani erano originari di svariati gruppi etnici, tra cui gli Yoruba, gli Ewe, i Fon, i Bantu, i Nag\u00f2, ecc.. I mercanti di schiavi li classificavano per porto di imbarco, pertanto la loro vera origine etnica poteva non essere esattamente corrispondente a quella che veniva loro riconosciuta. Siccome il candombl\u00e9 nacque semi-indipendentemente in ciascuna di queste varie \u201cnazioni\u201d, si articol\u00f2 in varie \"sette\", assumendo spesso nomi che derivano dal luogo di origine; per questo il termine candombl\u00e9 designa vari riti con differenti stili i cui seguaci chiamano \u201cnazioni\u201d. \u00c8 possibile distinguere queste nazioni fra loro dal modo di suonare l'atabaque, il tamburo rituale che accompagna con la musica l'intera cerimonia (con le mani o con le bacchette), dalla musica, dalla lingua usata nei canti religiosi, dai nomi delle divinit\u00e0, dai colori e dalla foggia dei costumi, dal modo di ballare e da alcune diversit\u00e0 nel rituale.\nLa divisione in nazioni \u00e8 stata influenzata anche dalle fratellanze religiose di schiavi brasiliani (irmandades) organizzate dalla Chiesa cattolica tra il XVIII secolo e il XIX secolo. Queste fratellanze, organizzate in gruppi etnici per favorire la predicazione nelle lingue madri degli schiavi, diede legittimit\u00e0 alle riunioni di schiavi, e in ultima analisi possono aver contribuito all'affermazione del candombl\u00e9.\nIn quella che \u00e8 chiamata \"nazione\" Ketu, a Bahia, predominano gli Orixa e i riti di origine yoruba. La \"nazione\" Angola, di origine bantu, adotta il pantheon degli Nkise, divinit\u00e0 simili agli Orixa Nago per caratteristiche e incorpora pratiche iniziatiche esclusive della \"nazione\" Angola. Il suo linguaggio rituale, anche se intraducibile, si origin\u00f2 dalla lingua quicongo. In questa \"nazione\" \u00e8 fondamentale il culto dei caboclos, gli spiriti degli indios considerati dai primi africani arrivati in America, gli spiriti ancestrali brasiliani, pertanto degni di essere venerati nel nuovo territorio.\nQuesta \u00e8 una classificazione di massima delle maggiori nazioni e delle sotto-nazioni, e dei loro linguaggi sacri.\nCosmo e divinit\u00e0.\nNonostante ci sia un pantheon di divinit\u00e0 numeroso, il candombl\u00e9 non \u00e8 propriamente una religione politeista; esiste un principio primo (chiamato Olorun dalla nazione Ketu, Zambi o Zambiapongo dalla nazione Bantu, Mawu dalla nazione Jeje), da cui provengono gli Orixa, Nkise o Vodun (divinit\u00e0) a cui ha delegato il suo potere. La maggior parte dei brasiliani lo identifica con il dio cristiano. Il candombl\u00e9 cerca un rapporto armonioso fra tutte le parti che compongono l'essere umano, il cosmo e la societ\u00e0 mettendo in equilibrio tutti questi aspetti. L'universo sacro \u00e8 reale ed i fedeli partecipano al mondo invisibile, questo mondo sacro esiste, si pu\u00f2 sentire ed entrarci in comunicazione. Generalmente chi pratica ha nei confronti del candombl\u00e9 una profonda fede nelle energie superiori della natura. Ogni persona \u00e8 un frammento della divinit\u00e0 dalla quale ha ereditato le caratteristiche fisiche, psichiche ed energetiche.\nLa continuit\u00e0 e l'equilibrio con l'universo sacro e la natura si acquisiscono attraverso la riposizione di una forza magico-sacra che fluisce in tutte le cose, piante, animali, esseri umani, chiamata ax\u00e9. L'ax\u00e9 pu\u00f2 diminuire, aumentare ed essere distribuito attraverso dei riti che hanno la finalit\u00e0 di portare equilibrio e benessere alla comunit\u00e0 o all'individuo con il cosmo, la natura e le persone. Il fondamento del candombl\u00e9 \u00e8 la vita vissuta bene ed ora.\nGli Orixa.\nGli adepti al candombl\u00e9 Ketu credono negli Orixa. Questi sono delle divinit\u00e0 che possiedono una propria personalit\u00e0 e ciascuno di loro \u00e8 associato ad un fenomeno naturale specifico e a certi colori. Nei loro miti vengono raccontati una grande quantit\u00e0 di insegnamenti mistici connessi all'elemento naturale caratteristico del particolare Orixa, Ciascuno degli elementi della natura ha delle sotto-categorie (es: acqua, c'\u00e8 l'acqua dolce ed acqua salata).\nL'Orixa, detto anche \"santo\", per il passato processo sincretistico con i santi cattolici, si impossessa del credente e si serve di lui come strumento per comunicare con i mortali. Tra gli adepti al candombl\u00e9 \u00e8 diffusissima la credenza secondo la quale ogni persona possiede una divinit\u00e0 protettrice chiamata orix\u00e0 de cabe\u00e7a o Orixa de frente, che fa assumere involontariamente al suo protetto, filhos o filhas, tutte le sue caratteristiche, positive e negative.\nGli Orixa ascoltano le richieste, danno consigli, concedono la grazia, danno la cura alle malattie e consolano nel momento del bisogno. Il mondo celeste non \u00e8 distante, n\u00e9 superiore e il credente pu\u00f2 conversare direttamente con la divinit\u00e0 e chiederne i benefici.\nIn totale, il candombl\u00e9 rende omaggio ad un centinaio di entita spirituali e a 16 Orixa. Questi ultimi sono onorati in tutti i terreiros di Candomble.\nCiascun Orixa ha una propria personalit\u00e0, e un proprio sistema cultuale, che pu\u00f2 cambiare non solo da nazione a nazione ma anche da terreiro a terreiro anche se esiste una linea di domini e particolarit\u00e0 riconosciute e note a tutti.\nD'altro canto, Orixas con caratteristiche simili possono essere considerati come distinti; ad esempio Kabila della nazione Bantu, Ox\u00f3ssi della nazione Ketu e Otulu della nazione Jej\u00e9 sono tutti cacciatori e hanno gli stessi colori simbolici, ma non vengono identificati.\nEsistono poi tra gli Orixa due importanti figure: Orixa Orunmila-If\u00e1 e Orixa \u00c8\u1e63\u00f9. Orunmila lavora per portare agli uomini, attraverso il suo oracolo chiamato If\u00e1, consultato esclusivamente dai Babalawo qualificati e non da Babalorixa o Iyalorixa di Candomble o Umbanda, le parole di Olodumare, l'Essere Supremo, nonch\u00e9 di tutti gli altri Orixa di modo che i devoti possano usufruire al meglio dell'aiuto divino.\nOrunmila If\u00e1 \u00e8 un Orixa il cui culto non \u00e8 presente in nessun terreiro di Candomble, causa la mancanza della figura del Babalawo tra i sacerdoti della casa e la mancata conoscenza specifica del proprio sistema oracolare che differisce dall'oracolo dei buzios o conchiglie. Esu a sua volta \u00e8 l'Orixa onnipresente e tra le sue caratteristiche \u00e8 da ricordare il ruolo di messaggero divino tra uomini, Orixa e Olodumare.\nLista degli Orixas della nazione Ketu rappresentati in circolo secondo l'argolas.\n * Oxal\u00e1\n * Ewa * Jemanj\u00e1\n * Oxumar\u00e9 * Logumed\u00ea\n * Ossanha * Ob\u00e1\n * Obaluai\u00ea * Oxum\n * Ibeji * Jans\u00e3\n * Nan\u00e3 * Xang\u00f4\n * Ex\u00f9 * Ox\u00f3ssi\n * Ogum\nEx\u00f9.\nEx\u00f9 lo si trova con le stesse modalit\u00e0 di espressione e sempre come messaggero tra gli uomini e gli Orix\u00e0. \u00c8 una specie di trickster e spesso \u00e8 stato equiparato o sincretizzato con il diavolo cristiano. Tutti i momenti iniziali di qualsiasi cerimonia, individuale o collettiva, pubblica o privata, gli sono dedicati perch\u00e9 possa trasmettere alle divinit\u00e0 i desideri, buoni o cattivi dei suoi membri, e perch\u00e9 non interferisca in ci\u00f2 che sta per essere celebrato. L'omaggio obbligatorio a Ex\u00f9, chiamato despacho o \u00e9b\u00f2, pu\u00f2 assumere forme differenti, ma in tutto il Brasile \u00e8 depositato nei crocicchi, dominio incontestato del messaggero celeste.\nIl culto.\nLa gerarchia nel terreiro.\nGli Orixas ricevono regolarmente omaggi sotto forma di offerte, danze sacre e canti.\nIl tempio dove si svolgono le cerimonie e la vita del sacerdote o della sacerdotessa, pai de santo o m\u00e3e de santo e dei suoi filhos de santo e filhas de santo, si chiama terreiro.\nLe autorit\u00e0 spirituali sono il Pai de santo e la M\u00e3e de santo, che al di sopra di loro riconoscono solo la forza degli Orixa. Il terreiro essendo una comunit\u00e0 a s\u00e9 stante, ha come unica autorit\u00e0 spirituale e morale il sacerdote o la sacerdotessa. La IyalOrixa o il BabalOrixa, questa \u00e8 l'espressione yoruba che si utilizza nel candombl\u00e9 nago, divide la forza spirituale con le persone che compongono il terreiro secondo una gerarchia molto netta. Ha la funzione di iniziare e seguire il cammino dei suoi adepti, istruendoli con nozioni relative al culto e dando consigli. Inoltre cura tutti gli aspetti relativi alla cerimonia; quindi presenzia ai sacrifici rituali, osserva e corregge l'esecuzione di qualsiasi rituale e attraverso il jogo de buzios dialoga con gli Orixa e aiuta risolvere i problemi di tutti gli adepti dispensando consigli suggeriti dalle divinit\u00e0. Il pai o la m\u00e3e de santo sono obbligati a mostrarsi in pubblico ostentando i simboli della loro professione, saranno quindi ornati di anelli e collane rituali oltre a indossare il classico vestito cerimoniale.\nAl fianco di questa figura prestigiosa c'\u00e8 il Babaegb\u00e9 o la Iyaegbe, il padre piccolo o la madre piccola, autorit\u00e0 che si trova immediatamente sotto quella principale, responsabile dell'ordine, della tradizione e della gerarchia.\nAltra figura di rilievo \u00e8 la Yabass\u00e9, la responsabile degli alimenti sacri, un incarico prettamente femminile; la possono aiutare tutti i filhos e le filhas-de-santo ma nonostante il loro aiuto lei \u00e8 l'unica responsabile degli eventuali errori.\nL'Axogun \u00e8 il responsabile dei sacrifici. Lavora insieme alla m\u00e3e o al pai de santo. Non pu\u00f2 sbagliare. \u00c8 il responsabile diretto dei sacrifici dall'inizio dell'atto fino alla fine. \u00c8 chiamato anche \"m\u00e3o de faca\", ovvero mano di coltello.\nAlla base di questa gerarchia ci sono le filhas e i filhos de santo. Nel candombl\u00e9 l'iniziazione serve per poter far parte dei quadri sacerdotali. La persona novizia rimane reclusa nel terreiro intorno ai 21 giorni. Nel periodo precedente si sar\u00e0 preoccupata di raccogliere il denaro per le offerte da fare e per i vestiti e magari anche per la propria famiglia, al cui sostentamento di solito contribuisce e con cui non sar\u00e0 in contatto nel tempo necessario al rito di iniziazione. \u00c8 una religione dove la spesa materiale \u00e8 molto grande e significativa.\nLe filhas de santo sono l'ultimo gradino di questa gerarchia solo in teoria, perch\u00e9 in pratica sono loro a far vivere il terreiro, sostenendolo economicamente e religiosamente.\nLa possessione.\nIl privilegio di servire gli Orixas come \"cavallo\" (ossia esserne posseduti) \u00e8 riservata a pochi eletti, specialmente a quelli di sesso femminile. La possessione da parte della divinit\u00e0, che rappresenta la caratteristica principale dei culti di origine africana, non si esercita su una persona qualsiasi, ma su alcuni soltanto. Il carattere personale della divinit\u00e0 \u00e8 un'ulteriore caratteristica. Ogni persona \u00e8 preparata per accogliere solo la sua divinit\u00e0 protettrice e nessun'altra.\nLa divinazione con il jogo de buzios.\nJogo de Buzios si traduce in italiano con \"lancio delle conchiglie\". Questa \u00e8 una pratica divinatoria che mette in contatto le persone con gli Orixa, grazie alle capacit\u00e0 medianiche e alla forza spirituale del sacerdote o della sacerdotessa.\nIl pai o la m\u00e3e de santo, durante le sedute di divinazione, utilizzano come mezzo di comunicazione da dodici a ventuno conchiglie della specie Cypraea moneta, che il divinatore lascia cadere sopra un cestino contornato da numerose collane e oggetti vari, come monete e pietre. La consultazione viene effettuata davanti ad un bicchiere d'acqua e ad una candela accesa: il primo rappresenta l'elemento naturale, fonte di vita e catalizzatore delle energie negative che inconsapevolmente il consultante porta sempre con s\u00e9; la candela invece \u00e8 l'unione indispensabile dei 4 elementi naturali acqua terra fuoco e aria. L'oracolo pu\u00f2 essere una fonte di guadagno per il/la sacerdote/ssa ma indispensabile per i praticanti della religione perch\u00e9 solo attraverso questa consultazione si riesce a mettere in contatto diretto come un vero e proprio dialogo, alle volte fatto di domande e risposte, il mondo terreno (AYE) con il mondo spirituale (ORUN) riuscendo cos\u00ec a stabilire quali offerte sono richieste dagli stessi Orixa per la risoluzione di problematiche di diversa natura sia materiale che spirituale."}
{"id": "318336", "revid": "712828", "url": "https://it.wikipedia.org/wiki?curid=318336", "title": "Signora Figg", "text": ""}
{"id": "318339", "revid": "289247", "url": "https://it.wikipedia.org/wiki?curid=318339", "title": "Luann Van Houten", "text": ""}
{"id": "318340", "revid": "486946", "url": "https://it.wikipedia.org/wiki?curid=318340", "title": "Maraging", "text": ""}
{"id": "318341", "revid": "289247", "url": "https://it.wikipedia.org/wiki?curid=318341", "title": "Kirk Van Houten", "text": ""}
{"id": "318342", "revid": "339392", "url": "https://it.wikipedia.org/wiki?curid=318342", "title": "Lou (I Simpson)", "text": ""}
{"id": "318343", "revid": "590", "url": "https://it.wikipedia.org/wiki?curid=318343", "title": "Verst", "text": ""}
{"id": "318345", "revid": "109288884", "url": "https://it.wikipedia.org/wiki?curid=318345", "title": "Paganico", "text": "Paganico (pronuncia: \"Pag\u00e0nico\") \u00e8 una frazione del comune italiano di Civitella Paganico, nella provincia di Grosseto, in Toscana.\nGeografia fisica.\nSituata alla confluenza del fiume Ombrone con il torrente Lanzo, a circa venti km a nord-est del capoluogo, \u00e8 raggiungibile dalla SS 223 tra Grosseto e Siena, all'incrocio con la strada che porta al Monte Amiata. Il territorio che circonda Paganico \u00e8 in prevalenza pianeggiante e coltivato in maniera intensiva, specie in prossimit\u00e0 del fiume. La zona collinare \u00e8 occupata da macchia mediterranea alternata ad ampi prati e oliveti.\nStoria.\nIl nucleo abitato fu edificato alla fine del XIII secolo per iniziativa del Comune di Siena, che individu\u00f2 la posizione strategica della valle fluviale come apertura verso il mare dei territori senesi. Il paese costituiva un vero e proprio borgo franco fortificato, in grado di adempiere a funzioni doganali e di libero scambio commerciale, attrezzato per la difesa della bassa Valle dell'Ombrone. Nel 1273 era gi\u00e0 sede di un mercato settimanale. L'impianto urbanistico, articolato su due principali assi viari, tra loro perpendicolari, e contraddistinto da strade dritte, caratterizzano il centro come \"borgo novo\", appositamente costruito in base ad una precisa pianificazione. Nel 1328 sub\u00ec una prima distruzione ad opera di Castruccio Castracani e tra il 1333 e il 1335 furono restaurate e completate le mura cittadine dall'architetto Lando di Pietro.\nInsieme a Siena, alla met\u00e0 del XVI secolo entr\u00f2 a far parte del Granducato di Toscana e nel 1555 venne distrutto dagli eserciti imperiali. Nel 1602 fu creato marchese di Paganico Antonio de' Medici, figlio naturale di Francesco I de' Medici. Nel 1630 il marchesato pass\u00f2 alla famiglia Patrizi di Siena trasferitasi poi a Roma, alla cui estinzione titoli e beni passarono ai Patrizi Naro Montoro.\nIl centro \u00e8 stato comune autonomo fino al 1928, anno di nascita dell'attuale comune di Civitella Paganico, di cui Paganico ne \u00e8 frazione. Fino al 1972, la strada principale di Paganico corrispondeva alla statale 223 Grosseto-Siena nel suo vecchio tracciato. L'apertura del nuovo percorso, che aggira il paese, ha liberato il centro storico dalle auto e dai mezzi pesanti.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Paganico. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nTradizioni e folclore.\nDal 1977 la prima domenica di settembre si corre a Paganico il \"Palio della Granocchia\". A ciascun partecipante, detto \"granocchiaio\", viene assegnata una carriola contenente tre rane; si aggiudica il palio della Granocchia quello che taglia per primo il traguardo con tutte e tre le rane vive e in buona salute sulla carriola. Ad ogni Granocchiaio corrisponde un rione del paese. La corsa del palio \u00e8 preceduta dal corteo storico composto da circa cento figuranti in abiti medievali e un carroccio trainato da buoi, sul quale viene collocato l'ambito palio dipinto da pittori locali. La manifestazione \u00e8 organizzata dalla Pro Loco di Paganico in collaborazione con i quattro rioni: rione \"Centro\", rione \"Porta Gorella\", rione \"Porta Grossetana\" e rione \"Porta Senese\".\nInfrastrutture e trasporti.\nStrade.\nLa frazione di Paganico \u00e8 servita da due svincoli (\"Paganico\" e \"Paganico Nord\") sulla strada europea E78 Grosseto-Fano, nel tratto tra le citt\u00e0 di Grosseto e di Siena, costituito dalla strada statale 223, per l'appunto detta \"di Paganico\".\nFerrovie.\nIl paese \u00e8 servito da una propria stazione ferroviaria lungo la ferrovia Grosseto-Siena.\nSport.\nLa squadra del paese di Paganico \u00e8 l\"'U.S.D. Paganico\", fondata nel 1957, che milita nel campionato di Prima Categoria. I colori sociali sono il bianco e il nero. Le partite casalinghe del Paganico vengono disputate allo stadio comunale \"Uzielli\". La societ\u00e0 ha un'affiliazione nel settore giovanile con il ."}
{"id": "318351", "revid": "729019", "url": "https://it.wikipedia.org/wiki?curid=318351", "title": "Manfredo Fanti", "text": "Biografia.\nOrigini e formazione.\nFiglio di Antonio e di Silea Ferrari Corbolani, crebbe come suddito del Ducato di Modena. Nel 1825 fu ammesso nel Corpo dei pionieri dell'esercito del duca modenese e, dopo cinque anni di studi, consegu\u00ec la laurea in ingegneria e fu promosso ufficiale del Genio.\nLa partecipazione ai moti del 1830/1831.\nNel 1831 ader\u00ec al Governo insurrezionale di Modena, che aveva assunto il potere dopo la cattura di Ciro Menotti e la fuga del Duca. Combatt\u00e9 in Romagna con le truppe di Carlo Zucchi, segnalandosi nel combattimento di Rimini il 25 marzo.\nDopo la capitolazione di Ancona, condannato all'impiccagione, si rifugi\u00f2 in Francia, dove regnava Luigi Filippo, ottenendo di essere arruolato nel corpo del Genio. Nel 1834 prese parte al tentativo rivoluzionario di Mazzini (la cosiddetta invasione della Savoia).\nL'esilio in Spagna.\nNel 1835 pass\u00f2 in Spagna, ove rest\u00f2 tredici anni, per arruolarsi volontario nell'Esercito della reggente Maria Cristina, nella guerra contro i carlisti. Fu tenente nel 5\u00ba Battaglione di Catalogna, poi capitano quindi maggiore, sempre per merito di guerra. Nel 1839 entr\u00f2 nell'esercito regolare spagnolo e nel 1847 venne promosso colonnello di cavalleria assumendo le funzioni di capo di Stato Maggiore del comando generale di Madrid. Spos\u00f2 Carlotta Tio di Valencia.\nIl rientro in Italia.\nTornato in Italia nel 1848 allo scoppio della prima guerra di indipendenza offr\u00ec invano i propri servigi al Re di Sardegna ed al Governo Provvisorio della Lombardia. Solo nel luglio 1848, quest'ultimo gli affid\u00f2 l'incaric\u00f2 di apprestare a difesa la citt\u00e0 di Vicenza, con il grado di maggior generale. Dopo l'abbandono del Veneto, partecip\u00f2 alle abortite operazioni in difesa di Brescia, Milano ed Alessandria. In Milano ebbe un certo ruolo nel garantire la sicurezza di Carlo Alberto, minacciata dai milanesi furiosi per la notizia della consegna della citt\u00e0 agli austriaci del Radetzky.\nNel novembre del 1848 assunse il comando della 2\u00aa Brigata della \u00abDivisione Lombarda\u00bb, formata da volontari lombardi, con il grado di generale di brigata.\nNel 1849 fu ammesso al Congresso consultivo permanente di guerra e fu eletto deputato al Parlamento subalpino per il collegio di Nizza Monferrato. Partecip\u00f2 alla campagna del 1849 e, dopo la disfatta alla battaglia di Novara del 23 marzo, successe al suo superiore, il generale Gerolamo Ramorino, ritenuto responsabile della disfatta e fucilato per ignavia.\nNell'aprile 1849 imped\u00ec alla sua divisione, malgrado la volont\u00e0 dei soldati, di intervenire a difesa dei genovesi insorti contro il Re, contro i quali era in atto la violenta repressione comandata da Alfonso La Marmora. Fanti venne tuttavia sospettato di tradimento e comunque di disaccordo col comportamento di La Marmora e di altri ufficiali. Fu quindi processato con l'accusa di corresponsabilit\u00e0 con il Ramorino nei precedenti fatti di Novara, per cui fu assolto, ma fu comunque allontanato dall'esercito.\nFanti (che divenne suddito sardo nel 1850) solo nel 1855 pot\u00e9 ottenere un nuovo comando e partecip\u00f2 alla spedizione piemontese alla guerra di Crimea, alla guida della seconda brigata provvisoria. Nel corso della seconda guerra di indipendenza, con il grado di luogotenente generale, comand\u00f2 la 2\u00aa Divisione, segnalandosi specialmente nei combattimenti a Magenta, Palestro e a San Martino. Venne insignito della croce di cavaliere dell'Ordine Militare di Savoia.\nLa riorganizzazione dell'esercito sabaudo.\nDopo l'armistizio di Villafranca (11 luglio 1859); Fanti venne incaricato della riorganizzazione delle nuove divisioni formate dalle Lega dell'Italia Centrale (comprendente Granducato di Toscana, Ducato di Parma, Ducato di Modena e Legazione delle Romagne) e, nel giro di pochi mesi, seppe trasformarle in un funzionante corpo di 45.000 uomini, provenienti da diverse parti della penisola. Fanti seppe dare un contributo decisivo per impedire il tentativo di restaurazione, espletato nell'autunno-inverno dello stesso anno da Francesco Giuseppe I d'Asburgo, di concerto con Francesco II delle Due Sicilie, a sostegno delle rivendicazioni di Pio IX, del Granduca di Toscana e dei Duchi di Modena e Parma per la restaurazione dei loro Stati. Dopo aver sventato il piano di restaurazione, consolid\u00f2 il possesso del territorio dando avvio alla nuova Scuola Militare di Fanteria di Modena, ospitata nel palazzo del deposto duca. Fanti seppe anche fermare Garibaldi che, reduce dai trionfi dei Cacciatori delle Alpi, si era portato in Romagna ed intendeva procedere verso Umbria e Marche senza l'assenso di Napoleone III.\nLa carriera politica e militare.\nSulla base di tali ottime credenziali, nel gennaio 1860 Cavour (rientrato al governo dopo essersi dimesso alla notizia dell'armistizio di Villafranca) incaric\u00f2 Fanti del Ministero della guerra e della Marina. Suo primo e fondamentale incarico fu l'incorporazione dell'esercito della Lega dell'Italia Centrale nell'Esercito Sardo. Il 29 febbraio 1860 fu nominato dal Re senatore.\nIl 5 maggio prese avvio la spedizione dei mille; Fanti fu nominato a capo del Corpo d'esercito destinato ad operare nell'Italia centrale: ebbe una parte rilevante nella battaglia di Castelfidardo e nella conquista di Perugia che portarono all'annessione piemontese di parte dello Stato Pontificio, in particolare dei territori appartenenti alla Legazione delle Marche e alla Legazione dell'Umbria. Fu decorato della gran croce dell'Ordine Militare di Savoia.\nDivenne, quindi, generale d'armata e capo di stato maggiore generale dell'esercito nell'Italia meridionale: sconfisse i borbonici alla battaglia di Mola e fu decorato di medaglia d'oro al valore con regio decreto 1\u00ba giugno 1861 per la riuscita organizzazione dell'assedio di Gaeta, terminato con la resa di Gaeta il 13 febbraio 1861. Il 4 maggio 1861 a Torino Fanti, in qualit\u00e0 di Ministro della Guerra, pot\u00e9 quindi decretare che l'esercito, prima denominato \"Armata Sarda\", avrebbe preso il nome di Regio Esercito italiano. La sua opposizione alla facile ammissione nel Regio Esercito dei circa 5.000 ufficiali dell'Esercito meridionale di Garibaldi, con la conservazione del grado, lo rese fortemente impopolare.\nGli ultimi anni e la morte.\nAlla morte del Cavour, il 7 giugno 1861 si dimise dal ministero, per assumere il comando del VII Corpo d'armata. Venne tuttavia presto colpito da una grave malattia, che lo costrinse dapprima a ritirarsi a vita privata nel 1863, e poi lo port\u00f2 alla morte, a Firenze, il 5 aprile 1865. Fu sepolto nella Cattedrale di Carpi; il suo sepolcro si trova vicino all'ingresso della porta centrale."}
{"id": "318352", "revid": "729019", "url": "https://it.wikipedia.org/wiki?curid=318352", "title": "Bernard Laporte", "text": "Da giocatore milit\u00f2, nel ruolo di mediano di mischia, nel Gaillac e nel ; da allenatore condusse la Nazionale francese dal 1999 al 2007, classificandosi quarto in due Coppe del Mondo consecutive, nel 2003 e nel 2007.\nDimessosi dall'incarico dopo quest'ultima competizione, ricopr\u00ec da ottobre 2007 a giugno 2009 l'incarico di sottosegretario di Stato con delega allo Sport nel secondo governo Fillon; tornato alla carriera sportiva, fu dirigente presso il e tra il 2011 e il 2016 allen\u00f2 il .\nDal 3 dicembre 2016 \u00e8 presidente della federazione rugbistica francese.\nBiografia.\nCarriera sportiva.\nSopravvissuto a 20 anni a un incidente automobilistico a causa del quale pass\u00f2 qualche mese in coma profondo, Laporte, proveniente dal Gaillac, dal 1984 milit\u00f2 nel B\u00e8gles-Bordeaux, club nel quale rimase fino a termine carriera, avvenuta nel 1993 a 29 anni, e con il quale vinse un campionato francese nel 1991.\nPassato alla carriera tecnica, tra il 1993 e il 1995 si form\u00f2 come allenatore sempre nel B\u00e8gles-Bordeaux prima di divenire guida dei parigini dello Stade fran\u00e7ais, all'epoca in seconda divisione; port\u00f2 il club in prima divisione nel volgere di due stagioni e, nel 1998, lo condusse alla conquista del campionato e alla semifinale della Heineken Cup.\nLasci\u00f2 il club parigino nel 1999, non prima di aver vinto anche la Coppa di Francia.\nDopo la fu designato dalla Federazione commissario tecnico della Nazionale francese.\nIn tale veste Bernard Laporte vinse quattro tornei del Sei Nazioni, nel , , e , con due Grandi Slam; giunse due volte consecutive alla semifinale di Coppa del Mondo, nel 2003 in Australia e nel 2007 in Francia, perdendola in entrambe le occasioni contro l' e giungendo due volte al quarto posto finale.\nDopo la Laporte lasci\u00f2 la conduzione della Nazionale; il suo ultimo incontro fu la finale per il 3\u00ba posto della competizione, disputata al Parco dei Principi contro l', la quale vinse 34-10.\nCarriera politica.\nSostenitore di Nicolas Sarkozy nel corso delle elezioni presidenziali del 2007, alla salita all'Eliseo del candidato dell'UMP fu chiamato a ricoprire un incarico sottosegretariale nel II governo Fillon.\nAffidatario della delega alla Giovent\u00f9, Sport e Vita Associativa come sottosegretario alla Sanit\u00e0, nel rimpasto di governo del 12 gennaio 2009 Laporte rimase assegnatario della sola delega allo Sport.\nLa nomina di Laporte a sottosegretario fu aspramente criticata dall'opposizione: il portavoce socialista St\u00e9phane Le Foll sostenne che \u00ab[Laporte] non ha nulla a che fare con questo governo\u00bb e che la nomina, frutto di \u00abcommistione tra sport, affari e politica\u00bb, si spiega solo con \u00abla forte amicizia che lega Sarkozy e Laporte\u00bb.\nTra le proposte di legge presentate da Laporte nel corso del suo mandato politico, le pi\u00f9 rilevanti riguardano:\nDopo avere visto il suo portafogli ridursi, Laporte si dimise nel giugno 2009 lasciando il programma parzialmente inattuato, in particolare per quanto riguarda la riforma dello sport di alto livello, a causa dell'opposizione delle principali federazioni sportive nazionali\nCarriera imprenditoriale.\nLaporte ha \u2014 o ha avuto \u2014 interessi imprenditoriali in diverse case da gioco in tutto il Paese.\nTra le partecipazioni pi\u00f9 importanti, quelle in societ\u00e0 con gli ex rugbisti internazionali William T\u00e9choueyres e Philippe Saint-Andr\u00e9 nei casino di Mimizan, Biscarrosse e Lacanau, poi venduti nel 2000\nDal 2006 gestisce, in compropriet\u00e0 con un altro ex internazionale, Denis Charvet, il casin\u00f2 di San Giuliano di Geneva, in Alta Savoia.\nRitorno alla carriera sportiva.\nA novembre 2010 Laporte assunse l'incarico di direttore sportivo del Bayonne, durante il quale tent\u00f2 di operare alcune riforme in ambito tecnico, ma dissapori con la presidenza lo indussero a rinunciare alla carica dopo pochi mesi; a settembre 2011 accett\u00f2 l'incarico di allenatore del Tolone in sostituzione dell'uscente Philippe Saint-Andr\u00e9, chiamato a subentrare a Marc Li\u00e8vremont alla guida della Nazionale francese dopo la .\nNel 2013 ha guidato il Tolone al suo massimo risultato sportivo, la vittoria in Heineken Cup grazie al quale la squadra si \u00e8 laureata campione d'Europa."}
{"id": "318359", "revid": "2113294", "url": "https://it.wikipedia.org/wiki?curid=318359", "title": "Gustave Le Gray", "text": "Biografia.\nNato al norte di Parigi, a Villiers-le-Bel, inizi\u00f2 la sua carriera artistica come pittore nella capitale, si iscrisse alla scuola di belle arti e insieme a Charles N\u00e8gre, Jean-L\u00e8on G\u00e9r\u00f4me, Roger Fenton e Henri Le Secq frequent\u00f2 nel 1842 l'atelier di Paul Delaroche.\nEspose nei \"salon\" parigini nel 1848 e nel 1853, ma divenne famoso in seguito al suo interessamento per la fotografia. Gi\u00e0 nel 1848 si interesso al dagherotipo e al calotipo. Nel 1850 si interess\u00f2 al procedimento del collodio su vetro, apportando anche alcuni miglioramenti, pubblicati nel suo trattato. Partecip\u00f2 nel 1851 alla Mission h\u00e9liographique, il cui scopo fu quello di documentare i monumenti e gli edifici francesi da salvare e restaurare.\nPer ottenere l'immagine desiderata, utilizz\u00f2 e mise a punto delle tecniche fotografiche per superare i limiti dei materiali del periodo. Rinomate e discusse furono le fotografie \"marine\" del 1856, riprese durante il suo soggiorno nel Mediterraneo, dove utilizz\u00f2 la tecnica della \"stampa combinata\" per rendere al meglio il cielo e il mare. Fotograf\u00f2 principalmente nelle ore precedenti il tramonto, per accentuare i contorni e il volume delle nuvole. Alle sue fotografie si ispirarono alcuni pittori, tra cui Gustave Courbet, che studiarono la luce e i toni delle formazioni nuvolose.\nFu uno dei fondatori della Soci\u00e9t\u00e9 h\u00e9liographique e della Soci\u00e9t\u00e9 fran\u00e7aise de photographie. Intorno al 1860 fu compagno di viaggio di Alexandre Dumas e si trov\u00f2 a Palermo al passaggio dei Mille. Document\u00f2 la devastazione causata dell'insurrezione popolare, in vedute deserte di uomini ma piene di rovine.\nNon ritornera in Francia, dopo una sosta a Malta, accetta una missione per documentare la guerre d'Oriente (Mont-Liban), viaggia verso Damasco, vive qualche mesi nei ruderi di Baalbeck poi si trasfer\u00ec in Egitto, Alessandra poi Cairo dove divenne in 1863 istruttore di disegno nell'academia militare e vi mor\u00ec nel 1882. "}
{"id": "318360", "revid": "767487", "url": "https://it.wikipedia.org/wiki?curid=318360", "title": "Luzzasco Luzzaschi", "text": "Biografia.\nSecondo quanto affermato da lui stesso, Luzzaschi studi\u00f2 con Cipriano de Rore. Studi\u00f2 probabilmente organo con Jacques Brunel e potrebbe aver studiato contrappunto anche con Alfonso dalla Viola, dopo che Rore lasci\u00f2 Ferrara nel 1558. Fu impiegato in qualit\u00e0 di maestro di cappella nella cattedrale della citt\u00e0 natale e lavor\u00f2 al servizio del duca Alfonso II d'Este. Fu responsabile musicale per il celebre Concerto delle dame, per il quale scrisse molti madrigali, compresi i \"Madrigali per cantare et sonare a 1-3 soprani\" del 1601; in questa posizione fu anche insegnante di molti musicisti che poi diventarono famosi, come Girolamo Frescobaldi. Mor\u00ec all'et\u00e0 di sessantadue anni e fu inumato nella chiesa dei Carmelitani di Ferrara.\nConsiderazioni sull'artista.\nClaudio Merulo lo considerava come il pi\u00f9 grande organista italiano del suo tempo e Vincenzo Galilei lo inser\u00ec nel novero dei musicisti pi\u00f9 distinti di ogni epoca, Pietro Pontio lo cita nella seconda parte del suo \"Dialogo ove si tratta della teoria e pratica di musica\", come autore di ricercari eccellenti per organo. Due di questi, sul primo e sul secondo tono, sono stati pubblicati da Girolamo Diruta nella seconda parte del suo \"Transilvano\".\nLa prima parte di quest'opera conteneva una toccata sul quarto tono di Luzzasco Luzzaschi.\nL'abbate Requeno lo cita tra i musicisti del XVI secolo che tentarono di rimettere in voga il genere enarmonico dei greci e assicura che aveva costruito un clavicembalo la cui tastiera era disposta in maniera da poter eseguire qualsiasi brano di musica nei tre generi diatonico, cromatico ed enarmonico (\"Saggi sul ristabilimento dell'arte armonica, tomo II\"), ma l'abate era male informato, lo strumento di cui parla era stato costruito da Nicola Vicentino e si trovava presso il duca di Ferrara, secondo quanto ci dice Bottrigari nel suo libro intitolato \"Il desiderio, overo de' concerti de' varii strumenti musicali\" (pagine 40 e 41 nell'edizione del 1559). Bottrigari aggiunge che questo strumento era lo spauracchio di accordatori ed esecutori per il gran numero di tasti ma che Luzzasco, primo organista del duca, aveva trionfato sulle difficolt\u00e0 e che suonava con disinvoltura il clavicembalo di Vicentino traendone begli effetti d'armonia nei suoi pezzi che scriveva per quello strumento in particolare\nOpere.\nSi conoscono, di Luzzaschi:"}
{"id": "318364", "revid": "1082210", "url": "https://it.wikipedia.org/wiki?curid=318364", "title": "Depigmentazione", "text": "La depigmentazione nell'uomo e negli animali \u00e8 una decolorazione nella pelle, nelle iridi e nei peli, risultato di una scarsit\u00e0, naturale o indotta, dei suoi pigmenti. \nLa pigmentazione della pelle \u00e8 causata da pigmenti, di cui i pi\u00f9 importanti sono le melanine, che sono le prime responsabili per il colore della pelle di specie e fenotipi diversi. \nLa formazione della melanina e la sua migrazione verso la superficie corporea, a livello costitutivo, \u00e8 un fattore genetico.\nLa pigmentazione costitutiva \u00e8 un tratto poligenico e molti loci sono stati identificati nei mammiferi attraverso la caratterizzazione di mutazioni, naturalmente o artificialmente indotte, che influenzano il livello di melanina, o danno vita a modelli di alterata pigmentazione attraverso una maggiore crescita o ridotta sopravvivenza dei precursori dei melanocitici durante lo sviluppo.\nAnche la depigmentazione costitutiva, di cui l'albinismo \u00e8 la forma pi\u00f9 estrema, fa risalire le sue cause nella genetica.\nForme di depigmentazione non patologica sono l'eritrismo e il biondismo. La depigmentazione patologica \u00e8 detta leucodermia (es. vitiligine).\nDepigmentazione indotta.\nLa depigmentazione nell'uomo pu\u00f2 essere indotta (ad esempio per uniformare la pelle in caso di vitiligine estesa universale) riducendo la densit\u00e0 di melanociti o interferendo su pi\u00f9 fronti con la melanogenesi o degradando la melanina gi\u00e0 formata. \nL'azione depigmentante \u00e8 spesso dose dipendente e la depigmentazione pu\u00f2 essere in funzione dell'agente depigmentante e della dose: definitiva (es. monobenzone di idrochinone, idrochinone concentrato), permanente ma reversibile (es. altri idrochinoni, resorcinolo) o temporanea (es. perossido di idrogeno)."}
{"id": "318372", "revid": "47767", "url": "https://it.wikipedia.org/wiki?curid=318372", "title": "Fattore Rh", "text": "Il fattore Rh \u00e8 uno specifico antigene proteico sulla superficie dei globuli rossi, l'antigene D. Se una persona possiede questo fattore si dice che il suo gruppo, relativamente al sistema Rh, \u00e8 \"Rh positivo\" (Rh+), se invece i suoi globuli rossi non lo presentano, il suo gruppo sanguigno \u00e8 definito \"Rh negativo\" (Rh\u2212).\nL'antigene D \u00e8 quello di maggiore importanza clinica all'interno del sistema Rh tra i tre determinanti antigenici C, D ed E che possono essere presenti. Si trova sulla superficie dei globuli rossi ed \u00e8 presente nell'85% circa della popolazione umana; \u00e8 un carattere ereditario e si trasmette come autosomico dominante. \nStoria.\nGi\u00e0 nel 1939, Philip Levine e Stetson Rufus pubblicarono l'ipotesi di una relazione clinica tra il non riconoscimento di quello che verr\u00e0 poi scoperto essere il fattore Rh e la malattia emolitica del neonato nella sua forma pi\u00f9 grave. Venne evidenziato che il siero della donna reagiva con globuli rossi dell'80% circa della popolazione anche se i gruppi sanguigni allora conosciuti, in particolare il sistema AB0, erano stati abbinati e non avrebbero dovuto dare problemi.\nLa scoperta e l'ipotesi non ebbero importanti ripercussioni fino al 1940, anno in cui Karl Landsteiner e Alexander S. Wiener scoprirono il fattore Rh sui globuli rossi di una specie di primati: \"Macacus rhesus\". Gli scienziati registrarono un siero che aveva reagito con circa l'85% dei diversi globuli rossi umani, scoprendo la presenza della proteina del fattore Rh. Tale scoperta avvenne inoculando del sangue di scimmia in un coniglio (produttore di anticorpi per eccellenza). Si not\u00f2 che il plasma del coniglio trattato in questo modo conteneva nuovi anticorpi (chiamati anti-Rh) che determinavano la lisi degli eritrociti del sangue di scimmia. \nIn base a questo criterio fu possibile classificare gli individui in due gruppi: Rh+ (che reagivano con l'anticorpo anti-Rh) e Rh\u2212 (i cui eritrociti non si legavano all'anti-Rh).\nLa presenza dei due sierotipi venne chiaramente dimostrata nel 1963.\nEreditariet\u00e0.\nIl sistema Rh comprende il gene che codifica per la proteina RhD, e un secondo gene che codifica gli antigeni RhC e RhE, che si trovano su un singolo polipeptide. Il gene per la proteina RhD \u00e8 costituito solo dall'allele D: l'allele d, pensato per essere antitetico a D, non esiste. La lettera \"d\" \u00e8 quindi usata per indicare il fenotipo D-negativo.\nLa classificazione degli individui Rh-positivi e Rh-negativi \u00e8 determinata dalla presenza o assenza della proteina altamente immunogenica Rh sulla superficie degli eritrociti. Le combinazioni principali sono tre:\nIl fattore Rh\u2212 \u00e8 recessivo e quindi si esprime come tale solo in individui omozigoti per quel carattere, quindi solo in individui figli di genitori che possiedano almeno un allele Rh\u2212, ma che non sono necessariamente Rh\u2212. Nel caso di genitori eterozigoti l'ereditariet\u00e0 \u00e8 di tipo mendeliano, quindi questi ultimi avranno a ogni concepimento il 25% di probabilit\u00e0 di avere un figlio omozigote Rh\u2212.\nIl fattore Rh e la gravidanza.\nIl fattore Rh \u00e8 la causa di una patologia che in passato era molto comune nei neonati: l'eritroblastosi fetale. Durante l'ultimo mese di gravidanza vi \u00e8 un passaggio di anticorpi, utili per il nascituro, dal sangue della madre a quello del feto, ma gli anticorpi prodotti contro il fattore Rh possono essere dannosi. Se una donna Rh negativa alla prima gravidanza partorisce un bambino Rh positivo, \u00e8 probabile che i globuli rossi del feto con l'antigene Rh entrino nel circolo sanguigno materno; il corpo della madre reagisce producendo anticorpi contro l'antigene estraneo che rimarranno presenti nel suo sangue. Questa reazione rientra nella tipologia delle reazioni di ipersensibilit\u00e0 di tipo II. In caso di una seconda gravidanza, gli anticorpi prodotti possono essere trasferiti nel sangue del feto, e nel caso esso sia Rh+ tali anticorpi attaccheranno i globuli rossi fetali distruggendoli. Tale reazione pu\u00f2 essere mortale prima o dopo la nascita o portare gravi problemi al sistema nervoso del nascituro. \nOggi, i pericoli che corre un eventuale secondo figlio sono arginati attraverso exsanguinotrasfusione o iniettando alla madre Rh\u2212, entro 72 ore dal primo parto, anticorpi specifici che riconoscono e bloccano l'antigene Rh che dal feto passa alla madre. Questo processo deve essere ripetuto con ogni gravidanza successiva alla prima esposizione della madre all'antigene Rh."}
{"id": "318375", "revid": "1573940", "url": "https://it.wikipedia.org/wiki?curid=318375", "title": "Czarnia (fumetto)", "text": "Czarnia \u00e8 un pianeta dell'universo a fumetti DC Comics, devastato dal cacciatore di taglie Lobo (anch'egli Czarniano e ultimo sopravvissuto della sua razza).\nStoria.\nCzarnia fin dalla notte dei tempi era sempre stata una terra di pace e amore, un regno di concordia e fratellanza. Un paradiso di gioia in cui il 99,86% degli incidenti, di qualsiasi tipo, veniva evitato, dove tutto era congegnato per funzionare al meglio, dove non esistevano la fame, la guerra, la povert\u00e0, la malattia, il dolore, dove tutti i desideri venivano esauditi.\nGli abitanti del pianeta erano teoricamente immortali, la morte infatti era contemplata solo come alternativa alla vita eterna. E fra di loro c'era amore reciproco, non c'erano mai state manifestazioni di odio, di violenza e nessun tipo di litigi o controversie, se si escludono quelle che si potevano risolvere con la semplice frase:\nNiente and\u00f2 storto per migliaia e migliaia di anni.\nUn giorno in questo Eden nacque Lobo: la sua nascita fu un fenomento tanto spaventoso che il dottore che assistette il parto fin\u00ec con la testa fracassata e la levatrice fin\u00ec in manicomio con quattro dita mozzate. Si dice che mentre il bimbo stava nascendo la levatrice stessa grid\u00f2:\nE tutto a causa di un bambino appena nato.\nI migliori scienziati del pianeta si interrogarono a lungo sulla causa di una tale crudelt\u00e0; qualcuno sosteneva si trattasse di un gene maligno, qualcuno insisteva sulla possessione demoniaca, qualcuno ipotizz\u00f2 anche che il Destino aveva voluto in qualche modo controbilanciare l'eccessiva bont\u00e0 di Czarnia. Nessuno comunque riusc\u00ec mai a spiegare il fenomeno Lobo, ma tutti erano d'accordo con quanto afferm\u00f2 la sua maestra della scuola materna, Lubla Blak:\nFin da quando aveva 2 anni aveva deciso che non voleva essere uguale a nessun altro, e aveva adottato come guardaroba la tenuta da motociclista che indossa tuttora; a 5 anni era diventato tanto feroce da squarciare la gola del suo preside Egon N'g, che scrisse sul pavimento sul quale mor\u00ec il seguente messaggio (col suo stesso sangue):\nTutto il pianeta conosceva e temeva il suo nome, e cercava di evitarlo. Non poterono far niente per\u00f2 quando, all'et\u00e0 di circa 19 anni, la sua perversione divenne tale da spingerlo a voler essere unico in tutta la galassia, arrivando a una decisione definitiva: uccidere tutti gli abitanti del pianeta! And\u00f2 in un laboratorio biologico e gener\u00f2 una specie di insetti sconosciuta e mortale (lunga 117 micron, alata e simile ad uno scorpione), che era in grado di entrare nella pelle delle sue vittime e causare una morte orribile e agonizzante per avvelenamento del sangue, con formazione di grandi vesciche nere. Dopo essersi immunizzato agli effetti di questi insetti, li liber\u00f2 nell'aria e si godette dal suo balcone lo spettacolo raccapricciante dello sterminio di un'intera razza: cinque miliardi di persone agonizzanti e deformi, con i corpi tumefatti che emanavano odore di putrefazione, con un echeggiare di voci disperate alla ricerca (vana) dei propri cari e della salvezza. Tutto questo mentre lui si ubriacava e suonava assoli di thrash metal con la chitarra.\nL'eccitazione che gli generava questo momento era mille volte pi\u00f9 forte e pi\u00f9 soddisfacente della sua unica fiamma, Daline Zaand. Era la prova definitiva della sua passione smodata per la violenza e lo sterminio.\nDurante il suo primo periodo come membro della L.E.G.I.O.N. Lobo scopr\u00ec per\u00f2 l'esistenza di un altro sopravvissuto Czarniano, che nel momento dello sterminio si trovava fuori dal pianeta: si trattava della sua odiata maestra di quarta elementare, \"Miss Tribb\", sotto custodia da parte della L.E.G.I.O.N. e ricercata su pi\u00f9 mondi per aver scritto il libro \"La biografia non autorizzata di Lobo\". Lobo non poteva per\u00f2 ucciderla in quanto aveva l'incarico di scortarla viva da Oneida VI (dove era reclusa) a Cairn (quartier generale della L.E.G.I.O.N.), e l'Uomo mantiene sempre la sua parola.\nDurante il viaggio di scorta, tra pestaggi, uccisioni e massacri, Lobo dovette trattenersi in pi\u00f9 occasioni dall'uccidere la sua prigioniera, che non perdeva occasione per stuzzicarlo acidamente e cercare di portarlo pedantemente sulla retta via con frasi del tipo:\nQuesta convivenza forzata snerv\u00f2 Lobo a un livello tale da doverle tagliare le gambe per non farla pi\u00f9 scappare (gli Czarniani perdono le capacit\u00e0 rigenerative con l'et\u00e0), gesto che non contravveniva al patto di \"portarla viva\". Quando Vril Dox, il capo della L.E.G.I.O.N., chiese cosa fosse successo alle sue gambe, Lobo rispose cos\u00ec:\nFinalmente, quando Dox prese in consegna Miss Tribb, Lobo pot\u00e9 sfogarsi e rompere il collo a quella che fino a quel momento era la \"penultima Czarniana\". Il contratto in effetti diceva di portarla viva fino alla custodia della L.E.G.I.O.N., non specificava nulla riguardo a dopo che era stata consegnata.\nLobo ritorn\u00f2 su Czarnia anni dopo, quando venne arruolato per insegnare ai soldati della compagnia insediata su una delle lune del pianeta a combattere. La cosa gli piacque, pur essendo ignaro che si trattava di una messinscena organizzata dai suoi figli illegittimi (centinaia e centinaia) per ucciderlo e fargli pagare il fatto di essere stato un padre cos\u00ec assente e menefreghista. Al momento del suo arrivo sulla base militare comment\u00f2 cos\u00ec il suo ritorno sul suo pianeta natale:\nL'addestramento militare prevedeva anche l'organizzazione di un \"wargame\" su Czarnia, volto a tendere un'imboscata mortale a Lobo. Quello che nessuno sapeva per\u00f2 era che il pianeta e tutte le sue lune appartenevano all'Impero Rozzo, governato dall'imperatore Umberto, la cui flotta stellare era guidata da \"Chipp e Dayl, i ranger anti-salvataggio\" (chiara parodia di \"Chip n' Dale Rescue Rangers\", in italiano \"Cip &amp; Ciop agenti speciali\"). Tutti i figli illegittimi di Lobo vennero sterminati dalle astronavi dell'Impero Rozzo, a loro volta distrutte dall'ultimo Czarniano.\nAlla fine la leader del gruppo dei suoi figli illegittimi, Su Lehmon, sopravvissuta al massacro, decise di gettare la maschera e di affrontare suo padre a viso aperto, in un combattimento frontale. Lo scontro fu duro e cruento, senza esclusione di colpi, tanto che Lobo riusc\u00ec a uscirne vincitore solamente generando un'esplosione atomica con una scoreggia.\nCzarnia risent\u00ec molto pesantemente del bombardamento a tappeto dell'Impero Rozzo e del combattimento all'ultimo sangue tra Lobo e Su Lehmon, e met\u00e0 di essa venne letteralmente polverizzata. Tuttora il pianeta \u00e8 deserto e in completa rovina.\nAlbi di riferimento.\nTutte le storie di Lobo in cui veniva raccontata (o vissuta) la storia di Czarnia sono state pubblicate in Italia dalla Play Press.\nAlbi in cui si racconta dello sterminio degli Czarniani:\nAlbi in cui si racconta della morte del penultimo Czarniano:\nAlbi in cui si racconta della devastazione finale del pianeta:"}
{"id": "318377", "revid": "547034", "url": "https://it.wikipedia.org/wiki?curid=318377", "title": "Reo", "text": "Il reo nel diritto penale \u00e8 l'autore, o soggetto attivo, del reato.\nDisciplina.\nIl reo pu\u00f2 essere soltanto un essere umano, giacch\u00e9 gli animali non sono titolari di diritto n\u00e9 colpa. La persona giuridica non \u00e8 in genere imputabile penalmente, secondo il principio di diritto internazionale che sancisce la responsabilit\u00e0 penale come individuale.\nTuttavia, limitatamente ad alcuni episodi sporadici e con l'influenza dei sistemi anglosassoni e francese, le persone giuridiche possono essere imputabili di alcuni illeciti, puniti per\u00f2 con sanzioni amministrative.\nItalia.\nIn Italia il D. Lgs. n. 231/2001 ha previsto alcune sanzioni di carattere amministrativo per alcuni illeciti amministrativi dipendenti da reato, senza tuttavia superare il principio del \"societas delinquere non potest\" e l'articolo 27 della Costituzione che fa esclusivo riferimento all'illecito penale posto in essere da una persona fisica (la pena deve infatti tendere alla rieducazione del condannato escludendo pertanto una responsabilit\u00e0 delle persone giuridiche in materia penale, non essendo la persona giuridica \"rieducabile\")."}
{"id": "318380", "revid": "2091899", "url": "https://it.wikipedia.org/wiki?curid=318380", "title": "Ballinrobe", "text": "Ballinrobe (\"Baile an R\u00f3ba\" in irlandese) \u00e8 un centro abitato del Mayo, in Irlanda. \u00c8 situato sul fiume Robe, che si immette nel Lough Mask due chilometri pi\u00f9 ad ovest, adiacente al confine con la contea di Galway.\nStoria.\nStoria antica.\nAvendo tracce certe di Ballinrobe dal 1390, \u00e8 considerata la cittadina pi\u00f9 antica del Mayo meridionale. Nei registri dell'abbazia dominicana di Athenry \u00e8 contenuta una menzione riguardo al monastero de Roba, un edificio ecclesiastico Agostiniano del quale recentemente sono state rinvenute le rovine all'interno confini storici del villaggio. Il \"District Courtroom\" \u00e8 ospitato nella vecchia \"Market House\", un centro per il commercio locale esistente dal 1752.\nLa \"Union Workhouse\".\nNel 1839 la \"Union Workhouse\" (\"ospizio dell'unione\") dell'Unione Poor Law di Ballinrobe fu fondata. La cittadina soffr\u00ec duramente la Grande carestia irlandese del 1845-1849. Con 2.000 persone, durante il picco massimo della carestia, la \"Workhouse\" era talmente affollata che il 23 marzo 1847, il \"The Mayo Constitution\" riportava:\nA Ballinrobe l'ospizio versa nello stato pi\u00f9 deplorevole, la pestilenza ha contagiato poveri, inservienti e chiunque altro. Infatti, questo edificio \u00e8 un'orribile casa degli orrori, gli sventurati poveri vicini alle vittime di una spaventosa febbre, morti e moribondi ammassati insieme, potremmo dire. Il padrone \u00e8 divenuto la vittima di questo malessere terribile; il chierico, un giovane uomo le energie del quale erano devote al futuro dell'unione, \u00e8 stato aggiunto alle vittime; la matrona, pure, \u00e8 morta; ed il rispettato e stimato fisico, \u00e8 caduto dopo il passaggio della pestilenza, nei suoi costanti sforzi verso gli ospitati. Questa \u00e8 la situazione della casa di Ballinrobe, ogni ufficiale \u00e8 scappato via, mentre il numero dei morti \u00e8 sconosciuto; e ci siamo dimenticati di dire che il cappellano della Chiesa Cattolica \u00e8 gravemente malato per la stessa malattia. \nNovantasei persone morirono in una sola settimana nell'aprile del 1849. I cadaveri furono seppelliti sotto semplici e anonime lapidi, situate appena fuori dal confine cittadino, a sud-ovest delle rovine. Nel 1922, durante la Guerra civile irlandese, un ampio pezzo della struttura fu bruciato, sebbene ad oggi rimangano ancora varie parti, quasi a testamento della tragedia.\nBallinrobe oggi.\nBallinrobe attualmente \u00e8 di nuovo una frequentata \"market town\". La sua recente espansione \u00e8 attribuibile al \"boom\" del mattone in Irlanda e la sua capacit\u00e0 di essere un centro dormitorio per pendolari diretti sia a Galway che a Castlebar, ai quali si sono aggiunti vari immigranti provenienti dai nuovi paesi membri dell'Unione europea. Ballinrobe ospita l'unico circuito per corse nella propria contea, oltre che un campo da golf di 18 buche e numerose strutture storiche ristrutturate sia all'interno che fuori dal centro."}
{"id": "318381", "revid": "123334190", "url": "https://it.wikipedia.org/wiki?curid=318381", "title": "Principio del buon ordinamento", "text": "In matematica, il principio del buon ordinamento (da non confondere con il teorema del buon ordinamento), talvolta chiamato principio del minimo intero, o pi\u00f9 propriamente principio del minimo intero naturale, afferma che:\nIn altre parole, un qualsiasi sottoinsieme non vuoto dei numeri naturali ammette minimo. Il che equivale a dire che l'insieme dei numeri naturali \u00e8 un insieme ben ordinato (rispetto alla relazione d'ordine usuale).\nIl principio.\nSia formula_1 un insieme non vuoto.\nAllora formula_2 ammette minimo, cio\u00e8 esiste formula_3 tale che formula_4, formula_5.\nEquivalenza con il principio di induzione.\nIl principio del buon ordinamento \u00e8 equivalente al principio di induzione, nel senso che \u00e8 possibile dimostrare, assumendo gli altri assiomi di Peano, che il primo \u00e8 vero se e solo se \u00e8 vero il secondo. Diamo una traccia della dimostrazione. Nel seguito i due enunciati saranno indicati con PDI (per l'induzione) e PBO (per il buon ordinamento).\nformula_6\nformula_7"}
{"id": "318386", "revid": "33084", "url": "https://it.wikipedia.org/wiki?curid=318386", "title": "Salani", "text": ""}
{"id": "318387", "revid": "39692", "url": "https://it.wikipedia.org/wiki?curid=318387", "title": "Mizostomidi", "text": ""}
{"id": "318388", "revid": "1318658", "url": "https://it.wikipedia.org/wiki?curid=318388", "title": "Davide di Trebisonda", "text": ""}
{"id": "318389", "revid": "599013", "url": "https://it.wikipedia.org/wiki?curid=318389", "title": "Anello D", "text": "L'anello D \u00e8 l'anello planetario pi\u00f9 interno del pianeta Saturno; \u00e8 situato all'interno del pi\u00f9 noto anello C ed \u00e8 estremamente rarefatto.\nNuove osservazioni della navicella Cassini della NASA rivelano che i caratteristici anelli di Saturno sono cambiati notevolmente negli ultimi 25 anni. Parti dell'anello D - sono diventate pi\u00f9 fioche da quando la navicella Voyager era passata vicino al pianeta nel 1981. Un pezzo dell'anello D si \u00e8 addirittura spostato di 200 chilometri verso Saturno. Mentre gli scienziati si interrogano sulle cause dei cambiamenti, le osservazioni potrebbero rivelare qualcosa anche sull'et\u00e0 e la durata degli anelli."}
{"id": "318394", "revid": "767487", "url": "https://it.wikipedia.org/wiki?curid=318394", "title": "Giovanni IV di Trebisonda", "text": "Biografia.\nSal\u00ec al trono dopo la morte del padre Alessio IV Comneno, di cui era il primogenito.\nTafur, che visit\u00f2 la citt\u00e0 di Trebisonda nel 1437, riportava che vi fossero tenuti meno di 4.000 soldati.\nIl sultano ottomano Murad II tent\u00f2 di prendere la capitale per mare nel 1442, ma fu bloccato da una burrasca. Ebbe il compito di far resistere Trebisonda, nonostante la caduta di Costantinopoli (1453). In seguito, durante l'assedio di Belgrado da parte di Maometto II nel 1456, il governatore ottomano di Amiso attacc\u00f2 Trebisonda e, sebbene sconfitto, prese molti prigionieri e riscosse un forte tributo. \nGiovanni IV si prepar\u00f2 a resistere stringendo alleanze: diede sua figlia in moglie al figlio di suo cugino, Uzun Hasan, Khan degli Ak Koyunlu, di sangue cristiano, capo della trib\u00f9 del Montone Bianco, in cambio della sua promessa di proteggere Trebisonda; ottenne inoltre la protezione degli emiri di Sinope e di Karamania, e dal re e dalle principesse di Georgia.\nGiovanni IV mor\u00ec nel 1459 dopo trenta anni di glorioso governo e gli succedette il fratello Davide II Comneno."}
{"id": "318396", "revid": "1543377", "url": "https://it.wikipedia.org/wiki?curid=318396", "title": "Tricarico (cantante)", "text": "Biografia.\nMilanese, classe 1971, \u00e8 di madre lombarda di Inzago, mentre il padre era pugliese di Gallipoli, ed era un aviatore morto in servizio quando Tricarico aveva solo tre anni. A questo episodio si fa cenno nella canzone \"Io sono Francesco\".\nHa iniziato a suonare da giovanissimo (come ricorda nel brano \"Musica\") e si \u00e8 diplomato in flauto traverso al Conservatorio di Milano.\nHa suonato jazz con una piccola band nei locali milanesi, ma si \u00e8 esibito per qualche mese anche a Parigi.\nEsordi e successo immediato.\nNel settembre del 2000 esce il primo singolo \"Io sono Francesco\", storia autobiografica che ottiene un ottimo successo di vendite (primo posto nella classifica italiana dei singoli pi\u00f9 venduti) e che viene premiata col disco di platino e con vari riconoscimenti. La canzone subisce, per\u00f2, alcune censure in radio: Tricarico definisce \"puttana\" la sua maestra delle elementari per aver tenuto un giorno un comportamento scorretto nei suoi confronti, ignorando, nella circostanza dell'assegnazione di un tema sui genitori, che il bambino fosse orfano di padre fin da quando aveva 3 anni e ignorando le conseguenti proteste del giovanissimo Tricarico.\nI successivi singoli, \"Drago\", \"La pesca\" e \"Musica\", pur ottenendo diversi consensi di critica, non riescono a replicare il successo del brano d'esordio. Nel 2002 Tricarico, sebbene inizialmente deciso a pubblicare soltanto singoli, pubblica il suo primo album, intitolato \"Tricarico\", contenente 12 canzoni (tutte le canzoni gi\u00e0 pubblicate e alcuni inediti). Invitato da Jovanotti ad aprire i concerti del suo \"Quinto Mondo Tour\", Tricarico debutta sulla scena live con un set di canzoni che presenta al grande pubblico il suo primo album. Partecipa anche ad alcune puntate del Festivalbar, cantando \"Musica\" e \"Drago\".\nSecondo album e colonna sonora.\nNel maggio del 2004 il singolo \"Cavallino\" precede l'uscita del secondo album \"Frescobaldo nel recinto\" nel mese successivo. Il disco nasce dopo aver incontrato, nel settembre del 2003, i musicisti Patrick Benifei (Casino Royale, Soul Kingdom) e Fabio Merigo (Reggae National Tickets). Un secondo singolo, \"Sposa laser\", segue a novembre dello stesso anno.\nNel dicembre 2005 esce nelle sale italiane il film \"Ti amo in tutte le lingue del mondo\" del regista toscano Leonardo Pieraccioni: Tricarico ha scritto la canzone per i titoli di coda \"Solo per te\" e inoltre ne ha preso parte recitando un cameo nel ruolo di frate Francesco. Come colonna sonora del film viene utilizzata anche \"Musica\". \"Solo per te\" ottiene la nomination al Nastro d'argento 2006 e vince il premio Mario Camerini come \"Migliore canzone da film\" a Castelbellino. Nello stesso periodo esce il singolo \"Cica bum l'Italia\".\nNel luglio del 2007 esce in radio il singolo \"Un'altra possibilit\u00e0\". Tricarico collabora nello stesso anno con Adriano Celentano, come autore della canzone \"La situazione non \u00e8 buona\", contenuta nell'album di Celentano \"Dormi amore, la situazione non \u00e8 buona\", partecipando poi all'omonima trasmissione di Celentano.\nSanremo 2008 e \"Giglio\".\nNel febbraio 2008 Tricarico partecipa al Festival di Sanremo vincendo il Premio della Critica \"Mia Martini\" con il brano \"Vita tranquilla\". Alla fine della manifestazione, \u00e8 uscito il suo terzo album, intitolato \"Giglio\".\nNell'aprile 2008 comincia a Firenze il \"Giglio Tour\", che vedr\u00e0 la partecipazione anche ad eventi come il Concerto del Primo Maggio e il concerto per il sedicesimo anniversario della strage di Capaci \"Mille note per non dimenticare\", tenutosi in Piazza Magione a Palermo. Per il tour, Francesco si avvale della collaborazione dei Mister no (hard metal cover band composta da: Fabrizio Fabri Chiarelli voce e chitarre, Aurelio De Santis alle chitarre, Steve De Santis al basso e Mao Granata alla batteria) e di Michele Fazio alle tastiere.\nIl 21 luglio 2008, partecipa al Venice Music Awards e si aggiudica il \"Premio TV Sorrisi e Canzoni\". Alex Adami, caposervizio della testata, giustifica la scelta di consegnare il premio al cantautore milanese con queste parole: \u00abPer quel senso d'impulsiva poesia e di lucida follia che sembra percorrere le sue canzoni, sempre aeree, ma profondissime e capaci di regalarci momenti di grande libert\u00e0; il Venice music awards premio speciale Sorrisi e Canzoni va al grande Tricarico!\u00bb. Per Gianni Morandi \u00e8 autore del singolo \"Un altro mondo\", che Morandi ha presentato in anteprima alla finale di Miss Italia 2008.\n\"Il bosco delle fragole\" e \"L'imbarazzo\".\nPartecipa al Festival di Sanremo 2009 con il brano \"Il bosco delle fragole\", venendo per\u00f2 eliminato la prima serata dalla giuria demoscopica. Anche quest'anno Tricarico ottiene il favore della critica, mancando il premio (andato agli Afterhours) per un solo punto. Durante il festival, il 20 febbraio 2009 esce il suo quarto album \"Il bosco delle fragole\". Tricarico ha partecipato all'incisione del brano \"Domani 21/04.2009\" di Mauro Pagani insieme ad altri 55 big della musica italiana, tra cui anche Jovanotti e Giuliano Sangiorgi dei Negramaro, i cui proventi vengono devoluti alle popolazioni dell'Abruzzo colpite dal sisma.\nIl 18 novembre 2009 esce il suo primo libro, \"Semplicemente ho dimenticato un elefante nel taschino\" della Bompiani editore. Ha scritto i pezzi per Sugar Romeus e Mattia De Luca, entrambi vincitori di SanremoLab, in gara entrambi nella categoria \"Nuova generazione\" al Festival di Sanremo 2010, e per due partecipanti del programma Amici di Maria De Filippi. Partecipa al Festival di Sanremo 2011 nella categoria Big con il brano \"Tre colori\", il cui testo \u00e8 di Fausto Mesolella, chitarrista del gruppo Avion Travel, partecipazione che far\u00e0 da apripista all'uscita del suo album \"L'imbarazzo\". Ha accompagnato il brano \"Tre colori\" con il suo fagotto il maestro Vitaliano Gallo.\nHa partecipato all'album tributo a Rino Gaetano \"Dalla parte di Rino\", prodotto dalla Sony Music nel 2011 in occasione del trentesimo anniversario dalla morte del cantautore. Nella tracklist Tricarico \u00e8 presente con \"Escluso il cane\". Su invito di Claudio Baglioni partecipa all'edizione 2011 di O' Sci\u00e0, evento annuale organizzato da Baglioni sull'isola di Lampedusa.\nNel 2012 scrive il testo di \"Io esisto\", colonna sonora della maratona Telethon 2012. Alla realizzazione del brano, che \u00e8 stato cantato come sigla di \"Solo per te\" il 14 dicembre su Rai Uno, hanno partecipato anche Boosta (Subsonica), autore della musica, Erica Mou e il coro di voci bianche della Scala. Collabora con Malika Ayane scrivendo per lei Occasionale, canzone contenuta nell'album \"Ricreazione\". \u00c8 autore del jingle musicale della pubblicit\u00e0 delle caramelle Tic tac in rotazione televisiva da gennaio 2013.\n\"Invulnerabile\".\nNel febbraio 2013 pubblica il singolo \"L'America\", che prelude all'uscita di un nuovo album. Il nuovo album, \"Invulnerabile\", viene pubblicato il 2 aprile 2013 ed \u00e8 prodotto da Marco Guarnerio. Il 6 marzo 2013 viene diffuso il videoclip del brano \"L'America\". Il 9 maggio 2013 viene pubblicato il video del secondo singolo, \"Riattaccare i bottoni\", completamente autoprodotto da Tricarico e registrato in casa propria. Il video \u00e8 una sorta di parodia di Robert De Niro in Taxi driver, con Francesco nei panni di De Niro. A fine anno collabora con il collega Zucchero Fornaciari, con il quale scrive il testo del brano \"Quale senso abbiamo noi\", contenuto nell'album live \"Una rosa blanca\" del bluesman reggiano. Nel 2013 prende il via l\"'Invulnerabile\" \"Tour\" che lo porta a suonare in tutta Italia e che prosegue anche nel 2014 e nel 2015. Il 17 maggio 2015 ha ritirato il premio \"Miglior cantautore dell'anno\" al Fim di Genova, la Fiera Internazionale della Musica.\nIl 30 maggio 2015 viene invitato dalla Filarmonica di Pordenone alla manifestazione Note e Armonie in conflitto dove canta la canzone Tre colori accompagnato da un coro di 450 bambini provenienti dagli asili e da scuole elementari di Pordenone.\nAd ottobre 2015 il brano \"Ma che bel colore han le rose\" viene inserito nel film documentario \u201cPier Paolo\u201d realizzato dal poeta e saggista di cinema Miguel-\u00c1ngel Barroso dedicato alla figura di Pasolini.\nA gennaio 2016 canta con il duo partenopeo Letti Sfatti il brano \"Andare e non pensare\".\n\"La mela\".\nA giugno 2015 esce il nuovo singolo \"La mela\", un brano ambizioso che racconta, con stile particolare, le contraddizioni della classe politica italiana sempre pi\u00f9 lontana dai bisogni delle persone comuni.\n\"Da chi non te lo aspetti\".\nAd oltre tre anni e mezzo da Invulnerabile, esce l'11 novembre 2016 per Edel Italia, il settimo album in studio di Francesco Tricarico \"Da chi non te lo aspetti.\" Il disco include undici inediti, tra i quali spicca il brano etereo ed immateriale \"Stagioni.\" \"Una cantante di musica leggera\" il brano pubblicato in anteprima vede la partecipazione dell'interprete Arisa. Dal gennaio 2017 a seguito dell'avvio alla collaborazione col manager e booking agent Luca Zannotti, comincia un tour fittissimo di concerti in teatri e club per l'intera penisola.\n\"Generazione\".\nIl 14 settembre 2018 esce il singolo \"Generazione\", per il quale \u00e8 stato girato un video a cui hanno partecipato Paolo Rossi e Fabio Testoni. Il brano anticipa un nuovo progetto in uscita nel 2019.\nVita privata.\nTricarico ha due figli: Giulio (2009) e Sofia (2010)."}
{"id": "318398", "revid": "219355", "url": "https://it.wikipedia.org/wiki?curid=318398", "title": "Raggi alfa", "text": ""}
{"id": "318399", "revid": "287204", "url": "https://it.wikipedia.org/wiki?curid=318399", "title": "Alessio IV di Trebisonda", "text": "Biografia.\nFiglio di Manuele III Comneno diede due delle sue figlie in moglie a Jihan Shah, Khan dei Kara Koyunlu, e ad Ali Beg, Khan degli Ak Koyunlu, rivali tra loro, mentre la figlia maggiore Maria divenne la terza moglie dell'imperatore bizantino Giovanni VIII Paleologo.\nAlessio IV mor\u00ec nel 1429, gli succedette il figlio maggiore Giovanni IV Comneno."}
{"id": "318400", "revid": "599013", "url": "https://it.wikipedia.org/wiki?curid=318400", "title": "Anello C", "text": "L'anello C \u00e8 l'anello planetario pi\u00f9 interno di Saturno, eccezion fatta per il debole anello D, che si trova ancora pi\u00f9 vicino al pianeta; \u00e8 anche noto come anello di garza, poich\u00e9 \u00e8 a sua volta assai meno luminoso degli anelli A e B, essendo composto da materiali pi\u00f9 scuri."}
{"id": "318408", "revid": "27723", "url": "https://it.wikipedia.org/wiki?curid=318408", "title": "Anello di garza", "text": ""}
{"id": "318413", "revid": "1711941", "url": "https://it.wikipedia.org/wiki?curid=318413", "title": "Primavera nera", "text": "Col nome di Primavera Nera (in berbero \"Tafsut taberkant\") si designano gli eventi che ebbero inizio la primavera del 2001 in Cabilia (Algeria) e si protrassero per diversi mesi, nel corso dei quali si ebbero numerosi scontri tra giovani che manifestavano contro le ingiustizie e le forze di polizia algerine (soprattutto i gendarmi). I militari non esitarono a sparare contro i manifestanti disarmati, e si ebbe un gran numero di vittime (cifre ufficiali non sono mai state fornite, ma i morti superarono il centinaio).\nCronologia degli eventi.\nMassinissa.\n18 aprile: Massinissa Guermah, un giovane studente di At Douala, viene fermato e condotto in una caserma della \u201cgendarmerie\u201d dove viene brutalmente percosso e colpito da una raffica di Kala\u0161nikov: raggiunto da diversi proiettili morir\u00e0 tre giorni dopo. La versione ufficiale delle autorit\u00e0 parla di un \u201cincidente\u201d, e il giovane viene definito un piccolo delinquente (\u201cvoyou\u201d).\n20 aprile: anniversario della sanguinosa repressione della \u201cPrimavera berbera\u201d (\"Tafsut Imazighen\") del 1980. A Tizi Ouzou 10.000 persone manifestano pacificamente per rivendicare il riconoscimento ufficiale della lingua berbera (\"tamazight\").\nGli studenti di Amizour.\n21 aprile: Ad Amizour un gruppo di studenti viene prelevato brutalmente durante una lezione ad opera dei gendarmi che li portano in caserma per interrogarli, suscitando la viva reazione dei compagni di scuola e dei professori.\n22 aprile: La polizia ribadisce che Massinissa sarebbe stato un delinquentello e non uno studente liceale estraneo a qualunque azione delittuosa. La famiglia e i compagni di scuola, offesi dall'insinuazione pretendono la verit\u00e0 e un'inchiesta sull'accaduto con punizione dei responsabili. Intanto ad Amizour si verificano i primi scontri: sassaiole, incendi di veicoli della polizia e di edifici pubblici.\n23-24 aprile: dopo la sepoltura di Massinissa Guermah nascono incidenti tra la popolazione e la polizia a At Douala. Chiusa per precauzione la scuola del villaggio. Nuovi incidenti ad Amizour: incendi, barricate, blocchi stradali;\nPrimi morti tra i manifestanti.\n25 aprile: gli scontri si allargano a macchia d'olio. A Akbou la polizia risponde con i lacrimogeni. A Ouzellaguen spara e due manifestanti muoiono. Altri tre morti e decine di feriti tra i manifestanti a Sidi Aich, Tazmalt, Seddouk, Timezrit ed El-Kseur.\n26 aprile: torna una relativa calma e non si registrano morti. Ad Algeri, il presidente Bouteflika celebra i 2 anni di presidenza con un discorso di 3 ore in cui parla di tutto ma non fa una parola di quello che sta avvenendo in Cabilia.\n27 aprile: nuove manifestazioni con 9 morti (4 a Azazga, 3 a Ouzellaguen, uno a Tichy e uno a Mchedellah).\n28 aprile: Non meno di 29 persone vengono uccise in una drammatica giornata di sangue. La polizia spara sulla folla. Il conto dei morti si avvicina alla cinquantina.\n29 aprile: continuano gli incidenti. Negli scontri muore un ragazzo di 11 anni, e inoltre si registrano i decessi di una decina di persone ferite nei giorni precedenti.\n30 aprile: a quasi due settimane dall'inizio degli incidenti Bouteflika si accorge finalmente della gravit\u00e0 di quello che sta succedendo. In un discorso in arabo classico annuncia la formazione di una commissione di inchiesta e subordina ogni riconoscimento del berbero ad un'eventuale futura revisione costituzionale.\n1\u00ba maggio: il partito democratico RCD esce dal governo, ad eccezione della vicepresidente Khalida Messaoudi, che esce dal partito e mantiene l'incarico (ufficioso) di \"consigliere del presidente della Repubblica\" (pi\u00f9 tardi diventer\u00e0 ministro). Manifestazione per la Cabilia a Milano.\n2 maggio: il giurista Mohand Issad \u00e8 incaricato dal presidente della Repubblica di aprire un'inchiesta sull'accaduto e di individuare eventuali responsabilit\u00e0.\n3 maggio: ad Algeri circa 10-15.000 persone partecipano ad una \u201cmarcia pacifica\u201d indetta dal FFS (Fronte delle Forze Socialiste; storico partito con base in Cabilia) per protestare contro la \u201cbrutale repressione\u201d in Cabilia.\n5 maggio: migliaia di persone manifestano a Parigi e in altre citt\u00e0 della Francia e d'Europa (Lione, Strasburgo, Tolosa, Londra, Bruxelles, Stoccolma, Amsterdam...), contro la repressione in Cabilia.\nNascono gli Aarch.\n6 maggio: si moltiplicano in tutta la Cabilia i \"comitati di villaggio\". La stampa cita quelli di Bugia, di Tizi-Ouzou, di Bouira e Oum El-Bouaghi, sorti \"per tenere desta e sotto controllo la mobilitazione e per gestire il dopo-crisi\", oltre a quelli di Tigzirt, di Fr\u00e9ha, Aghrib e Timizart. Nascono anche i primi \"coordinamenti\" al livello degli aarch, \"confederazione di trib\u00f9\" (gli ultimi tre citati costituiscono il \"Coordinamento dell'\u00e2arch Ath Djennad\u201d), che si dotano di strutture organizzative (commissioni di lavoro su vari aspetti: giuridico e informativo, vigilanza e disciplina, gestione finanziaria...).\n7 maggio: 20.000 persone manifestano con ordine e compostezza a Bgayet (in provincia di Bugia). A Berlino il congresso dei Partiti Socialisti Europei condanna la repressione e richiede una commissione d'inchiesta internazionale.\n10 maggio: 10 000 persone manifestano pacificamente a Algeri, su invito del MCB (Movimento Culturale Berbero).\n16 maggio: l'Assemblea Parlamentare Nazionale adotta, col solo voto favorevole del FLN (Fronte di Liberazione Nazionale, l'antico partito unico) e del RND (il partito del presidente Bouteflika), un nuovo codice penale che minaccia gravemente la libert\u00e0 di stampa e di espressione.\n19 maggio: manifestazione di circa 10.000 persone a Bugia paralizzata da uno sciopero.\n20 maggio: pi\u00f9 di 20.000 persone manifestano a Tizi Ouzou.\n\"Marcia Nera\" a Tizi Ouzou.\n21 maggio: \"marcia nera\" con sciopero generale a Tizi Ouzou indetta dal coordinamento delle trib\u00f9 (aarch), delle daira e dei villaggi. La manifestazione \u00e8 imponente: una marea incalcolabile, oltre 500.000 persone, vestite di nero in segno di lutto.\n24 maggio: manifestazione di donne a Tizi Ouzou, cui partecipano migliaia di donne di ogni et\u00e0. Khalida Messaoudi, che ha cercato di partecipare, viene allontanata con decisione.\n25 e 26 maggio: ripresa degli scontri in Cabilia: quattro morti e centinaia di feriti.\n27 maggio: una marcia di parecchie migliaia di persone a Bgayet degenera in tumulti. Il presidente Bouteflika promette rigorose sanzioni contro gli istigatori della violenza \u201cda qualunque parte essa venga\u201d e contro gli autori di atti di estremismo. Inoltre, avanza per la prima volta espressamente la tesi di un complotto volto a minare l'\u201cunit\u00e0 nazionale\u201d.\n28 maggio: i giornali non escono per protestare contro la riforma del codice penale.\n29 maggio: un migliaio di studenti manifestano davanti alla sede del governo ad Algeri.\n31 maggio: rimpasto di governo. I ministri pi\u00f9 contestati (come quello degli interni) rimangono ai loro posti. Un'impressionante manifestazione indetta dal FFS (non meno 200.000 persone) ha luogo a Algeri contro la repressione.\n4 giugno: manifestazione di 50.000 donne a Bugia; altre migliaia di donne manifestano a Azazga.\n6 giugno: a Tizi Ouzou il cantautore cabilo Ferhat Mehenni, che \u00e8 anche presidente del MCB-RN (Movimento Culturale Berbero-Raggruppamento Nazionale) fonda il MAK (Movimento per l'Autonomia della Cabilia) che avanza la richiesta di una \"larga autonomia\" per la Cabilia.\n7 giugno: Una marcia indetta ad Algeri da un fronte composito di partiti democratici viene impedita con la forza dalla polizia. Ferito anche Said Sadi, presidente del RCD. Le manifestazioni cominciano ad estendersi ad altre regioni: a Batna, nella regione berberofona dell'Aur\u00e8s, manifestano circa 5000 persone.\nLa \"piattaforma di El-Kseur\".\n11 giugno: Ad El-Kseur il coordinamento \u201cinterwilaya\u201d dei comitati di villaggio adotta la piattaforma definitiva delle rivendicazioni, in 15 punti, nota come \"Piattaforma di El-Kseur\".\n12 giugno: scoppiano gravi disordini a Khenchela, nell'Aur\u00e8s, con incendi di edifici e scontri che continueranno anche nei giorni successivi, causando la morte di una donna\n13 giugno: a Bugia vengono erette barricate. Proteste scoppiano anche a Annaba, nel nordest dell'Algeria.\nUn milione di manifestanti ad Algeri.\n14 giugno: la pi\u00f9 imponente manifestazione mai vista ad Algeri dopo la liberazione (un milione di persone), convocata dal Coordinamento delle trib\u00f9 cabile per consegnare al presidente la \"Piattaforma di El-Kseur\" con 15 punti di rivendicazioni. La polizia impedisce l'accesso al palazzo presidenziale e la manifestazione finisce in gravi scontri. Il ministro degli interni accusa gli organizzatori della marcia, ma numerose fonti affermano che la polizia ha attirato in una trappola i manifestanti, sollecitando l'appoggio di abitanti dei quartieri di Algeri (e in qualche caso a veri delinquenti), che si sono dati al pestaggio dei partecipanti ed a saccheggi e devastazioni da attribuire poi ai manifestanti. Negli scontri muoiono due giornalisti, ed alcuni partecipanti. Il numero esatto delle vittime non si sa. Emergono notizie di arresti arbitrari e di pestaggi e torture nelle sedi di polizia.\ndal 15 giugno: comincia una nuova serie di scontri in tutta la Cabilia (ma anche in altre parti del paese) che nei giorni successivi causeranno nuovi morti e feriti. In molte localit\u00e0 si segnala un atteggiamento arrogante e provocatorio delle forze di polizia, che in alcuni casi si danno al saccheggio, all'incendio di edifici, al pestaggio di civili disarmati.\n16 giugno: il senato approva il nuovo codice penale che limita grandemente la libert\u00e0 di stampa.\n18 giugno: il governo vieta ogni manifestazione ad Algeri. Scontri e proteste si moltiplicano in tutto il paese. Gli organizzatori della manifestazione del 14 giugno affermano che non si hanno pi\u00f9 notizie di oltre 100 manifestanti, Uno di essi verr\u00e0 ritrovato decapitato. probabilmente mentre era in stato di fermo illegale. A Tizi Ouzou 7 morti (di cui 2 gendarmi) e oltre 120 feriti.\n21 giugno: Bouteflika, in un discorso nell'Ahaggar, ribadisce la tesi di un complotto straniero e di una rivendicazione regionalista della Cabilia.\n28 giugno: l'anniversario dell'uccisione di Loun\u00e8s Matoub viene celebrato nella compostezza e senza incidenti in Cabilia. Una manifestazione a New York davanti alla sede dell'ONU denuncia al mondo intero la situazione algerina.\n5 luglio: una manifestazione proclamata dal coordinamento delle trib\u00f9 della Cabilia per consegnare le proprie rivendicazioni al presidente viene bloccata con eccezionali misure di sicurezza: un ferreo \u201ccordone sanitario\u201d chiude ogni accesso dalla Cabilia alla capitale. Un migliaio di manifestanti riescono ad arrivare in citt\u00e0 ed effettuano un sit-in.\n6 luglio: quattro cittadini di Bouira cominciano uno sciopero della fame per la liberazione dei manifestanti detenuti, non ancora liberati malgrado le promesse delle autorit\u00e0. Lo interromperanno dopo quattro giorni per gravi motivi di salute.\n12 luglio: Bouteflika si reca negli Stati Uniti per cercare armi e alleanze. Manifestazioni a Washington e in tutto il mondo (anche in Italia, davanti al consolato USA di Milano) denunciano la repressione in atto.\nIl \"Rapporto Issad\".\n28 luglio: reso pubblico il rapporto della commissione d'inchiesta di Mohand Issad (che ha concluso i lavori il 7 luglio). Tale rapporto conferma che si spar\u00f2 per uccidere, e vi fu premeditazione da parte delle gerarchie militari. Il rapporto finir\u00e0 nel dimenticatoio e nessun dirigente dell'esercito o della gendarmeria verr\u00e0 rimosso dall'incarico.\n8 agosto: migliaia di manifestanti cercano di raggiungere Algeri per manifestare contro la messinscena del 15\u00ba Festival Mondiale della Giovent\u00f9, ma sono bloccati da un cordone di forze dell'ordine che impediscono l'accesso alla capitale.\n20 agosto: decine di migliaia di persone nella valle della Soummam si \u201criappropriano\u201d della commemorazione del \u201ccongresso della Soummam\u201d (20-8-1956), evento cardine della lotta di liberazione contro la Francia. Contrariamente al solito, nessun'autorit\u00e0 osa farsi viva. I Cabili non possono manifestare ad Algeri e non permettono al potere di manifestare in Cabilia.\n5 settembre: a Larba Nat Yiraten, Ferhat annuncia la nascita del MAK (Movimento per l'Autonomia della Cabilia)\n5 ottobre: Un'ennesima manifestazione indetta ad Algeri dal coordinamento dei comitati delle trib\u00f9 cabile per presentare i 15 punti della piattaforma di El-Kseur viene impedita con un enorme spiegamento di forze che bloccano l'accesso alla capitale.\nLa situazione si manterr\u00e0 tesa ancora mesi e addirittura anni, con un \"braccio di ferro\" tra la popolazione, rappresentata dal \"Coordinamento degli Aarch\", e il potere, che ora ricorre alla repressione (arresto di delegati, accuse e condanne), ora a tentativi di dialogo e conciliazione. In totale tra il 2001 e il 2002 si calcolano circa 123 morti, vittime della repressione in Cabilia, i \"Martiri della Primavera Nera\""}
{"id": "318421", "revid": "599013", "url": "https://it.wikipedia.org/wiki?curid=318421", "title": "Separazione di Colombo", "text": "La separazione di Colombo (dal nome dell'astronomo italiano Giuseppe Colombo) \u00e8 uno spazio vuoto presente nel sistema di anelli planetari del pianeta Saturno; \u00e8 situato fra l'anello C e l'anello B. La distanza dal centro di Saturno della divisione di Colombo \u00e8 di 77\u00a0800 km e al suo interno si trova il piccolo anello regolato da una risonanza orbitale con Titano (Titan ringlet)"}
{"id": "318423", "revid": "767487", "url": "https://it.wikipedia.org/wiki?curid=318423", "title": "Davide II di Trebisonda", "text": "Fu l'ultimo imperatore di Trebisonda dal 22 aprile 1459 fino al 15 agosto 1461, anno in cui la citt\u00e0 cadde. Era il terzogenito dell'imperatore Alessio IV di Trebisonda e di Teodora Cantacuzena.\nDespota di Trebisonda.\nDavide aveva svolto un ruolo molto importante durante il regno di suo fratello e predecessore pi\u00f9 anziano Giovanni IV. Davide aveva ricevuto il titolo di corte di despota, che a Trebisonda indicava l'erede al trono. Davide partecip\u00f2 alle depredazioni di suo fratello contro i genovesi ed era anche presente alle varie mansioni diplomatiche soddisfacenti per Trebisonda. Nel 1458 ratific\u00f2 il trattato di suo fratello con gli ottomani, il sultano Mehmed II ad Adrianopoli, lo stesso anno che trasport\u00f2 la nipote di Davide, Teodora, dal suo nuovo marito, Uzun Hasan dell'etnia Ak Koyunlu.\nImperatore di Trebisonda.\nDavide venne proclamato Imperatore il 22 aprile del 1459 dopo la morte di suo fratello, Giovanni IV. Quest'ultimo aveva un figlio di soli quattro anni di nome Alessio, ma la posizione rischiosa dell'Impero di Trebisonda sugger\u00ec la necessit\u00e0 che il regno fosse dato in mano a una persona di maggior esperienza, gi\u00e0 riconosciuto come despota, e fu quindi naturale riconoscerlo come nuovo sovrano per il bene dell'Impero.\nDavide aveva sposato Maria di Gothia, figlia del regno semi-indipendente di Teodoro in Crimea, una zona che era stata sotto il controllo di Trebisonda fino a pochi anni prima. Dopo la morte di Maria (avvenuta nel 1447), Davide spos\u00f2 Elena Cantacuzena, una nipote dell'Imperatore bizantino Giovanni VI Cantacuzeno. Con la conquista di Costantinopoli da parte dei turchi ottomani nel 1453 e l'indebolimento del regno di Crimea (minacciato dalle colonie genovesi nella regione e pressato da ci\u00f2 che restava dell'Orda d'oro), Davide pens\u00f2 di poter ricavare un discreto supporto da questa sua alleanza con il piccolo principato di Teodoro.\nLa sua parentela con il principe georgiano Uzun Hasan comportava per Davide un'importante alleanza che, secondo la sua strategia politica, in concomitanza con gli appoggi avuti da parte della Repubblica di Genova e del Papato, lo avrebbero protetto da possibili attacchi da parte dei musulmani. A tal fine prov\u00f2 ad attrarre l'attenzione del duca di Valois di Borgogna, Filippo il Buono, nella speranza che egli indicesse una nuova crociata conto gli ottomani, che poi avrebbe dovuto riconquistare Gerusalemme. Lo sforzo di Davide fu sostenuto da un appello di Papa Pio II, che, inoltre, aveva invogliato i borgognoni a parteciparvi, cos\u00ec come i principi cristiani dell'est, in una grande lega cristiana. I regni musulmani di Sinope e di Karaman sembravano essere alleati di Davide e di Uzun Hasan, perch\u00e9 avevano paura per i loro piccoli regni, sui quali incombeva la minaccia ottomana.\nForte di queste alleanze, Davide chiese formalmente al Mehmed II la cessazione del tributo reso dal suo predecessore, tramite l'intercessione degli ambasciatori di Uzun Hasan presso Costantinopoli. Il sultano si sent\u00ec offeso nonch\u00e9 minacciato da questa iniziativa, e ordin\u00f2 l'attacco contro l'Impero di Trebisonda, che venne prontamente preparato ed iniziato nell'estate del 1461. Il sultano sped\u00ec una grande flotta guidata dall'ammiraglio Kasim Pasci\u00e0, che salp\u00f2 per raggiungere le coste dell'Anatolia che si affacciavano sul Mar Nero. Il sultano poi condusse personalmente le sue forze di terra attraverso l'Anatolia e si riun\u00ec alla sua flotta presso Bursa. Un tale dispiegamento di forze caus\u00f2 l'allarme nelle corti di tutti i regni della regione, incerti sul reale obiettivo di questa spedizione, che era stata mantenuta segreta.\nMentre l'esercito di Mehmed II sottomise la citt\u00e0 di Sinope in breve tempo, la sua flotta si attard\u00f2 alla conquista del porto genovese di Amasra, per poi riunirsi nuovamente. Mehmed II condusse l'esercito di terra contro Uzun Hasan, ponendo sotto assedio la sua fortezza di Koylu Hisar. Intimorito dalla sua avanzata, Uzun Hasan si ritir\u00f2 a est e invi\u00f2 degli emissari guidati da sua madre, Sara Khatun, con doni generosi da offrire al sultano in segno di pace. Mehmed, per nulla intenzionato a dichiarare guerra al sovrano dei Turcomanni della Pecora Bianca accett\u00f2 di buon grado l'offerta di pace, ma non accett\u00f2 di rinunciare al suo progetto di conquista di Trebisonda. Dopo ci\u00f2 Davide si vedeva privato del suo alleato pi\u00f9 forte e Mehmed II dirigeva il suo esercito a Trebisonda. La flotta ottomana aveva gi\u00e0 immobilizzato l'esercito di Trebisonda, e poi l'esercito di Davide sconfitto e fu saccheggiata la periferia di Trebisonda per pi\u00f9 di un mese. Il comandante Mahmud Pasha della marina ottomana aveva aperto delle trattative con Davide anche prima dell'arrivo di Mehmed II, e il tesoriere di Davide, Giorgio Amiroutzes, aveva raccomandato all'Imperatore di cedere ad ogni condizione. Anche se Mehmed II disprezzava queste trattative, li permise di continuare. Davide venne persuaso nel cedere, mantenendo la sua famiglia ed il suo gruppo familiare nella ricchezza e gli fu promesso una pensione vantaggiosa e un titolo nobiliare in Tracia.\nTrebisonda era, quindi, isolata dal resto dell'Asia e Mehmed II procedette alla conquista dell'ultimo brandello rimasto dell'Impero Bizantino antecedente alla quarta crociata: l'intervento fu rapido e silenzioso, tanto che i contadini non diedero nessun allarme e Mehmed II pot\u00e9 stringere d'assedio la citt\u00e0, difesa da soli 5000 uomini. Dopo un mese di assedio Davide II si arrese il 15 agosto 1461, e solo alcuni castelli proseguirono una resistenza isolata per qualche settimana.\nL'esilio in Tracia.\nLa presentazione di Davide verso la fine di agosto o all'inizio di settembre fu contrassegnata dalla tradizione dell'Impero di Trebisonda e dalla tradizione Imperiale bizantina. L'Imperatore si depose e la sua famiglia ed i suoi cortigiani furono spediti fuori da Costantinopoli. La popolazione era stata divisa in gruppi, qualcuno fu assegnato al servizio del sultano e dei suoi ufficiali, altri furono aggiunti alla popolazione di Costantinopoli ed al resto fu permesso di rimanere a Trebisonda. Alcuni giovani del luogo furono arruolati nel corpo d'\u00e9lite ottomano dei giannizzeri, mentre l'ammiraglio ottomano lasci\u00f2 la citt\u00e0.\nDavide fu portato ad Adrianopoli insieme alla sua famiglia e ricevette i profitti delle propriet\u00e0 nella valle dello Strimone, contenenti un reddito annuale circa 300.000 pezzi d'argento. I rapporti vicini della famiglia e lo scambio continuo fra Davide e Uzun Hasan vennero denunciati al sultano da Giorgio Amiroutzes, e questi forn\u00ec una giustificazione sufficiente per fare imprigionare Davide insieme ai suoi figli nel marzo 1463.\nLa morte di Davide.\nIl 1\u00ba novembre del 1463 a Costantinopoli, insieme a suo nipote Alessio (il figlio di Giovanni IV) ed a tre dei suoi figli, furono tagliate le teste per delle missive ritenute sospette perch\u00e9 inviate ai nemici del sultano. Soltanto un figlio, Giorgio, fu risparmiato per la sua giovane et\u00e0 e si convert\u00ec all'islam.\nAltri membri della famiglia ebbero pi\u00f9 fortuna. Maria Gattilusio, la vedova del fratello pi\u00f9 anziano Alessandro Comneno di Davide, and\u00f2 a far parte della corte del sultano, come la figlia Anna di Davide (anche se successivamente spos\u00f2 \u017baga\u0144 generale ottomano). Il figlio Alessio di Maria inoltre fu risparmiato, ed entr\u00f2 a far parte della corte del sultano. Tuttavia, la vedova dell'Imperatore Elena Cantacuzena venne multata pesantemente dal sultano per aver seppellito suo marito ed i suoi figli e visse tutta la sua vita in povert\u00e0.\nFigli di Davide.\nDavide non ebbe apparentemente figli dalla sua prima moglie Maria di Gothia. Mentre dalla sua seconda moglie, Elena Cantacuzena, ebbe:"}
{"id": "318424", "revid": "1566286", "url": "https://it.wikipedia.org/wiki?curid=318424", "title": "Fred Zinnemann", "text": "Biografia.\nDa giovane studi\u00f2 violino e si laure\u00f2 in giurisprudenza, ma il suo amore per la fotografia lo spinse a conoscere il cinema. Si rec\u00f2 a Los Angeles dove firm\u00f2 vari lavori come documentarista. Il suo esordio alla regia di un lungometraggio avvenne all'et\u00e0 di 35 anni con \"Delitto al microscopio\" (1942) con Van Heflin.\nAvr\u00e0 pi\u00f9 successo \"La settima croce\" (1944), che otterr\u00e0 ben 9 candidature agli Oscar, ma non avr\u00e0 nessuna statuetta. Diresse Montgomery Clift, all'esordio sul grande schermo, in \"Odissea tragica\" (1948), che invece vinse un Oscar per il miglior soggetto (scritto da Richard Schweizer e David Wechsler).\nFar\u00e0 esordire anche Marlon Brando, in \"Il mio corpo ti appartiene\" (1950), mentre il western \"Mezzogiorno di fuoco\" (1952) ottenne 4 Oscar (miglior attore protagonista, colonna sonora, canzone e montaggio); ad affiancare Gary Cooper, che vinse il suo secondo Oscar, c'era Grace Kelly.\nNel 1954 vinse l'Oscar al miglior regista con \"Da qui all'eternit\u00e0\" sull'attacco a Pearl Harbor, con un cast di prim'ordine: Burt Lancaster, Montgomery Clift, Deborah Kerr, Frank Sinatra e Ernest Borgnine. La pellicola vinse anche altri 7 premi Oscar. Dopo \"Un cappello pieno di pioggia\" (1957) con Anthony Franciosa, diresse \"La storia di una monaca\" (1959), con Audrey Hepburn. In \"...e venne il giorno della vendetta\" (1964) valorizzo' l'interpretazione di Gregory Peck. Nel 1966 diresse uno dei suoi migliori film, \"Un uomo per tutte le stagioni\", tratto dall'opera teatrale omonima di Robert Bolt, con il quale vinse il suo secondo Oscar come regista.\nTrasse ispirazione dall'omonimo libro di Frederick Forsyth per \"Il giorno dello sciacallo\" (1973), e vinse tre premi Oscar con il film \"Giulia\" (1977), interpretato da Vanessa Redgrave, Jane Fonda, Jason Robards, Maximilian Schell e l'esordiente Meryl Streep. Il suo ultimo film fu \"Cinque giorni una estate\" (1982), con Sean Connery. La pellicola venne accolta negativamente dal pubblico e dalla critica. Nel 1992 scrisse un'autobiografia e mor\u00ec d'infarto il 14 marzo 1997 a 89 anni.\nVita privata.\nIl regista fu sposato dal 1936 fino alla morte con Renee Bartlett, dalla quale ebbe un figlio, Tim, produttore cinematografico."}
{"id": "318430", "revid": "599013", "url": "https://it.wikipedia.org/wiki?curid=318430", "title": "Divisione di Maxwell", "text": "La separazione di Maxwell (o pi\u00f9 propriamente divisione di Maxwell, dal nome di James Clerk Maxwell) \u00e8 uno spazio vuoto presente nel sistema di anelli planetari del pianeta Saturno; \u00e8 situato fra l'anello C e l'anello B, ad una distanza di circa 87 500 km dal centro di Saturno."}
{"id": "318448", "revid": "599013", "url": "https://it.wikipedia.org/wiki?curid=318448", "title": "Divisione di Guerin", "text": "La divisione di Guerin \u00e8 uno spazio vuoto presente nel sistema di anelli planetari del pianeta Saturno; \u00e8 situato fra il debole anello D e l'anello C."}
{"id": "318460", "revid": "1846281", "url": "https://it.wikipedia.org/wiki?curid=318460", "title": "FA Community Shield", "text": "Lo FA Community Shield (in italiano \"Scudo della comunit\u00e0\"), noto come FA Charity Shield (in italiano \"Scudo della Carit\u00e0\") fino al 2002, \u00e8 un trofeo calcistico inglese che mette di fronte la squadra vincitrice della Premier League a quella della FA Cup.\nIl tradizionale terreno della competizione \u00e8 lo stadio londinese di Wembley, che l'ha ospitata dalla prima edizione del 1908. Dal 2001 al 2006, durante la ricostruzione di Wembley, la sfida si \u00e8 tenuta al Millennium Stadium di Cardiff, in Galles, mentre nel 2012 si \u00e8 svolta, in via del tutto eccezionale, al Villa Park di Birmingham, stante l'indisponibilit\u00e0 dell'impianto londinese, dove si sono tenuti alcuni match del torneo di calcio delle Olimpiadi.\nStoria.\nL'antesignano del Charity Shield fu lo \"Sheriff of London Charity Shield\", competizione che dal 1898 al 1905 mise di fronte la miglior squadra professionistica inglese alla miglior squadra amatoriale. Il nome viene dal fatto che i proventi dell'incontro venivano dati in beneficenza a ospedali ed enti assistenziali scelti dai club partecipanti. Questa pratica \u00e8 stata poi ripetuta fino al 2002.\nIl \"Football Association Charity Shield\" fu introdotto nel 1908 per rimpiazzare il torneo precedente; il nuovo \"format\" vedeva i campioni della Football League First Division giocare contro i campioni della Southern League: il primo incontro fu tra il Manchester United (campione della First Division) contro il Queens Park Rangers (campioni della Southern League): il risultato fu 1\u20131, e cos\u00ec il \"match\" fu ripetuto, e vide la vittoria dello United per 4\u20130. Si tratta dell'unico Charity Shield attribuito dopo la ripetizione della gara.\nIl formato della competizione vari\u00f2 nel corso degli anni: nel 1913 lo Shield fu conteso tra Amatori e Professionisti, mentre nel 1921 ci fu per la prima volta la sfida tra i vincitori della Football League e quelli della FA Cup. Negli anni '20 ci furono altri incontri tra Amatori e Professionisti, e nel 1927 i Professionisti furono rappresentati da detentori della FA Cup, il Cardiff City, e gli amatori dal Corinthians.\nNel 1930 torn\u00f2 la sfida tra i vincitori della Football League e quelli della FA Cup e, con poche eccezioni, questo formato \u00e8 rimasto fino ai giorni nostri. Eccezioni degne di nota sono quelle del 1950, che vide la sfida tra la squadra inglese convocata per i mondiali del Brasile e una squadra della Football Association reduce da un \"tour\" in Canada e quella del 1961, quando il Tottenham Hotspur, il primo \"team\" del XX secolo a ottenere il \"Double\" dopo l'Aston Villa nel 1897, gioc\u00f2 contro una rappresentativa della Football Association, vincendo per 3 a 2.\nDal 1959 la partita viene disputata all'inizio della stagione, lasciando aperta la questione se lo Shield debba essere conteso nel caso in cui la stessa squadra vinca il campionato e la FA Cup. Nel 1971 l'Arsenal divent\u00f2 la seconda compagine a vincere il Double dalla fondazione del torneo, ma, dovendo disputare degli incontri gi\u00e0 fissati, non vi pot\u00e9 partecipare. Il Leicester City fu invitato da campione della Division Two a giocare contro i secondi della FA Cup, il Liverpool, e riuscirono a vincere il trofeo senza aver mai vinto prima n\u00e9 la Lega n\u00e9 la coppa. Nel 1972 i campioni del Derby County e i vincitori della FA, il Leeds United, decisero di non prendere parte al Charity Shield, e cos\u00ec il Manchester City - terminato al quarto posto in First Division - e i campioni della Third Division, l'Aston Villa, furono invitati a giocare: vinse il Manchester City per 1\u20130.\nNel 1974 l'allora segretario della Football Association, Ted Croker, fiss\u00f2 il format attuale che vede il \"match\" da disputarsi allo Wembley Stadium tra i campioni in carica e i vincitori della FA Cup.\nDal 1949 al 1992 le squadre che terminavano il \"match\" in parit\u00e0 condividevano il trofeo, che veniva custodito per sei mesi nella sede di una societ\u00e0 e sei mesi in quella dell'altra. I Wolverhampton Wanderers hanno vinto la competizione in 4 edizioni, condividendola per 3 volte. Nel 1993 furono reintrodotti i calci di rigore per sbloccare gli incontri terminati in parit\u00e0.\nNel 2002 la Charity Commission scopr\u00ec che la Football Association non aveva adempiuto ai propri doveri caritatevoli, non essendo riuscita a specificare la parte dei fondi derivanti dalla vendita dei biglietti da devolvere in beneficenza, oltre ad aver ritardato i pagamenti alle istituzioni scelte. Per questa ragione la competizione fu rinominata Community Shield. L'Arsenal \u00e8 stato il primo club a vincere il ridenominato Community Shield con una vittoria per 1-0 sul Liverpool."}
{"id": "318461", "revid": "124531649", "url": "https://it.wikipedia.org/wiki?curid=318461", "title": "Trematoda", "text": "I Trematodi (Trematoda) sono una classe di vermi appartenente al phylum dei Platelminti (\"Platyhelminthes\"), lunghi pochi centimetri, con corpo appiattito o cilindrico.\nSono tutti parassiti e hanno ventose o uncini con cui aderiscono all'ospite, possono dividersi in monogenei e digenei, a seconda che il loro ciclo vitale da parassiti si completi all'interno di uno o due ospiti. La specie pi\u00f9 nota \u00e8 \"Fasciola hepatica\".\nAnatomia e fisiologia.\nCome tutti i Platelminti, i Trematodi sono acelomati ed aprocti.\nSono pi\u00f9 o meno tutti endoparassiti. Si ritiene derivino da progenitori simili agli attuali rabdocelidi (turbellari con cavit\u00e0 rettilinea). Sono ermafroditi con sviluppo indiretto, hanno cio\u00e8 lo stadio larvale.\nRispetto ai turbellari presentano delle modificazioni strutturali:\n- perdita delle ciglia epiteliali\n- maggiore sviluppo di cellule ghiandolari\n- presenza di strutture che permettono al parassita di aderire all'ospitante (ventose, uncini o entrambe le cose)\n- perdita degli occhi."}
{"id": "318462", "revid": "599013", "url": "https://it.wikipedia.org/wiki?curid=318462", "title": "Anello B", "text": "L'anello B \u00e8 un anello planetario del pianeta Saturno; si tratta dell'anello pi\u00f9 brillante assieme all'anello A, che si trova al suo esterno. A differenza di quest'ultimo, tuttavia, l'anello B si compone di innumerevoli anelli minori, alcuni dall'orbita eccentrica; sono inoltre presenti regioni in cui la densit\u00e0 di polveri \u00e8 maggiore, che conferiscono all'anello un caratteristico aspetto a raggiera."}
{"id": "318463", "revid": "6923", "url": "https://it.wikipedia.org/wiki?curid=318463", "title": "Alessio I di Trebisonda", "text": "Era figlio primogenito del porfirogenito bizantino Manuele Comneno e della principessa georgiana Rusudan, ed era nipote da parte di padre dell'imperatore bizantino Andronico I Comneno (1182-1185) e da parte di madre era nipote di Giorgio III di Georgia.\nBiografia.\nGiovent\u00f9.\nAlessio nacque a Costantinopoli nel 1182, sotto il regno del parente tredicenne Alessio II Comneno. L'impero sotto il suo regno si trovava in guerra civile a causa della reggenza di Alessio II, contesa tra la madre, Maria Xene, e il cugino del padre di Alessio II, Andronico. Infine Andronico divenne reggente, facendo decapitare la madre di Alessio II nel settembre di quell'anno, poi nell'ottobre del 1183 fece uccidere anche il giovane Alessio II, diventando cos\u00ec unico imperatore. Andronico inizi\u00f2 un regno di terrore, che si concluse nel 1185 con la sua uccisione. Come rappresaglia, il popolo voleva punire ogni parente dell'imperatore sanguinario, tra le vittime cadde anche il padre di Alessio, Manuele, che era divenuto erede al trono, fu prima accecato e poi molto probabilmente ucciso. La madre Rusudan impaurita fugg\u00ec nel regno di Georgia, dove era nata, con i suoi figli, Alessio e Davide, che erano stati nominati dal nonno cesari, dove furono allevati nella corte georgiana. Probabilmente nel 1200 Alessio insieme al fratello Davide, fu in contatto con Giovanni Comneno il Grosso, per rovesciare Alessio III Angelo (1195-1203) dal trono dei basileis, il colpo di Stato fall\u00ec.\nUn nuovo impero.\nNell'aprile del 1204, mentre Costantinopoli era sotto assedio, da parte dei crociati, Alessio e Davide che erano membri della corte della regina Tamara di Georgia, loro zia, chiesero alla regina se poteva fornire a loro, un esercito per poter conquistare dei territori ai turchi, in modo da poter creare uno stato, per poter continuare la dinastia comnena. La regina acconsent\u00ec la richiesta dei due nipoti, quindi gli forn\u00ec le truppe da loro richieste, con le quali poterono conquistare le citt\u00e0 di Oinaion, Trebisonda e Sinope, territori d'origine della loro famiglia, terre dove fino al 1182 suo nonno era stato governatore, che si trovano nella parte settentrionale dell'Asia Minore, fino ai passi della catena del Ponto, strappando il territorio ai turchi. I due fratelli decisero che su questi territori avrebbe governato Alessio, mentre Davide con l'esercito avrebbe continuato le conquiste a Occidente. Mentre i due fratelli avevano conquistato i territori originari della loro famiglia, il 13 aprile cadde Costantinopoli, nelle mani dei crociati. Intanto Davide avanzava verso Occidente, con l'esercito georgiano, ingrandendo i suoi ranghi con mercenari locali, con questo esercito conquist\u00f2 il Ponto e la Paflagonia, territorio dove si trovava il Kastamonou, l'ancestrale castello della famiglia dei Comneni. Davide conquist\u00f2 i territori a ovest, tra cui la citt\u00e0 di Eraclea Pontica, egli mirava di conquistare Costantinopoli.\nDopo aver creato questo nuovo stato, i due fratelli che erano entrambi imperatori, spartirono a met\u00e0 le conquiste, a Oriente comandava Alessio e a Occidente il bellicoso Davide. La capitale di Alessio, che era anche quella ufficiale dell'impero fu la citt\u00e0 di Trebisonda, che per\u00f2 non superava i 4.000 abitanti. Alessio e Davide, come eredi dello zio Andronico I, reclamarono il titolo di legittimi successori dell'impero bizantino, nominandosi cos\u00ec imperatori romani, o Mega Comneni, anche se questo titolo ci viene per la prima volta riportato, negli \"Annali\" di Giorgio Acropolita.\nEspansione e resistenza dell'impero.\nAlessio lasci\u00f2 senza contestare il comando dell'esercito dell'impero, nelle mani del fratello Davide, che era un grande stratega ed era molto valoroso in battaglia. L'esercito di Davide combatt\u00e9 contro i niceani, comandati da Teodoro I Lascaris, in Bitinia nel 1205, ma furono sconfitti, cos\u00ec fu fermata l'avanzata trapezuntina alla citt\u00e0 di Eraclea Pontica. I trapezuntini non poterono riorganizzarsi, come volevano i due sovrani, visto che i selgiuchidi iniziarono ad attaccare i loro confini. Nel 1205 Trebisonda fu assediata, da parte dei selgiuchidi, guidati dal sultano Kaykhusraw I. L'assedio dur\u00f2 fino al 1206, e vide vittoriosi i trapezuntini, che erano comandati direttamente da Alessio.\nScampato il pericolo della caduta della capitale, i trapezuntini poterono nuovamente riorganizzarsi, per continuare la guerra contro i niceani. Davide ricominci\u00f2 la sua avanzata sulla Bitinia e invi\u00f2 il giovane generale Sinadeno a occupare la citt\u00e0 niceana di Nicomedia. Sinadeno non tenendo conto del pericolo che costituiva l'imperatore Teodoro I Lascaris, attravers\u00f2 un passaggio dove era facile aspettarsi un'imboscata, infatti l'imboscata ci fu, gli uomini di Teodoro si scagliarono contro quelli di Sinadeno, battendoli e prendendo come prigioniero lo stesso Sinadeno. Con la sconfitta dell'esercito trapezuntino, Davide fu costretto a riconoscere il confine con l'impero di Nicea, alla citt\u00e0 di Eraclea Pontica, anche se i niceani pretendevano anche questa citt\u00e0 per loro.\nMentre Davide combatteva contro i nicenai, Alessio salp\u00f2 con la flotta trapezuntina, per approdare in Crimea, dove obblig\u00f2 la popolazione del luogo, a diventargli tributaria. Cherson, Ker\u010d' e il loro entroterra divennero parte dell'impero, come provincia d'oltremare chiamata Perateia ('al di l\u00e0 del mare').\nIntanto Davide non voleva darsi per vinto contro i niceani e quindi strinse un'alleanza con l'imperatore latino Enrico di Fiandra, contro l'impero di Nicea. Visto che la bellicosit\u00e0 di Davide non si placava, Teodoro decise di invadere l'impero di Trebisonda, organizz\u00f2 un esercito basato soprattutto sugli arcieri, queste truppe avevano il morale molto alto, infatti in breve tempo conquistarono il distretto di Plousias. L'esercito niceano stava per assediare anche Eraclea Pontica, quando per\u00f2 torn\u00f2 indietro, visto che i latini sotto il comando di Thierry de Loos, avevano conquistato Nicomedia.\nMa dopo poco i latini dovettero abbandonare la citt\u00e0, visto che furono richiamati in Tracia, dove l'impero latino era stato invaso dai bulgari. Comunque Davide volle ricompensarli per il loro aiuto, donando loro molti viveri, tra cui mais e prosciutto. Davide poi chiese all'imperatore latino di includerlo nelle trattative con i niceani, in cambio di ci\u00f2, lui sarebbe divenuto suo vassallo. Davide us\u00f2 questa mossa, perch\u00e9 sapeva di non poter resistere da solo contro l'esercito niceano, quindi egli preferiva essere nominalmente suddito dell'imperatore latino, piuttosto che perdere il suo territorio, in favore dei niceani. L'imperatore latino ovviamente accett\u00f2 la proposta di Davide e immediatamente mand\u00f2 al confine tra Nicea e Trebisonda, 300 ausiliari franchi, che attraversarono il fiume Sangarios e durante il loro cammino devastarono i villaggi niceani e riconquistarono il distretto di Prusias. Davide si ritir\u00f2, ma i franchi, incautamente avanzarono nel paese collinare, furono attaccati a sorpresa da Andronico Gido, un generale niceano, che attacc\u00f2 i franchi nel passo di Rough, nei pressi di Nicomedia, furono tutti massacrati, tranne un uomo che avrebbe dovuto raccontare al suo imperatore ci\u00f2 che era successo.\nLa catastrofe.\nDopo che i franchi erano stati sconfitti, Teodoro I Lascaris ne approfitt\u00f2 per attaccare i territori comandati da Davide, che non potevano resistere visti i pochi uomini che il mega Comneno disponeva, cos\u00ec tutti i suoi territori caddero, tranne delle cittadine vicine al confine con Alessio. La situazione divent\u00f2 ancor pi\u00f9 catastrofica quando i selgiuchidi, guidati dal sultano Kay Ka'us, vista la debolezza dell'impero di Trebisonda avevano deciso di attaccare l'impero, mettendo cos\u00ec sotto assedio Sinope. La citt\u00e0 era difesa da Davide e Alessio, che era accorso in aiuto al fratello, ma durante l'assedio Davide rimase ucciso (1212). Alla fine la citt\u00e0 cadde nelle mani dei selgiuchidi, che riuscirono a catturare anche Alessio. Alessio fu rimesso al trono di Trebisonda dai selgiuchidi, solo quando egli promise di diventare un loro vassallo. Con la caduta di Sinope, l'impero di Trebisonda si ridusse a solamente un lembo di terreno che si affacciava al Mar Nero, confinante solo con i turchi, diviso anche in due parti, vista la caduta di Sinope, non potendo cos\u00ec pi\u00f9 ambire a riconquistare Costantinopoli e con essa la corona imperiale bizantina.\nUna nuova politica e la morte.\nDopo essere rimpatriato e con la morte di suo fratello, di fatto Alessio era divenuto l'unico imperatore di Trebisonda, anche se ben poco rimaneva dei territori del fratello, che passarono al mega Comneno. Alessio dopo la sconfitta a Sinope, si rassegn\u00f2 a una politica regionale, decise quindi di attuare una politica economica-sociale e di lasciar stare le guerre, che erano molto costose. Cos\u00ec facendo, da questo momento, l'impero di Trebisonda per il resto della sua esistenza rimase isolato dagli avvenimenti che succedevano fuori dal suo territorio.\nLa perdita di Sinope port\u00f2 la frontiera Occidentale rispetto a Trebisonda, qualche anno prima gi\u00e0 all'altezza di Eraclea e a capo Kerembi, di nuovo verso i fiumi Terme e Ye\u015fil e a soli 250 chilometri dalla capitale. L'impero si spost\u00f2 ad est per 170\u00a0km, verso i confini della Georgia, nei pressi di Soteropoli.\nLa politica economica che Alessio attu\u00f2, fu molto efficace, infatti l'impero prosper\u00f2 nella ricchezza per tutta la sua esistenza, visto che Trebisonda era il pi\u00f9 importante porto del mar Nero e vista la rete di commerci che fu organizzata con i regni cristiani del Caucaso e con le repubbliche marinare, in particolare con la repubblica di Genova.\nNella politica estera, Alessio volle tenersi in contatti di pace con tutti i paesi vicini, avendo relazioni con il regno di Georgia, il sultanato di Iconio, le repubbliche marinare, e i piccoli emirati vicini, quelli di Erzerum e Erzincan, questa politica sar\u00e0 continuata anche dai suoi successori.\nAlessio riorganizz\u00f2 poi l'esercito, che da quel momento non avrebbe pi\u00f9 attaccato, bens\u00ec difeso, infatti Alessio organizz\u00f2 una potente difesa per il suo stato, avvantaggiato che il suo territorio era circondato dalla catena del Ponto, dove fece costruire delle fortezze, pronte a resistere ad ogni attacco turco, anche con pochi uomini e cos\u00ec fu, ogni volta che i turchi tentarono di invadere il suo territorio furono ricacciati indietro. Infatti in quel periodo, la capitale fu considerata inespugnabile, grazie alle difese naturali della citt\u00e0.\nTrebisonda aveva un clima mite, un terreno fecondo molto adatto per la crescita dell'olivo e della vite, la capitale aveva un ottimo rifornimento d'acqua e c'era legno in abbondanza. Giovanni Eugenico nel suo \"Encomio\", chiamato 'la mela degli occhi di tutta l'Asia', scrive che gli abitanti dell'impero credevano di godere di una protezione speciale di Sant'Eugenio di Trebisonda.\nAlessio I Comneno mor\u00ec il 1\u00ba febbraio 1222 gli succedette al trono il genero Andronico I Gido.\nFamiglia.\nAlessio spos\u00f2 Teodora Axuchina, una nobildonna trapezuntina, da cui avr\u00e0 tre figli, due maschi e una femmina:"}
{"id": "318468", "revid": "599013", "url": "https://it.wikipedia.org/wiki?curid=318468", "title": "Divisione di Cassini", "text": "La divisione di Cassini (dal nome di Gian Domenico Cassini, che la scopr\u00ec nel 1675) \u00e8 la separazione presente nel sistema di anelli del pianeta Saturno; \u00e8 situata fra i due anelli pi\u00f9 brillanti del pianeta, l'anello B, all'interno, e l'anello A, all'esterno.\nGli anelli possiedono anche molte altre divisioni, come la divisione di Encke, tuttavia la divisione di Cassini \u00e8 la pi\u00f9 grande e la pi\u00f9 famosa, ed \u00e8 visibile anche con telescopi di piccole dimensioni.\nAd un'analisi superficiale si direbbe che non sia presente materiale all'interno di queste divisioni, in realt\u00e0 si tratta di zone con una minore densit\u00e0 di materiale. La sonda Cassini-Huygens, il primo luglio 2004 ha attraversato lo spazio tra altri 2 anelli del pianeta (l'anello F e l'anello G) e i suoi sensori hanno registrato pi\u00f9 di 100.000 microimpatti contro l'antenna principale, provocati da particelle di dimensioni microscopiche.\nLa divisione di Cassini \u00e8 dovuta all'influsso gravitazionale del satellite Mimas, che si trova in risonanza orbitale con la divisione, per cui il materiale viene espulso a causa del passaggio del satellite.\n Pochi giorni dopo che la sonda Cassini entr\u00f2 in orbita attorno a Saturno, cominciarono ad arrivare dati riguardanti la composizione della breccia presente fra gli anelli A e B. Al contrario degli anelli che prevalentemente risultano composti di acqua ghiacciata, la divisione, che dovrebbe essere vuota, contiene pi\u00f9 polvere che ghiaccio, probabilmente carbonio e silicati, che sembrano ricordare il materiale osservato su Febe.\nCi\u00f2 suffraga la teoria che questi residui non sarebbero altro che i resti di una luna; quello che per\u00f2 stupisce maggiormente \u00e8 che gli anelli A e B si mostrano cos\u00ec puliti al contrario della divisione che c'\u00e8 fra loro, la quale \u00e8 oltremodo sporca di polveri.\nQuesti dati sono stati forniti dalla strumentazione di bordo chiamata VIMS (Visual and Infrared Mapping Spectrometer) realizzato dall'Agenzia Spaziale Italiana ed interpretati dal Rings Working Group guidato da Jeff Cuzzi di Nasa-Ames."}
{"id": "318469", "revid": "767487", "url": "https://it.wikipedia.org/wiki?curid=318469", "title": "Martirologio (Tarkovskij)", "text": "Martirologio \u00e8 la raccolta, formata da sette tra agende e taccuini, di testimonianze autobiografiche pervenuteci del regista russo Andrej Tarkovskij.\nGli scritti narrano gli ultimi anni di vita dell'artista, trascorsi tra Russia, Italia, Svezia e Francia, dove si spense nel 1986.\nIl titolo deriva dal concepire il dolore come mezzo per pervenire alla pi\u00f9 profonda conoscenza di s\u00e9, ovvero come strumento per giungere alla verit\u00e0.\nDalla lettura del diario si comprende come molti temi della sua produzione cinematografica siano vissuti in prima persona dal regista: il dramma dell'esilio, la fede in un Dio, la difficolt\u00e0 nei rapporti familiari, la malattia.\nIn Italia \u00e8 stato pubblicato integralmente nel 2002 da Edizioni della Meridiana di Firenze con il titolo \"Diari - Martirologio\" e illustrato con numerose fotografie private del regista."}
{"id": "318470", "revid": "1442080", "url": "https://it.wikipedia.org/wiki?curid=318470", "title": "Davide I di Trebisonda", "text": "Era figlio secondogenito del porfirogenito bizantino Manuele Comneno e della principessa georgiana Rusudan, ed era nipote da parte di padre dell'imperatore bizantino Andronico I Comneno (1182-1185) e da parte di madre di Giorgio III di Georgia.\nBiografia.\nGiovent\u00f9.\nDavide nacque a Costantinopoli nel 1184, sotto il regno del nonno, Andronico I Comneno. Il regno di Andronico fu contraddistinto dal segno del terrore e si concluse nel 1185 con la sua uccisione. Come rappresaglia il popolo voleva punire ogni parente dell'imperatore sanguinario e tra le vittime cadde anche il padre di Davide, Manuele, che era divenuto erede al trono. Egli fu prima accecato e poi, molto probabilmente ucciso (o mor\u00ec per le infezioni riportate nell'accecamento). La madre Rusudan, impaurita, fugg\u00ec nel regno di Georgia, dov'era nata, con i suoi figli, Davide e Alessio I, che erano stati nominati dal nonno cesari, e dove furono allevati presso la corte georgiana. Probabilmente nel 1200 Davide insieme al fratello Alessio, fu in contatto con Giovanni Comneno il Grosso, per rovescire Alessio III Angelo (1195-1203) dal trono dei basileis, ma il colpo di Stato fall\u00ec.\nUn nuovo impero.\nNell'aprile del 1204, mentre Costantinopoli era sotto assedio da parte dei crociati, Davide e Alessio, che erano membri della corte della regina Tamara di Georgia, loro zia, chiesero a lei se poteva fornire a loro un esercito per conquistare territori ai turchi, in modo da poter creare uno stato e continuare cos\u00ec la dinastia comnena. La regina acconsent\u00ec alla richiesta dei due nipoti, quindi forn\u00ec loro le truppe richieste, con le quali poterono conquistare le citt\u00e0 di Oinaion, Trebisonda e Sinope, territori d'origine della loro famiglia, terre dove fino al 1182 il loro nonno era stato governatore e che si trovano nella parte settentrionale dell'Asia Minore, fino ai passi della catena del Ponto e che furono cos\u00ec strappate ai turchi. I due fratelli decisero che su questi territori avrebbe governato Alessio, mentre Davide con l'esercito avrebbe continuato le conquiste ad Occidente. Mentre i due fratelli avevano conquistato i territori originari della loro famiglia, il 13 aprile Costantinopoli cadde nelle mani dei crociati. Intanto Davide avanzava verso Occidente con l'esercito georgiano, ingrandendo i suoi ranghi con mercenari locali, e con questo esercito conquist\u00f2 il Ponto e la Paflagonia, territorio dove si trovava il Kastamonou, l'ancestrale castello della famiglia dei Comneni. Davide conquist\u00f2 i territori a ovest, tra cui la citt\u00e0 di Eraclea Pontina; egli mirava a conquistare Costantinopoli.\nDopo aver creato questo nuovo stato i due fratelli, che erano entrambi imperatori, spartirono a met\u00e0 le conquiste: a Oriente comandava Alessio e ad Occidente il bellicoso Davide. Davide e Alessio, come eredi dello zio Andronico I, reclamarono il titolo di legittimi successori dell'impero bizantino, nominandosi cos\u00ec imperatori romani, o Mega Comneni, anche se questo titolo ci viene per la prima volta riportato negli \"Annali\" di Giorgio Acropolita.\nEspansione e resistenza dell'impero.\nAlessio lasci\u00f2 senza contestare il comando dell'esercito dell'impero nelle mani di Davide, che era un grande stratega ed era molto valoroso in battaglia. L'esercito di Davide combatt\u00e9 contro i niceni, comandati da Teodoro I Lascaris, in Bitinia nel 1205, ma furono sconfitti, cos\u00ec fu fermata l'avanzata trapezuntina alla citt\u00e0 di Eraclea Pontina. I trapezuntini non poterono riorganizzarsi come avrebbero voluto i due sovrani, visto che i selgiuchidi iniziarono ad attaccare i loro confini. Nel 1205 Trebisonda fu assediata da parte dei selgiuchidi, guidati dal sultano Kaykhusraw I, ma il fratello di Davide riusc\u00ec a resistere e nel 1206 i selgiuchidi si ritirarono.\nScampato il pericolo della caduta della capitale, i trapezuntini poterono nuovamente riorganizzarsi per continuare la guerra contro i niceni. Davide ricominci\u00f2 la sua avanzata sulla Bitinia e invi\u00f2 il giovane generale Sinadeno a occupare la citt\u00e0 di Nicomedia. Sinadeno, non tenendo conto del pericolo che costituiva l'imperatore Teodoro I Lascaris, attravers\u00f2 un passaggio dove era facile aspettarsi un'imboscata, ed in effetti qui gli uomini di Teodoro si scagliarono contro quelli di Sinadeno, battendoli e prendendo come prigioniero lo stesso Sinadeno. Con la sconfitta dell'esercito trapezuntino Davide fu costretto a riconoscere il confine con l'impero di Nicea, alla citt\u00e0 di Eraclea Pontina, anche se i niceni pretendevano anche questa citt\u00e0 per loro. Mentre Davide combatteva contro i niceni, Alessio rese la costa della Crimea vassalla all'impero di Trebisonda.\nIntanto Davide non voleva darsi per vinto contro i niceani e quindi strinse un'alleanza con l'imperatore latino Enrico di Fiandra, contro l'impero di Nicea. Visto che la bellicosit\u00e0 di Davide non si placava, Teodoro decise di invadere l'impero di Trebisonda, organizz\u00f2 un esercito basato soprattutto sugli arcieri. Queste truppe avevano il morale molto alto ed in breve tempo conquistarono il distretto di Plousias. L'esercito niceno stava per assediare anche Eraclea Pontina, quando torn\u00f2 indietro, visto che i latini, sotto il comando di Thierri de Loos, avevano conquistato Nicomedia.\nMa poco dopo i latini dovettero abbandonare la citt\u00e0, essendo stati richiamati in Tracia, dove l'impero latino era stato invaso dai bulgari. Davide poi chiese all'imperatore latino di associarlo alle trattative con i niceni e, in cambio, lui sarebbe divenuto suo vassallo. Davide us\u00f2 questa mossa perch\u00e9 sapeva di non poter resistere da solo contro l'esercito niceno, quindi preferiva essere nominalmente suddito dell'imperatore latino, piuttosto che perdere il suo territorio a favore dei niceni. L'imperatore latino accett\u00f2 la proposta di Davide e immediatamente mand\u00f2 al confine tra Nicea e Trebisonda 300 ausiliari franchi, che attraversarono il fiume Sangarios e durante il loro cammino devastarono villaggi e riconquistarono il distretto di Plousias. Davide si ritir\u00f2 ma i franchi, incautamente, avanzarono nel paese collinare e furono attaccati di sorpresa da Andronico Gido, un generale niceno, sul passo di Rough, nei pressi di Nicomedia. I franchi furono tutti massacrati tranne uno, che fu risparmiato affinch\u00e9 raccontasse al suo imperatore ci\u00f2 che era successo.\nLa catastrofe e la morte.\nDopo che i franchi erano stati sconfitti, Teodoro I Lascaris ne approfitt\u00f2 per attaccare i territori comandati da Davide, che non potevano resistere visti i pochi uomini che il mega Comneno disponeva, cos\u00ec tutti i suoi territori caddero, tranne alcune cittadine vicine al confine con Alessio. La situazione divent\u00f2 ancor pi\u00f9 catastrofica quando i selgiuchidi, guidati dal sultano Kay Ka'us, vista la debolezza dell'impero di Trebisonda, decisero di attaccare l'impero, mettendo cos\u00ec sotto assedio Sinope nel 1212. La citt\u00e0 era difesa da Davide e Alessio, che era accorso in aiuto al fratello, ma durante l'assedio Davide rimase ucciso (12 dicembre 1212), la citt\u00e0 cadde in mano dei selgiuchidi e Alessio fu catturato."}
{"id": "318472", "revid": "599013", "url": "https://it.wikipedia.org/wiki?curid=318472", "title": "Separazione di Huygens", "text": "La separazione di Huygens (dal nome di Christiaan Huygens) \u00e8 uno spazio vuoto presente nel sistema di anelli del pianeta Saturno, all'interno della pi\u00f9 vasta Divisione di Cassini e posto ad una distanza dal centro del pianeta di 117 680 km; quest'ultima \u00e8 situata fra i due anelli pi\u00f9 brillanti del pianeta, l'anello B, all'interno, e l'anello A, all'esterno."}
{"id": "318473", "revid": "1711941", "url": "https://it.wikipedia.org/wiki?curid=318473", "title": "Primavera berbera", "text": "Il termine Primavera berbera (in berbero \"Tafsut n Imazi\u0263en\" o semplicemente \"Tafsut\") designa l'insieme degli eventi che si svolsero nella primavera del 1980 in Cabilia e ad Algeri, durante i quali si manifest\u00f2 per la prima volta pubblicamente l'esigenza di un riconoscimento della lingua e della cultura berbera in Algeria. Si tratta anche del primo movimento popolare di opposizione alle autorit\u00e0 algerine dopo l'indipendenza del 1962.\nLe cause.\nI berberi che ancora parlano la loro lingua sono tra un quarto ed un terzo della popolazione algerina. Dall'indipendenza del paese, l'arabo ha sostituito il francese come lingua ufficiale. La politica linguistica algerina si traduce in un'arabizzazione massiccia dell'amministrazione e dell'insegnamento.\nUna riflessione sulla situazione linguistica emerge innanzitutto tra alcuni intellettuali all'estero (tra i quali Taos Amrouche, Mouloud Mammeri e i membri dell'Accademia berbera).\nAll'interno del paese, la maggior concentrazione di berberofoni si trova in Cabilia. L'universit\u00e0 di Tizi-Ouzou, fondata nel 1977, rappresenta un terreno di scambi culturali. Come dappertutto, anche qui l'organizzazione di dibattiti e concerti, oltre che la rappresentazione di spettacoli teatrali in lingua berbera sono subordinate ad un'autorizzazione delle autorit\u00e0, e spesso ottengono un rifiuto.\nGli avvenimenti.\n10 marzo 1980: i responsabili del Centro universitario di Tizi Ouzou annullano una conferenza dello scrittore Mouloud Mammeri sulla poesia cabila antica. I responsabili di questa decisione rifiutano di dare spiegazioni: sembra trattarsi di disposizioni dall'alto.\n11 marzo: manifestazioni a Tizi Ouzou, scioperi in Cabilia e ad Algeri.\n7 aprile: imponente manifestazione a Algeri. La repressione \u00e8 durissima e la giornata si conclude con un centinaio di arresti, numerosi feriti e forse anche un morto. Altri raduni si registrano in diverse cittadine della Cabilia.\n7 aprile: inizio dello sciopero all'universit\u00e0 di Tizi Ouzou.\n8 aprile: un'altra manifestazione converge su Algeri, ma senza reazioni violente da parte della polizia.\n10 aprile: sciopero generale in Cabilia. Il sindacato degli studenti (UNJA), vicino al governo, denuncia che alcuni manifestanti sarebbero \"teleguidati dall'estero\".\n17 aprile: in un discorso, il presidente algerino Chadli Bendjedid dichiara che l'Algeria \u00e8 un paese \"arabo, musulmano, algerino\" e che \"democrazia non significa anarchia\".\nLo stesso giorno, gli scioperanti vengono espulsi dall'ospedale di Tizi Ouzou e dai locali della SONELEC (una fabbrica di materiale elettrico con 1300 operai).\n20 aprile: l'universit\u00e0 di Tizi Ouzou viene presa d'assalto dalle forze dell'ordine nel corso dell'operazione \"Mizrana\", durante la quale gli studenti vengono percossi selvaggiamente, caricati su cellulari e portati in caserma per interrogatori e torture. Dalle violenze non si salvano neppure le ragazze.\nIl movimento continuer\u00e0 poi con manifestazioni attive di sostegno ai 24 detenuti condannati a pene varie di reclusione.\nLe conseguenze.\nPoliticamente, quello della Primavera Berbera \u00e8 il primo movimento popolare spontaneo dell'Algeria dopo l'indipendenza. Esso apr\u00ec la via ad una messa in discussione del regime algerino. Questi moti prefigurano quelli di Costantina del 1986 e d'Algeri del 1988.\nSul piano sociale, il movimento traduce l'emergere di una generazione di intellettuali impegnati nella lotta democratica (si citano ad esempio Tahar Djaout e Ferhat Mehenni).\nSul piano culturale, la Primavera berbera rompe il tab\u00f9 linguistico e culturale: \u00e8 l'espressione della contestazione dell'arabizzazione intensiva dell'amministrazione a spese del berbero. Nell'estate dello stesso 1980, a Yakouren, si tenne un seminario che affront\u00f2 per la prima volta esplicitamente queste tematiche, e diede vita al Movimento Culturale Berbero (MCB).\nQuesta presa di coscienza identitaria ha in seguito toccato anche il vicino Marocco, in cui questi avvenimenti vengono commemorati ogni anno dalle associazioni culturali berbere."}
{"id": "318476", "revid": "599013", "url": "https://it.wikipedia.org/wiki?curid=318476", "title": "Anello A", "text": "L'anello A \u00e8 l'anello planetario pi\u00f9 brillante del pianeta Saturno; \u00e8 situato all'esterno dell'anello B, al di l\u00e0 della Divisione di Cassini. Esternamente \u00e8 delimitato dall'orbita di Atlante, un satellite minore di Saturno.\nAl suo interno trovano spazio due regioni relativamente povere di materiale: la Divisione di Encke, situata presso l'estremit\u00e0 esteriore dell'anello, in prossimit\u00e0 dell'orbita di Pan, e la Divisione di Keeler, dovuta alla presenza di Dafni."}
{"id": "318478", "revid": "4", "url": "https://it.wikipedia.org/wiki?curid=318478", "title": "Kazari", "text": ""}
{"id": "318479", "revid": "1652134", "url": "https://it.wikipedia.org/wiki?curid=318479", "title": "Alessio III di Trebisonda", "text": "Era figlio dell'imperatore Basilio di Trebisonda (\u2020 6 aprile 1340), imperatore dal 1332 al 1340, e della di lui amante (e forse seconda moglie) Irene di Trebisonda. Il nome originario di Alessio era Giovanni Comneno, ma quando fu posto in trono prese il nome di Alessio III.\nBiografia.\nAntefatti.\nQuando Basilio di Trebisonda mor\u00ec, il 6 aprile 1340, la sua prima moglie Irene Paleologa di Trebisonda gli succedette e invi\u00f2 tutti i figli che il defunto marito aveva avuto dall'amante Irene di Trebisonda, insieme alla loro madre, a Costantinopoli, alla qual corte Alessio (che allora si chiamava Giovanni) fu cresciuto. Quando quest'ultimo raggiunse l'et\u00e0 di undici anni (1349), l'imperatore Giovanni VI Cantacuzeno lo invi\u00f2 a Trebisonda affinch\u00e9 sostituisse il prozio deposto Michele di Trebisonda (1285 \u2013 dopo il 1355).\nGiovanni / Alessio giunse a Trebisonda il 22 dicembre 1349 ed i nobili che, capeggiati dal duca Niketas, avevano deposto Michele Comneno, non ebbero nulla a ridire, per cui Giovanni fu incoronato imperatore in Trebisonda il 21 dicembre 1349 assumendo il nome di Alessio III. Il deposto Michele fu sistemato in un monastero ove morir\u00e0 poco pi\u00f9 di sei anni dopo.\nIl regno pi\u00f9 lungo.\nAlessio III fu imperatore dal dicembre 1349 fino alla morte. Fu il governo pi\u00f9 lungo dell'impero di Trebisonda, essendo durato ben 41 anni, durante i quali la capitale divenne uno dei maggiori centri commerciali e culturali al mondo.\nAlessio III mor\u00ec nel 1390 e gli succedette il figlio Manuele III di Trebisonda.\nMatrimonio e discendenza.\nAlessio spos\u00f2 nel 1351 Teodora Cantacuzena, probabilmente figlia del sebastocratore Niceforo Cantacuzeno, dalla quale ebbe:\nInoltre, da un'amante di cui non \u00e8 noto il nome, ebbe due figli illegittimi:"}
{"id": "318480", "revid": "125623213", "url": "https://it.wikipedia.org/wiki?curid=318480", "title": "Walter Santarossa", "text": "Alto 200\u00a0cm, 94\u00a0kg di peso, giocava nel ruolo di ala piccola.\nCarriera.\nClub.\nAla dal buon tiro da tre punti, cresce cestisticamente a Livorno, ed esordisce in Serie A nel 2001, a seguito della promozione della sua squadra, contribuendo come una delle pedine chiave.\nPassa alla Viola Reggio Calabria nel 2002-03, annata in cui per\u00f2 si infortuna. L'anno successivo viene acquisito dalla Pallacanestro Biella, formazione in cui mostra doti difensive elevate, forse poco riconosciute in precedenza, rivelandosi uno dei migliori in Italia nel suo ruolo. Nel marzo del 2007 avviene il trasferimento alla Juvecaserta Basket.\nMentre era senza contratto, svolgeva gli allenamenti di preparazione con la squadra campione d'Italia, la Montepaschi Siena; \u00e8 tornato per la stagione 2007-08 nell'Angelico Biella. Il 18 gennaio 2008 fa ritorno in Legadue, acquistato dall'Ignis Novara. Con la societ\u00e0 piemontese disputa 15 incontri di campionato e retrocede in Serie B d'Eccellenza. Nel 2008 passa alla Legea Scafati. Nella stagione 2009-2010 approda in Serie A Dilettanti con la maglia granata del Basket Trapani, con cui conquista la promozione in Legadue. Milita successivamente per l'Aquila Basket Trento con la quale riesce a bissare il successo dell'anno precedente, ovvero la promozione in Legadue.\nNell'estate dello stesso anno si trasferisce a Lucca, per giocare con la compagine toscana, neopromossa, nuovamente in DNA. Con il fallimento della squadra toscana (con cui ha quasi due stagioni di militanza), nel marzo 2014 torna a Trento per completare la restante parte della stagione. Successivamente si aggrega alla formazione di Biella per poi venire ingaggiato dagli G.S. Eagles Valsesia Basket in serie B.\nNel luglio del 2016 viene ingaggiato dalla Nuova Pallacanestro Ghemme in Serie D ottenendo nelle stagioni 2016/2017 e 2017/2018 due promozioni rispettivamente in Serie C Silver e Serie C Gold.\nIl 19 luglio 2018, dopo essersi ritirato dall'attivit\u00e0 agonistica, diventa assistente di Michele Carrea alla Pallacanestro Biella.\nNel 2019 torna in campo da giocatore al Basket Cossato.\nNella stagione 2020-21 ritorna con il Valsesia Basket dove disputa il campionato di D regionale piemontese, ottenendo la promozione in C Silver piemontese a fine stagione\nNazionale.\nCostantemente convocato nelle rappresentative nazionali giovanili fino dalla categoria Cadetti, fu memorabile la sua prestazione difensiva agli Europei Under-20, quando limit\u00f2 a soli 10 punti il gi\u00e0 fortissimo tedesco Dirk Nowitzki, futura stella NBA.\nTra il 2001 e il 2005 ha avuto modo di vestire la canotta della Nazionale maggiore, partecipando anche a due edizioni dei Giochi del Mediterraneo, vinti dagli \"Azzurri\" nel 2005."}
{"id": "318483", "revid": "88480413", "url": "https://it.wikipedia.org/wiki?curid=318483", "title": "Coefficiente di effetto utile", "text": "Il coefficiente di effetto utile \u00e8 utilizzato per misurare la \"bont\u00e0\" dei cicli termodinamici inversi, il cui scopo sia la sottrazione di energia da una sorgente fredda a temperatura T0 (cicli frigoriferi) oppure la cessione di calore ad una sorgente calda a temperatura T1 &gt; T0 (cicli a pompa di calore); esso non costituisce un rendimento, essendo sempre maggiore di uno, mentre il rendimento \u00e8 una percentuale di utilizzo dei fattori di input.\nIl coefficiente di effetto utile \u03b5 per un ciclo inverso di tipo frigorifero \u00e8 indicato dal rapporto fra il calore, per unit\u00e0 di massa di fluido operativo, sottratto alla sorgente a temperatura inferiore (positivo in quanto assorbito dal sistema a spese dell'ambiente esterno) e il valore assoluto del lavoro speso per fare ci\u00f2 (che, senza il modulo, sarebbe altrimenti negativo in quanto compiuto dall'ambiente sul sistema):\nNella pratica tecnica, tale coefficiente \u03b5 \u00e8 solitamente chiamato E.E.R., acronimo di Energy Efficiency Ratio, in Italiano \"Coefficiente (rapporto) di efficienza energetica\".\nCome conseguenza del primo principio della termodinamica si pu\u00f2 ricavare una relazione tra il coefficiente di effetto utile e il coefficiente di prestazione: COP =\u03be + 1\nInoltre, tale principio permette di scrivere che |L| = h2 - h1 e che Q0 = h1 - h4, quindi:\nPer il ciclo di Carnot l'\u03b5c \u00e8 esprimibile in funzione della temperatura:\nParimenti, il coefficiente di effetto utile \u03b5' per un ciclo inverso di tipo pompa di calore \u00e8 indicato dal rapporto fra il valore assoluto del calore, per unit\u00e0 di massa di fluido operativo, ceduto alla sorgente a temperatura superiore (negativo senza il modulo in quanto ceduto dal sistema all'ambiente esterno) e il lavoro speso per fare ci\u00f2:\nNella pratica tecnica, tale coefficiente \u03b5' \u00e8 solitamente chiamato COP, acronimo di \"Coefficient of Performance\", in italiano \"coefficiente di prestazione\"."}
{"id": "318497", "revid": "200568", "url": "https://it.wikipedia.org/wiki?curid=318497", "title": "Vigoleno", "text": "Vigoleno \u00e8 una frazione del comune di Vernasca, in provincia di Piacenza in cui sorge l'omonimo castello. Fa parte de I borghi pi\u00f9 belli d'Italia, pervenutoci fortunatamente intatta in tutte le sue parti ed \u00e8 un esempio di borgo fortificato medievale di particolare bellezza. \nCollocata sul crinale tra la valle dell'Ongina e quella dello Stirone su un rilievo di non elevata altezza (350 m s.l.m.) gode di un ampio panorama sulle vallate e colline circostanti.\nMonumenti e luoghi d'interesse.\nLa pieve di San Giorgio.\nChiesa romanica del XII secolo ha tre navate divise da quattro coppie di possenti pilastri rotondi con capitelli scolpiti con figure. Ha subito rimaneggiamenti rinascimentali e barocchi, ma grazie al restauro del 1963, si presenta oggi con il suo aspetto originale, austero ed imponente. La facciata \u00e8 impreziosita da un portale scolpito con colonnine dai capitelli fogliati e nella lunetta una scultura raffigurante San Giorgio. Poche le tracce di affresco, San Giorgio nell'abside del XV secolo e San Benedetto su un pilastro, datato 19 luglio 1427.\nIl campanile di pianta quadrangolare, \u00e8 sormontato da bifore.\nL'oratorio di Santa Maria.\nPiccolo edificio settecentesco elegante e sobrio con pianta a crociera. Si affaccia sulla piazzetta con una piccola gradinata. Oggi viene utilizzato per mostre e per piccoli concerti data l'acustica perfetta.\nSociet\u00e0.\nTradizioni e folclore.\nA Vigoleno \u00e8 ancora viva la tradizione della questua del cantamaggio, il 30 di aprile il gruppo dei canterini porta l'augurio del maggio per le case del borgo, ricevendone in cambio uova o altri doni che vengono calati con la \"cavagna\" appesa ad uno spago dalle finestre negli stretti vicoli.\nD\u00e0 il nome ad un vino il Colli Piacentini Vin Santo di Vigoleno.\nNel Castello di Vigoleno esiste un piccolo museo dedicato agli orsanti."}
{"id": "318498", "revid": "188323", "url": "https://it.wikipedia.org/wiki?curid=318498", "title": "Catena di trasmissione (bicicletta)", "text": ""}
{"id": "318499", "revid": "599013", "url": "https://it.wikipedia.org/wiki?curid=318499", "title": "Divisione di Encke", "text": "La Divisione di Encke \u00e8 uno spazio vuoto presente nel sistema di anelli del pianeta Saturno, all'interno del brillante Anello A; l'assenza di materiale in questa ristretta banda \u00e8 dovuta alla presenza dell'orbita di un satellite minore del pianeta, Pan.\nNel corso della missione spaziale Cassini-Huygens \u00e8 stato individuato un piccolo anello sottile situato all'interno della Divisione."}
{"id": "318500", "revid": "11792", "url": "https://it.wikipedia.org/wiki?curid=318500", "title": "Pavimentazioni esterne", "text": ""}
{"id": "318502", "revid": "124730344", "url": "https://it.wikipedia.org/wiki?curid=318502", "title": "Club Sport Mar\u00edtimo", "text": "Il Club Sport Mar\u00edtimo, noto come Mar\u00edtimo, \u00e8 una societ\u00e0 sportiva portoghese con sede nella citt\u00e0 di Funchal, nell'isola di Madera.\nIl club, che dispone fra le altre anche di sezioni di atletica, e pallacanestro, \u00e8 principalmente noto per la sua divisione calcistica, che attualmente milita in Primeira Liga, la massima divisione del campionato portoghese.\nStoria.\nIl \"Club Portugu\u00eas de Sport Mar\u00edtimo\" fu fondato il 20 settembre del 1910 da C. Fernandes de Gouveia, che volle rispecchiare nel nome e nei primi simboli adottati la vocazione marittima dei primi calciatori e dirigenti, in buona parte pescatori ed impiegati portuali a Funchal.\nDopo aver imposto il proprio predominio sulle competizioni calcistiche locali, il Mar\u00edtimo rappresent\u00f2 per la prima volta la propria isola in una competizione nazionale, il Campeonato de Portugal, nel 1923; tre anni pi\u00f9 tardi, nel 1926, la vittoria per 2-0 sul consent\u00ec ai rosso-verdi di imporsi nella competizione (antesignana del Campionato portoghese di calcio, che prender\u00e0 il via solo nel 1934) e conquistare il primo e finora unico trofeo vinto dalla squadra in ambito nazionale.\nLa partecipazione al campionato venne inizialmente negata dalla federazione calcistica del Portogallo ai club di Madera, per ragioni logistiche; nel trentennio fra il 1940 ed il 1970 al campione dell'isola venne riservato unicamente un posto in Coppa del Portogallo. Il Mar\u00edtimo si impose come club pi\u00f9 vincente a livello locale conquistando il campionato di Madera per 21 volte, e venne insignito nel 1956 dell'onorificenza dell'Ordine del Cristo a seguito di una \"tourn\u00e9e\" in Africa.\nNel 1973 la federazione acconsent\u00ec a far partecipare la squadra campione dell'isola ad un turno di qualificazione per l'accesso al campionato nazionale. Il Mar\u00edtimo, in quanto campione in carica, vinse il torneo e venne cos\u00ec iscritto per la prima volta alla \"Segunda Divis\u00e3o\", il secondo livello del calcio portoghese, per la stagione 1973-74.\nNel 1978 la squadra venne promossa per la prima volta in Primeira Divis\u00e3o, categoria che fu mantenuta fino al 1981 e successivamente, dopo un susseguirsi di alti e bassi durato qualche anno, riconquistata definitivamente nel 1986. Da allora il Mar\u00edtimo milita stabilmente nella massima serie del campionato portoghese, prima squadra di Madera a raggiungere la categoria.\nL'arrivo del brasiliano Paulo Autuori in panchina nel 1991 coincise con un periodo di gloria per i rosso-verdi, che nel 1993 ottennero un brillante quinto posto in campionato (miglior piazzamento raggiuinto dal club) ed il diritto di partecipare per la prima volta ad una competizione europea, la Coppa UEFA 1993-94. L'accesso all'Europa venne conquistato anche l'anno successivo, stagione in cui la squadra raggiunse anche la finale di coppa del Portogallo, persa per 2-0 contro lo . Anche nel decennio seguente la squadra isolana riusc\u00ec a confermarsi come una presenza stabile nella prima divisione portoghese, e a raggiungere nuovamente la finale della coppa nazionale nel 2001, persa contro il . La squadra rosso-verde ha partecipato in successive occasioni alla Coppa UEFA e all'Europa League, riuscendo a raggiungere la fase a gironi in quest'ultima competizione nel UEFA Europa League 2012-2013. In totale sono otto le apparizioni complessive in Europa della societ\u00e0 madeirense.\nNegli ultimi anni il Mar\u00edtimo \u00e8 riuscito a conservare la categoria e a consolidarsi come realt\u00e0 della medio-alta classifica, riuscendo a raggiungere la finale della \"Ta\u00e7a da Liga\" (la Coppa di Lega portoghese) nel 2015 e 2016, risultando perdente in entrambe le occasioni contro il .\nColori e simboli.\nColori sociali.\nSin dalla sua fondazione, il Mar\u00edtimo ha adottato come suoi colori distintivi il verde ed il rosso, ispirati da quelli della bandiera adottata dalla al tempo neonata repubblica lusitana. La scelta cadde sui colori repubblicani per distinguere il club appena fondato dai rivali del Club Sports da Madeira, che avevano invece adottato il bianco-blu monarchico.\nStemma.\nL'emblema del club raffigura un leone bianco su sfondo verde, contornato da un timone rosso. \u00c8 questo un richiamo alle origini portuali del club. Adottato nel 1921-22, ha subito solo piccole modifiche grafiche da allora.\nStrutture.\nStadio.\nDal 1927 la squadra gioca le proprie partite casalinghe in quello che attualmente \u00e8 l'impianto \"Est\u00e1dio do Mar\u00edtimo\" (10.600 posti). In precedenza conosciuto come \"Est\u00e1dio dos Barreiros\" (dal 1957), lo stadio \u00e8 stato rimodernato nel periodo 2009-2016 e portato alla sua capienza attuale. \nSociet\u00e0.\nSettore giovanile.\nIl club dispone di una propria sezione giovanile, il Mar\u00edtimo B, attualmente militante nel \"Campeonato de Portugal\", la terza serie della piramide calcistica lusitana.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020.\nTifoseria.\nGemellaggi e rivalit\u00e0.\nLa rivalit\u00e0 maggiormente sentita dalla tifoseria rosso-verde \u00e8 quella nei confronti del C.D. Nacional, con il quale tradizionalmente viene contesa la supremazia isolana. A partire dal 1988 la partita si \u00e8 disputata in pi\u00f9 occasioni anche nella massima categoria. Un'altra rivalit\u00e0, sempre su base geografica, \u00e8 quella verso l'Uni\u00e3o Madeira. Anche questa partita si \u00e8 disputata in Primeira Liga, l'ultima volta nel 2016, annata nella quale tutte e tre le tre principali squadre isolane si sono affrontate nella massima serie.\nIl club presenta una base di simpatizzanti anche all'estero: nel 1959 alcuni esuli di Madera fondarono in Venezuela il \"Club Sport Mar\u00edtimo de Venezuela\", squadra dichiaratamente ispirata alla simbologia del club isolano e con cui le relazioni di amicizia sono proseguite fino allo scioglimento della societ\u00e0 nel 1995. Una situazione simile si presenta nei confronti del Mar\u00edtimo di Porto Novo, squadra capoverdiana affiliata al club di Madera dal 1997.\nOrganico.\nRosa 2021-2022.\n\"Rosa aggiornata al 27 dicembre 2021\"\nRosa 2020-2021.\n\"Rosa aggiornata al 24 febbraio 2021\""}
{"id": "318504", "revid": "767487", "url": "https://it.wikipedia.org/wiki?curid=318504", "title": "Souleymane Diamoutene", "text": "Biografia.\nDal dicembre 2014 possiede la cittadinanza italiana.\nCaratteristiche tecniche.\nDifensore centrale di grande contenimento e molto abile nei corner, all'occorrenza pu\u00f2 essere impiegato anche come terzino destro.\nCarriera.\nClub.\nGli inizi.\nScoperto in Mali da osservatori dell'Udinese, tra il 1999 e il 2000 si allena per alcuni mesi con la formazione primavera dei friulani. Nel 2001 firma per la Lucchese, nel campionato di Serie C1, sua prima esperienza da professionista.\nNell'estate 2003 \u00e8 acquistato dal , con cui esordisce in Serie A nella stagione 2003-2004. Con la squadra del Grifo, trova anche il primo gol da professionista in Italia, precisamente in un -Chievo di Coppa Italia.\nNell'estate 2004 passa al Lecce e nel 2004-2005 \u00e8 un titolare fisso della squadra allenata da Zden\u011bk Zeman, che gli d\u00e0 fiducia fin dalle prime partite di campionato. Alla fine della stagione Diamoutene totalizza 33 presenze e 1 gol (contro la Lazio).\nNella stagione 2005-2006 \u00e8 ancora titolare nella difesa del Lecce, che alla fine della stagione retrocede in Serie B.\nRimane a Lecce, in Serie B, anche per la stagione 2006-2007. A fine campionato avr\u00e0 segnato 3 gol: uno contro il Genoa, uno su calcio di rigore nel derby casalingo contro il e uno contro il .\nNella stagione 2007-2008 contribuisce fortemente alla promozione della squadra in Serie A, con 33 presenze e 2 gol e soprattutto come titolare della miglior difesa del campionato.\nViene eletto nella Top 11 di Serie B, votato come uno dei migliori difensori della categoria, unico giocatore ad essere eletto all'unanimit\u00e0 dagli allenatori di B.\nIn tutto con la maglia del Lecce disputa 144 partite di Campionato (74 in Serie A e 70 in Serie B)\nRoma e Bari.\nIl 31 gennaio 2009 passa in prestito alla , dove indossa la maglia numero 21. Viene convocato il giorno stesso per la partita del giorno successivo, dove sieder\u00e0 in panchina. Debutta il 22 febbraio in - 1-0 subentrando a Juan. Fa anche il suo debutto in Champions League 3 giorni dopo in Arsenal- 1-0, rilevando Loria al 70\u00ba minuto. Verr\u00e0 impiegato come titolare nel match di ritorno, disputando fra l'altro un'ottima partita.\nIl 29 agosto passa in prestito al , squadra con la quale disputa solo 3 gare di campionato.\nIl ritorno al Lecce.\nRientra al Lecce per la stagione 2010-2011. Il ritorno in maglia giallo-rossa per\u00f2 non \u00e8 fortunato. Viene osteggiato dai tifosi che gli contestano, pi\u00f9 che i suoi trascorsi al , qualche dichiarazione passata, fino a subire un'aggressione durante una seduta di allenamento.. Termina la nuova avventura in terra salentina con all'attivo soltanto 2 presenze ed una marcatura, realizzata il 21 novembre contro la (sconfitta per 2-3).\nPescara e Levski Sofia.\nIl 20 gennaio 2011 passa in prestito al Pescara. Il suo primo gol in maglia biancazzurra arriva il 19 febbraio contro il Torino. A fine stagione scaduto il prestito ritorna al Lecce.\nIl 10 febbraio 2012 il Lecce cede a titolo definitivo il difensore maliano al Levski Sofia. A dicembre dello stesso anno rescinde il contratto con la societ\u00e0 bulgara.\nIn Serie D: Lupa Roma, Fidelis Andria.\nIl 17 settembre 2013 viene ufficialmente ingaggiato dalla Lupa Roma, societ\u00e0 che milita nel campionato di serie D. Con la squadra capitolina gioca un'ottima annata e contribuisce alla vittoria della sua squadra nel torneo, primo campionato nella storia della societ\u00e0,con 1 gol in 13 presenze\nal termine della stagione dopo alcune incomprensioni con lo staff ed alcuni mesi passati ai margini della rosa, il giocatore non rinnova il contratto rimanendo cos\u00ec svincolato.\nIl 9 marzo 2015 firma con la Fidelis Andria ed ottiene la promozione in Lega Pro.\nRitorno a Pescara e l\u2019esperienza maltese.\nDomicilato a Castro, nel 2015-2016 si allena con il Poggiardo, formazione di seconda categoria. Il 16 marzo 2016, dopo un periodo di prova, viene ufficialmente ingaggiato dal Pescara in Serie B, tornando a vestire la maglia che aveva indossato per sei mesi nella stagione 2010-2011. La sua unica apparizione \u00e8 alla quarantesima giornata di campionato entrando all'87' al posto di Michele Fornasier nella vittoria per 4-0 nel derby abruzzese contro la Virtus Lanciano.\nIn estate firma per il G\u017cira United di Malta dove in due anni gioca 36 partite segnando un gol.\nRitorno in Italia.\nNel dicembre 2018 viene ingaggiato dall\u2019Igea Virtus in Serie D.\nIl 6 settembre 2019 si trasferisce al , sempre in Serie D.\nNazionale.\nConta 49 presenze e 1 rete con la Nazionale maliana con cui ha disputato tre edizioni della Coppa delle Nazioni Africane: nel 2004, nel 2008 e nel 2010.\nStatistiche.\nPresenze e reti nei club.\n\"Statistiche aggiornate all\u201911 aprile 2018.\""}
{"id": "318508", "revid": "1543377", "url": "https://it.wikipedia.org/wiki?curid=318508", "title": "Age of Mythology", "text": "Age of Mythology \u00e8 un videogioco di strategia in tempo reale, sviluppato da Ensemble Studios e pubblicato da Microsoft Game Studios nel 2002 per Microsoft Windows e successivamente per macOS.\n\u00c8 lo spin-off di \"Age of Empires\": l'ambientazione unisce elementi storici a elementi fantastici, ispirati alla mitologia dei popoli rappresentati nel gioco (divinit\u00e0 e creature soprannaturali).\nIl gioco ebbe molto successo e quattro mesi dopo la pubblicazione aveva gi\u00e0 venduto pi\u00f9 di un milione di copie.\nDel gioco \u00e8 stata pubblicata un'espansione, \"\". Gioco originale ed espansione sono stati poi pubblicati anche insieme, come \"Age of Mythology Gold Edition\".\nIl 28 gennaio 2016, dopo pi\u00f9 di 13 anni dall'uscita del gioco originale, \u00e8 uscita la seconda espansione \"Tale of the Dragon\", ambientata nell'antica Cina.\nTrama.\nDiversamente da \"Age of Empires\" e \"\", \"Age of Mythology\" ha soltanto una campagna per il giocatore singolo. La campagna, intitolata \"Caduta del tridente\", \u00e8 molto pi\u00f9 lunga delle campagne dei giochi precedenti e consta di trentadue livelli.\nIl protagonista \u00e8 Arkantos, un eroe di Atlantide; gli abitanti di Atlantide appartengono alla civilt\u00e0 greca, ma nel corso della campagna Arkantos guider\u00e0 anche armate egizie e nordiche. Alcune missioni si svolgono inoltre negli Inferi, rappresentati come caverne oscure con fiumi di lava. Vi \u00e8 anche una breve campagna tutorial composta da solo tre livelli che ha come protagonista Arkantos e introduce la storia principale. Nel tutorial, che consente di imparare le dinamiche base del gioco, Arkantos si reca, con dei guerrieri, su un'isola per uccidere un ciclope; eliminato il mostro, l'eroe fa scorte di risorse e si garantisce il favore degli d\u00e8i; infine, scoperto un covo di pirati, lo distrugge utilizzando poteri divini e creature mitiche; dopodich\u00e9, Arkantos fa rotta verso Atlantide.\n\"Caduta del tridente\".\nDopo un sonno inquieto, durante il quale appare in sogno all'ammiraglio Arkantos la dea Atena, Atlantide viene attaccata dai pirati del minotauro Kamos. Arkantos riesce a proteggere Atlantide e a respingere i vari assalti ma, durante la battaglia, i nemici rubano il tridente di bronzo della grande statua di Poseidone davanti al porto principale di Atlantide. Arkantos si reca sull'isola in cui si \u00e8 rifugiato Kamos e riesce a recuperare il tridente, che fa rispedire immediatamente ad Atlantide. Arkantos si reca poi dai suoi alleati greci e partecipa alla guerra di Troia, durante la quale combatte insieme ad Aiace, Agamennone e Ulisse; quest'ultimo idea lo stratagemma del cavallo di legno, grazie al quale i Greci conquistano Troia. Prima di tornare ad Atlantide, Arkantos, per riparare le proprie navi, si ferma in Grecia nel porto di Ioklos, ma scopre che questo \u00e8 caduto nelle mani dei banditi. Arkantos e Aiace riconquistano Ioklos e salvano il centauro Chirone. Questi rivela ad Arkantos e Aiace che i banditi, guidati da un uomo di nome Kemsyt, hanno rapito gli uomini di Ioklos e li hanno portati a nord, dove li stanno obbligando a costruire qualcosa. Pertanto, i tre eroi si dirigono nel posto in cui il ciclope Gargarensis, un signore della guerra e comandante di Kamos e Kemsyt, sta utilizzando come schiavi gli uomini di Ioklos per aprire un passaggio per l'Oltretomba. Dopo aver sconfitto i banditi agli ordini di Gargarensis, gli eroi lo seguono fin dentro il passaggio che li porta a Erebus, il regno di Ade.\nArkantos e compagni, dopo aver distrutto l'ariete con il quale Gargarensis intendeva sfondare le possenti porte dell'Ade (che imprigionano Crono nel Tartaro), riescono a uscire dal regno dei morti e riemergono in Egitto. Qui, Arkantos e gli altri aiutano Amanra, impegnata nella lotta contro i banditi di Kemsyt. Amanra rivela ai suoi nuovi alleati che il dio egizio Osiride \u00e8 stato ucciso e fatto a pezzi da Set, che ora aiuta Gargarensis. Amanra, Arkantos e gli altri riescono a recuperare un pezzo del corpo di Osiride prima che i nemici lo distruggano. Poi, durante un periodo di pausa dai combattimenti, Arkantos si addormenta e gli appare nuovamente in sogno la dea Atena, che rivela all'atlantideo i piani di Gargarensis. Favorito da Poseidone, il ciclope ha intenzione di liberare il Titano Crono dal Tartaro (dove \u00e8 stato imprigionato da Zeus) per ricevere in cambio l'immortalit\u00e0. Amanra, Chirone, Arkantos e Aiace riescono a recuperare anche gli altri tre pezzi del corpo di Osiride: Amanra riesce a sottrarne un pezzo a Kemsyt, Chirone recupera la testa del dio da un'enorme tamerice, mentre Arkantos e Aiace sottraggono l'ultimo pezzo sferrando un attacco alla fortezza di Kamos che, sconfitto, si getta sulla lancia di Arkantos, per poi lanciarsi sulle rocce del mare, sfracellandosi. I quattro pezzi vengono poi portati ad Abydos, davanti alla piramide di Osiride: in questo modo, il dio risorge e annienta l'esercito di Gargarensis. Il ciclope riesce per\u00f2 a fuggire su di una nave, e Arkantos e Aiace si mettono sulle sue tracce. Nel tentativo di raggiungere Gargarensis, i due amici giungono su un'isola nei pressi della quale scorgono il relitto della nave di Ulisse: per scoprire cosa ne sia stato di lui, Arkantos e Aiace sbarcano sull'isola e notano la presenza di maiali dalla strana apparenza. Ancor prima di rendersi conto della situazione, vengono entrambi trasformati in cinghiali dalla maga Circe. I due devono cos\u00ec combattere contro gli isolani e salvare il maggior numero possibile di maiali, che altro non sono che soldati greci vittime dell'incantesimo di Circe. Giunti in prossimit\u00e0 di un tempio dedicato a Zeus, la maledizione finisce, e Arkantos e Aiace sconfiggono Circe distruggendo la fortezza della sua cittadella. Dopo essere stato salvato, Ulisse ringrazia Arkantos e Aiace, che gli danno anche una nave per poter tornare a casa.\nArkantos, Aiace, Amanra e Chirone raggiungono poi le fredde e desolate lande del nord all'inseguimento di Gargarensis. Nelle terre dei nordici incontrano Brokk ed Eitri, due \"dwarf\" (letteralmente \"nani\", ma il termine inglese viene usato anche nella versione italiana) che chiedono loro di liberare dai giganti la loro fucina. Dato che la fucina dei dwarf conduce a un altro passaggio per il regno dell'Oltretomba, Arkantos e i suoi alleati decidono di aiutarli. Dopo aver liberato la fucina dei dwarf dai giganti, Arkantos e i suoi compagni incontrano Reginleif, una valchiria che si unisce a loro e che li aiuta a riunire i vari clan nordici, in continua guerra l'uno con l'altro. Riuniti i clan dei nordici, il gruppo cerca di ostacolare Gargarensis che, attraversato il pozzo di Urd, \u00e8 ritornato nell'Oltretomba e sta nuovamente cercando di abbattere un'altra porta dell'Ade per liberare Crono. Giunti nell'Oltretomba, gli eroi vengono inseguiti dai giganti del fuoco, fino a quando Chirone si sacrifica per salvare gli altri. Mentre Gargarensis si trova alla porta del Nord, che sta per essere abbattuta da un ariete gigante, Brokk ed Eitri ricompongono il martello di Thor (distrutto in precedenza da Loki) che, una volta completato, sigilla la porta dell'Ade. Tornati in superficie, gli eroi si confrontano contro l'esercito di Gargarensis con l'aiuto di Ulisse, giunto in aiuto dei suoi amici. Gargarensis viene catturato e giustiziato. Arkantos, Aiace e Amanra salpano quindi alla volta di Atlantide; giunti in prossimit\u00e0 dell'isola, Arkantos decide di esporre la testa di Gargarensis sulla nave, ma si accorge di essere stato beffato da Loki: la testa \u00e8 infatti quella di Kemsyt. Gargarensis \u00e8 ancora vivo e sta tentando di aprire l'ultimo portale, situato sotto il tempio di Poseidone ad Atlantide. Arkantos riesce a salvare gli abitanti di Atlantide prima che vengano sterminati dall'esercito di Gargarensis, poi riceve la benedizione di Zeus e si confronta con Gargarensis al tempio di Poseidone. Gargarensis viene sconfitto e Atlantide sprofonda nell'oceano insieme ad Arkantos. Mentre Aiace, Amanra e gli atlantidei superstiti si mettono in salvo dalla distruzione di Atlantide su delle navi, Atena ricompensa Arkantos rendendolo immortale.\n\"Il dono aureo\".\n\"Il dono aureo\" (in inglese \"The Golden Gift\") \u00e8 una campagna ufficiale di \"AoM\" resa disponibile come un download dal sito internet di Microsoft, scaricabile gratuitamente e disponibile nella traduzione completa (sonoro, sottotitoli e parlato) in varie lingue, italiano compreso. La campagna segue le avventure di Brokk e Eitri, i due nani apparsi nella campagna iniziale. La storia si svolge molti anni prima degli eventi narrati nella \"Caduta del tridente\". Skult fa credere a entrambi i nani che l'altro vuole costruire il cinghiale meccanico di Freyr da solo. I due dwarf incominciano a lottare tra di loro presso la fucina ma, una volta completato l'animale metallico, Loki se ne impossessa. Per questo, Brokk ed Eitri si alleano e recuperano il cinghiale per offrirlo al dio Freyr.\nModalit\u00e0 di gioco.\nIl gioco in giocatore singolo si svolge sia tramite la campagna suddetta sia tramite le classiche mappe contro uno o pi\u00f9 giocatori controllati dal computer, creando squadre di alleati o di nemici tramite men\u00f9 a tendina. La sezione multiplayer \u00e8 svolta secondo le stesse mappe, analogamente con le alleanze scelte a priori o in gioco. Disponibili sia modalit\u00e0 on-line sia in rete locale (un computer fa da server di gioco, pu\u00f2 essere quello di un giocatore o solo di un osservatore). In totale, sono supportati fino a 12 giocatori.\nLa struttura generale di gioco \u00e8 molto simile a quella dei precedenti \"Age of Empires\", con molte aggiunte, oltre all'introduzione nella serie della grafica tridimensionale.\nL'edificio fondamentale \u00e8 sempre il centro citt\u00e0, in grado di produrre i cittadini (le unit\u00e0 da lavoro) e di progredire attraverso le quattro ere, che qui prendono il nome di \"et\u00e0 arcaica\", \"classica\", \"eroica\" e \"mitica\". Tuttavia, non \u00e8 possibile costruire centri citt\u00e0 ovunque, ma solo in alcuni punti prefissati dell'area di gioco (gli \"insediamenti\"). I centri citt\u00e0 aumentano anche la popolazione, ovvero il numero massimo di unit\u00e0 che si possono avere in gioco; anche le case aumentano la popolazione, ma se ne possono possedere in numero limitato, perci\u00f2 diventa importante occupare gli insediamenti. Il controllo di tutti gli insediamenti \u00e8 anche uno dei modi per vincere una partita standard, assieme alla distruzione dei nemici e al possesso di una \"meraviglia\", edificio dalla costruzione molto lenta e costosa.\nA inizio partita, oltre alla propria civilt\u00e0, si sceglie la propria divinit\u00e0 protettrice principale fra tre disponibili (ad es., per i Greci sono Zeus, Ade e Poseidone). Ogni divinit\u00e0 conferisce alcuni differenti vantaggi, tra cui un \"potere divino\", un'abilit\u00e0 speciale che pu\u00f2 essere utilizzata una sola volta quando si desidera.\nA ogni nuova era raggiunta, oltre a ottenere nuove unit\u00e0, edifici e tecnologie, si sceglie un'altra divinit\u00e0 minore che conferisce un altro potere divino sempre pi\u00f9 potente. La divinit\u00e0 scelta determina anche un nuovo tipo di \"unit\u00e0 mitica\" che pu\u00f2 essere reclutata presso i propri templi. Le unit\u00e0 mitiche sono le creature mitologiche, come minotauri e centauri, in genere molto potenti e dotate di un'abilit\u00e0 speciale che usano automaticamente quando possono. Esistono anche unit\u00e0 mitiche acquatiche e volanti.\nLa maggior parte dell'esercito \u00e8 formato, comunque, da unit\u00e0 realistiche dell'antichit\u00e0, tra cui fanteria, cavalleria, macchine d'assedio e navi, con il supporto di edifici difensivi (mura e fortezze). Molte unit\u00e0 e anche alcuni edifici differiscono funzionalmente, oltre che esteticamente, da una civilt\u00e0 all'altra. Inoltre, tutte le civilt\u00e0 possono avere degli \"eroi\", unit\u00e0 piuttosto forti dall'aspetto leggermente luminescente, sempre dotate di bonus contro le unit\u00e0 mitiche. Solo gli eroi, inoltre, possono raccogliere le \"reliquie\", rari oggetti che conferiscono vari tipi di bonus al giocatore. Nella campagna a giocatore singolo, gli eroi sono i protagonisti e non possono essere uccisi: se vengono sconfitti in battaglia, rimangono a terra in stato d'incoscienza finch\u00e9 il giocatore o un alleato non lo raggiunge.\nRisorse.\nLe tre risorse fondamentali in Age of Mythology sono:\nLe tre risorse principali possono essere anche comprate e vendute al mercato.\nCivilt\u00e0.\n\u00c8 possibile controllare una tra tre civilt\u00e0:\nCiascun popolo pu\u00f2 scegliere fra tre divinit\u00e0 primarie, che conferiscono caratteristiche e poteri leggermente diversi.\nLa mitologia.\nD\u00e8i e poteri divini.\nAll'inizio di ogni partita, si deve scegliere la divinit\u00e0 principale per la propria civilt\u00e0: ognuna di esse presenta tre d\u00e8i maggiori, ognuno dei quali porta benefici specifici ad un settore diverso della propria civilt\u00e0 e conferisce un potere speciale diverso in ciascuna et\u00e0: possono essere offensivi, difensivi o economici, possono variare in base agli d\u00e8i minori prescelti, si possono utilizzare i poteri divini una sola volta e anche quando non usati si conservano quando si passa a un'epoca successiva. I poteri divini disponibili sono visualizzati al centro della parte superiore dello schermo e per invocarli basta fare clic sul pulsante del potere divino e poi in un punto della mappa. La maggior parte dei poteri divini pu\u00f2 essere invocata solo all'interno del campo visivo.\nUnit\u00e0 mitiche ed eroi.\nSe si ottiene il favore degli d\u00e8i, si possono creare unit\u00e0 mitiche nei templi (come, ad esempio, i minotauri, i ciclopi e i centauri per i Greci, i petsuchos per gli Egizi o le valchirie per i Nordici). Le unit\u00e0 mitiche navali, come i kraken, vengono create al porto. Gli attacchi delle unit\u00e0 mitiche sono pi\u00f9 potenti se sferrati contro i soldati umani, ma sono deboli contro gli eroi. Alcune unit\u00e0 mitiche possono, inoltre, ricorrere periodicamente ad attacchi speciali.\nLe unit\u00e0 eroiche, compresi i sacerdoti e i faraoni, sono facilmente individuabili sul campo di battaglia da un'aura divina, e infliggono bonus di danni alle unit\u00e0 mitiche e sono pi\u00f9 potenti rispetto alle normali unit\u00e0. Ogni civilt\u00e0 dispone di unit\u00e0 eroiche e condizioni diverse per la creazione dei suoi eroi.\nLa civilt\u00e0 greca pu\u00f2 avere fino a quattro eroi sulla terraferma e un solo eroe in mare (quest'ultimo, la nave trireme Argo, si pu\u00f2 reclutare solo se si sceglie Poseidone) quando viene raggiunta l'et\u00e0 mitica. Gli eroi greci vengono creati nei centri citt\u00e0 o nelle fortezze e ne pu\u00f2 esistere uno solo per tipo alla volta. Scegliendo la divinit\u00e0 greca iniziale differente si ottengono diverse unit\u00e0 mitiche. Se gli eroi greci vengono uccisi, il loro spirito ritorna agli dei e possono essere creati nuovamente.\nGli eroi disponibili nel gioco sono:\nIl faraone e i sacerdoti sono gli equivalenti egizi degli eroi delle altre civilt\u00e0. Il faraone esiste fin dall'inizio della partita e, se viene ucciso, gli succede un nuovo faraone, insignito del potere nel centro citt\u00e0. Pu\u00f2 esistere un solo faraone per volta, a meno che i seguaci di Osiride non sviluppino il potenziamento del \"Nuovo Regno\" ottenendone un secondo. I sacerdoti sono invece reclutabili solo fino a che non lo permette il limite di popolazione. I Faraoni (e i sacerdoti, se come divinit\u00e0 principale si \u00e8 scelta Ra) possono potenziare le costruzioni, una a testa, semplicemente agendo su di esse, consentendo di accumulare risorse, addestrare unit\u00e0, edificarsi e attaccare pi\u00f9 velocemente; sono inoltre in grado di guarire le unit\u00e0 alleate pi\u00f9 vicine.\nLa civilt\u00e0 nordica ha una sola unit\u00e0 eroica, gli Hersir, che si possono possedere quanti se ne vuole. Si reclutano nelle abitazioni e nei templi nordici, e generano favore degli d\u00e8i automaticamente da soli, e in quantit\u00e0 maggiori quando combattono.\nEspansioni e altre versioni.\n\"The Titans\".\n\"\" \u00e8 stata la prima (e per oltre 13 anni l'unica) espansione di \"Age of Mythology\", pubblicata il 30 settembre 2003. L'espansione aggiunse una nuova civilt\u00e0, gli Atlantidei, cos\u00ec come diverse unit\u00e0, inclusi i titani. La critica e i fan accolsero l'espansione con entusiasmo, sebbene i voti delle recensioni fossero inferiori a quelli del gioco base.\n\"Extended Edition\".\n\"Age of Mythology: Extended Edition\" \u00e8 il remake del gioco, pubblicato sulla piattaforma Steam l'8 maggio 2014.\nLa versione estesa di \"Age of Mythology\" racchiude tutta l'esperienza del gioco originale, insieme all'espansione \"The Titans\" e alla campagna \"Il dono aureo\", rinnovando il pacchetto con diverse novit\u00e0 e funzioni moderne, come il supporto a Steam Workshop per la creazione di mod, un motore grafico migliorato, l'integrazione con Twitch per lo streaming di video online, supporto nativo a Windows 7 e Windows 8, una modalit\u00e0 spettatore migliorata e compatibilit\u00e0 con i monitor HD. L\"Extended Edition\" fu sviluppata da \"SkyBox Labs\".\n\"Tale of the Dragon\".\nIl 18 settembre 2015 \u00e8 stata annunciata la nuova espansione, \"Tale of the Dragon\", co-sviluppata da \"SkyBox Labs\" e \"Forgotten Empires\" (quest'ultima aveva gi\u00e0 lavorato alle espansioni di \"Age of Empires II\"). L'espansione aggiunse una nuova civilt\u00e0, quella cinese, con le divinit\u00e0 principali Fuxi, N\u00fcwa e Shennong. L'espansione include, tra le altre cose, anche una nuova campagna ambientata in Cina e nuove mappe multiplayer. L'espansione \u00e8 uscita il 28 gennaio 2016.\nAccoglienza.\n\"Age of Mythology\" ha ricevuto un'accoglienza assai positiva, con oltre un milione di copie vendute in cinque mesi a partire dalla sua uscita. Il gioco \u00e8 stato nominato al premio Gioco per Computer dell'Anno e Strategico per Computer dell'Anno dalla \"Academy of Interactive Arts &amp; Sciences' Interactive Achievement Awards\"."}
{"id": "318512", "revid": "496876", "url": "https://it.wikipedia.org/wiki?curid=318512", "title": "Dissonanza cognitiva", "text": "La dissonanza cognitiva \u00e8 una teoria della psicologia sociale introdotta da Leon Festinger nel 1957 per descrivere la situazione di complessa elaborazione cognitiva in cui credenze, nozioni, opinioni esplicitate contemporaneamente nel soggetto in relazione a un tema si trovano in contrasto funzionale tra loro; esempi ne sono la \"dissonanza per incoerenza logica\", la dissonanza con le tendenze del comportamento passato, la dissonanza relativa all'ambiente con cui l'individuo si trova a interagire (dissonanza per costumi culturali).\nDescrizione.\nUn individuo che attivi idee, o comportamenti, tra loro coerenti, si trova in una situazione emotiva soddisfacente (consonanza cognitiva); al contrario, si verr\u00e0 a trovare in difficolt\u00e0 discriminatoria ed elaborativa se le due rappresentazioni sono tra loro contrapposte o divergenti.\nQuesta incoerenza \u00e8 quella che produce, appunto, una \"dissonanza cognitiva\", che l'individuo cerca automaticamente di eliminare o ridurre a causa del marcato disagio psicologico che essa comporta (ad esempio riduzione dell'autostima); questo pu\u00f2 portare all'attivazione di vari processi elaborativi, che permettono di compensare la dissonanza (e ripristinare l'autostima).\nUn'applicazione esemplificativa di tali processi si pu\u00f2 avere, ad esempio, quando un soggetto che disprezza esplicitamente i ladri si trova a comprare un oggetto a un prezzo troppo esiguo per non intuirne la provenienza illecita.\nPer ridurre questa contraddizione, secondo Festinger, lo stesso individuo potr\u00e0, ad esempio, smettere di disprezzare i ladri (modificando quindi l'atteggiamento), oppure rifiutarsi di acquistare l'oggetto proposto (modificando quindi il comportamento).\nGeneralizzando, la dissonanza cognitiva pu\u00f2 essere ridotta in tre modi:\nEsempi.\nUn esempio di dissonanza cognitiva \u00e8 rappresentato nel celebre racconto \"La volpe e l'uva\", tratto dalle \"Favole\" di Esopo, in cui la dissonanza fra il desiderio dell'uva e l'incapacit\u00e0 di arrivarvi conduce la volpe a elaborare la conclusione che \"l'uva \u00e8 acerba\".\nTecniche di neutralizzazione.\nIn contesti di devianza, per risolvere (o almeno attenuare) il disagio provocato dal conflitto delle proprie azioni con le regole morali e con la morale sociale, \u00e8 tipico il ricorso del soggetto alle cosiddette tecniche di neutralizzazione, espedienti di varia natura, tutti tendenti a escludere o affievolire la responsabilit\u00e0 morale individuale, negandone o attenuandone l'illiceit\u00e0 attraverso una ridefinizione del senso del proprio agire. Ad esempio, la posizione dell'accusato pu\u00f2 essere \"alleggerita\" attribuendo alla vittima in tutto o in parte la responsabilit\u00e0 di quanto accaduto (colpevolizzazione della vittima), oppure sminuendo la portata della trasgressione attraverso una ridefinizione eufemistica del senso delle azioni compiute."}
{"id": "318514", "revid": "547034", "url": "https://it.wikipedia.org/wiki?curid=318514", "title": "Louis Notari", "text": "Biografia.\nNato a Monaco, studi\u00f2 al \"Coll\u00e8ge Saint Charles\", attuale sede del municipio monegasco e poi al Politecnico di Torino per diventare ingegnere. Nel 1911 venne nominato direttore dei lavori pubblici da Alberto I, carica che manterr\u00e0 fino al 1943; tra i suoi progetti si segnala quello del Giardino esotico di Monaco.\nConsigliere comunale di Monaco dal 1946 al 1955, venne poi nominato consigliere di stato (cio\u00e8 ministro) da Luigi II. Ranieri III di Monaco lo cre\u00f2 grand'ufficiale dell'Ordine di San Carlo.\nLouis Notari us\u00f2 nelle sue opere il francese, il monegasco e l'italiano. Per il principe scrisse il testo in monegasco dell'inno nazionale ed \u00e8 considerato il primo scrittore in monegasco, lingua che sino ad allora si era perpetuata per sola tradizione orale.\nA Notari \u00e8 intitolata la biblioteca nazionale del Principato."}
{"id": "318518", "revid": "287204", "url": "https://it.wikipedia.org/wiki?curid=318518", "title": "Calendario vaccinale", "text": ""}
{"id": "318534", "revid": "22475", "url": "https://it.wikipedia.org/wiki?curid=318534", "title": "Assi cartesiani", "text": ""}
{"id": "318547", "revid": "26601", "url": "https://it.wikipedia.org/wiki?curid=318547", "title": "Bici da pista", "text": ""}
{"id": "318548", "revid": "203463", "url": "https://it.wikipedia.org/wiki?curid=318548", "title": "Ciclo di Rankine", "text": "Il ciclo di Rankine creato da William Rankine \u00e8 un ciclo termodinamico endoreversibile composto da due isoentropiche e due isobare. Il suo scopo \u00e8 quello di trasformare il calore in lavoro. \u00c8 alla base del funzionamento del motore a vapore di qualsiasi tipo.\nCaratteristiche.\nQuesto ciclo \u00e8 adottato nelle centrali termoelettriche per la produzione di energia elettrica con turbina a vapore ed utilizza come fluido motore il vapore acqueo, sia in forma liquida che sotto forma aeriforme.\nPer tale uso l'acqua \u00e8 opportunamente demineralizzata e degasata.\nDa tempo sta cadendo in disuso nella trazione ferroviaria e nella propulsione navale, soppiantato dal motore Diesel e dal gruppo turbogas con ciclo Brayton (specialmente nella propulsione navale per le unit\u00e0 di medio tonnellaggio e dai motori diesel per le unit\u00e0 minori); \u00e8 invece tuttora indispensabile per gli apparati motori ad energia nucleare (centrali elettriche, sottomarini e portaerei).\nUtilizzi attuali minori, in diffusione, sono la generazione elettrica con potenze limitate (5 - 500 kW), con macchina alternativa (a pistoni) di ultima generazione a ciclo chiuso, mediante utilizzo di materiali di alta tecnologia (superleghe, compositi, ceramiche) che hanno ovviato a limiti dei motori a combustione esterna di questo tipo: scambio termico molto efficiente, avviamento (vaporizzazione) estremamente veloce, estrema semplificazione strutturale. Tale tecnologia non esclude anche l'utilizzo alla trazione meccanica dei mezzi medio - piccoli. Un indubbio vantaggio, analogo a tutti i sistemi di generazione esotermica, \u00e8 il fatto che la sorgente di calore non \u00e8 legata strettamente ad un combustibile specifico.\nIl ciclo pu\u00f2 essere:\nNel secondo caso abbiamo che il ciclo si compone di quattro organi:\nPer evitare l'usura delle palette negli ultimi stadi e, soprattutto, mantenere elevato il rendimento di espansione in turbina, si cerca di avere un titolo di vapore saturo il pi\u00f9 elevato possibile (approssimativamente il rendimento della turbina cala di una quantit\u00e0 pari alla percentuale di liquido saturo di fine espansione). Si \u00e8 soliti, per aumentare il rendimento del ciclo, anche \"spillare\" una certa portata di vapore (che pu\u00f2 arrivare fino all'80%) per preriscaldare l'acqua in ingresso alla caldaia, con un metodo noto come rigenerazione termica.\nIl vapore che esce dal condensatore come liquido saturo entra in seguito nella pompa per ripetere il ciclo.\nIl ciclo di Rankine semplice prevede l'azione della pompa per elevare la pressione, quindi un riscaldamento isobaro fino ad ottenere vapore saturo secco quindi espanso in turbina e fatto poi condensare isotermobaricamente.\nQuesto tipo di ciclo non pu\u00f2 essere usato con espansione classica a turbina in quanto a fine espansione si ha un titolo di vapore troppo basso (inferiore al valore di 0,88, considerato limite): la presenza elevata di liquido va infatti a danneggiare le palettature degli stadi di bassa pressione della turbina; il ciclo veniva quindi utilizzato in applicazioni a bassa temperatura di vapore (circa 300 \u00b0C) oppure quando l'espansore era una macchina a pistoni (vecchie locomotive e navi).\nPer elevare il titolo del vapore in uscita dalla turbina si ricorre perci\u00f2 al ciclo Rankine a vapore surriscaldato.\nLimiti di applicazione del ciclo Rankine ad acqua.\nEsiste un limite nelle applicazioni del ciclo Rankine dovuto alla temperatura del vapore d'acqua quando si utilizzano involucri contenenti il fluido in acciaio, o con turbine in acciaio legato.\nL'acciaio subisce a temperature superiori a circa 565-580 \u00b0C una riduzione delle caratteristiche meccaniche (detta \"scorrimento viscoso\").\nTale riduzione \u00e8 particolarmente aggravata in presenza di ionizzazione del vapore, (in particolare nelle centrali nucleari) dato che in tal caso si enfatizza la progressiva penetrazione dell'idrogeno atomico (H+) nel reticolo cristallino del metallo, causandone l'infragilimento.\nRankine con altri fluidi.\nIl ciclo Rankine non \u00e8 legato ad un fluido specifico, anche se l'acqua ed il suo vapore, opportunamente depurati, si sono rivelati abbastanza versatili.\nSono stati realizzati cicli Rankine per liquidi organici (ORC), come il toluene o altri idrocarburi a medio-basso peso molecolare, che hanno temperature di cambiamento di stato pi\u00f9 basse, e questo, se da un lato permette un minore dislivello termico, e quindi una minore energia estraibile, permette anche di utilizzare potenzialmente fonti termiche di minor livello, come il calore raccolto da pannello solare termico.\nIn egual maniera sono immaginabili applicazioni del ciclo con fluidi evaporanti a temperature superiori a quelle dell'acqua, come ad esempio di mercurio, ovviamente se saranno risolti i problemi legati a tali temperature di esercizio, ed alla azione di tali fluidi."}
{"id": "318550", "revid": "1656773", "url": "https://it.wikipedia.org/wiki?curid=318550", "title": "Giovanna II di Napoli", "text": "Alla sua morte, priva di prole, si estinse la casata degli Angi\u00f2-Durazzo e definitivamente la dinastia degli Angioini. A succedere Giovanna II sul trono sar\u00e0 Renato di Valois-Angi\u00f2 con il nome di Renato I, fratello dell'erede designato dalla regina, Luigi III, che per\u00f2 mor\u00ec prima di lei. Luigi III e suo fratello Renato erano membri della famiglia dei Valois-Angi\u00f2, che dal 1380 rivendicavano il trono di Napoli e si fregiavano, ma solo formalmente, del titolo di re di Napoli, in virt\u00f9 del diritto ereditario che la regina Giovanna I d'Angi\u00f2 aveva concesso a Luigi I di Valois-Angi\u00f2, prima di essere spodestata da Carlo III, padre di Giovanna II.\nBiografia.\nL'ascesa al trono.\nTra le prime donne sovrane europee, Giovanna quando sal\u00ec al trono aveva 41 anni ed era gi\u00e0 vedova del primo marito, il duca Guglielmo I d'Asburgo, sposato nel 1401 e morto cinque anni dopo. Fin dal principio del suo regno ebbero molta influenza presso di lei e nella gestione degli affari di Stato i cosiddetti \"favoriti\", personaggi illustri e ambiziosi spesso legati alla sovrana anche da legami sentimentali. La tradizione dei favoriti inizi\u00f2 subito dopo l'ascesa al trono di Giovanna, quando nelle sue grazie entr\u00f2 Pandolfello Piscopo, detto Alopo per la calvizie.\nIl matrimonio con Giacomo di Borbone.\nLa corte e la nobilt\u00e0 napoletana le consigliarono vivamente di contrarre presto un nuovo matrimonio, in modo da assicurarsi una discendenza legittima, consolidare la stabilit\u00e0 degli Angioini sul trono e allontanare da s\u00e9 il rischio di una nuova rivendicazione da parte di Luigi II d'Angi\u00f2, che era gi\u00e0 stato fiero rivale di re Ladislao I. La scelta cadde su Giacomo II di Borbone, conte di La Marche, che poteva assicurare alla regina anche l'importante sostegno della monarchia francese.\nIl 10 agosto 1415 furono celebrate le nozze. Giovanna neg\u00f2 al marito il titolo regio, attribuendogli soltanto i titoli di Principe di Taranto e Duca di Calabria. Ma le intenzioni dello sposo erano ben altre: subito dopo le nozze, Giacomo fece uccidere Pandolfello e stabil\u00ec il suo controllo diretto sulla corte attraverso funzionari francesi di sua fiducia, costringendo Giovanna a riconoscergli il titolo di re di Napoli. La prepotenza del sovrano consorte suscit\u00f2 i malumori dei baroni napoletani.\nNel settembre del 1416 la nobilt\u00e0 scaten\u00f2 contro Giacomo violenti tumulti nella capitale, finch\u00e9 questi non si vide costretto a rinunciare al titolo regio e rispedire in Francia i funzionari che gli garantivano il controllo della corte di Napoli. \u00c8 in questo periodo che Giovanna diede inizio a quella che passer\u00e0 alla storia come la pi\u00f9 celebre e discussa delle sue relazioni. Favorito della regina divent\u00f2 l'ambizioso Sergianni Caracciolo, che acquisir\u00e0 negli anni un enorme potere. Estromesso dalle vicende di governo e frenato nei suoi propositi di potere, nel 1418 Giacomo di La Marche decise di abbandonare Napoli e di ritirarsi in Francia, dove vest\u00ec l'abito dei francescani fino alla morte (1438).\nLa rottura con Papa Martino V.\nUscito di scena il marito scomodo e presuntuoso, Giovanna pot\u00e9 finalmente celebrare la sua incoronazione. Il 19 ottobre 1419 fu consacrata unica e legittima sovrana di Napoli col nome di Giovanna II.\nMa \u00e8 a questo punto che ha inizio quel lungo capitolo del regno di Giovanna segnato dalle aspre lotte di potere fra i vari pretendenti e gli eredi adottivi. Lo scoppio delle ostilit\u00e0 \u00e8 legato all'incrinatura nei rapporti fra la regina e il papa Martino V, eletto al soglio pontificio alla ricomposizione dello Scisma d'occidente. Le relazioni fra il Papato e il Regno di Napoli erano fin dalle origini regolate dal rapporto di vassallaggio di quest'ultimo alla Chiesa, il che aveva portato molti pontefici a svolgere un ruolo attivo nelle vicende del reame napoletano.\nIn virt\u00f9 della sua signoria feudale sul meridione d'Italia, Martino V chiese alla regina sostegno economico per la ricostituzione del suo esercito. Giovanna, istigata dal Caracciolo, neg\u00f2 l'aiuto al pontefice, che, incollerito, decise di passare alla rappresaglia. Trovare sostenitori non fu difficile: il papa ebbe subito l'appoggio di Luigi III d'Angi\u00f2, figlio del rivale di Ladislao e anch'egli pretendente al trono di Napoli in virt\u00f9 del diritto ereditario che la regina Giovanna I aveva conferito al nonno Luigi I prima di essere spodestata e uccisa da Carlo III, padre di Giovanna II.\nLuigi III d'Angi\u00f2-Valois e Alfonso V d'Aragona.\nNel 1420 Luigi III sbarc\u00f2 sui lidi campani alla conquista del regno. La situazione di Giovanna sembr\u00f2 prossima a precipitare, ma fu in questo momento che il papa, nel tentativo di trarre immediati vantaggi dalla minaccia scagliata contro la sovrana napoletana, si finse mediatore della controversia e convoc\u00f2 a Firenze gli ambasciatori delle due parti per cercare un compromesso. L'ambasceria di Giovanna smascher\u00f2 la posizione ambigua del pontefice e port\u00f2 alla regina un potente alleato: il re Alfonso V d'Aragona, al quale fu promessa la nomina ad erede al trono.\nL'assedio di Napoli da parte delle truppe di Luigi venne interrotto proprio dall'arrivo delle navi aragonesi, che giungevano a siglare l'accordo con la regina in attesa della venuta di Alfonso stesso, che entr\u00f2 nella capitale nel luglio del 1421.\nMentre Luigi perdeva l'appoggio del papa, stanco di una guerra costosa e infruttuosa, i rapporti fra Giovanna e Alfonso si incrinarono improvvisamente. Il re d'Aragona mostrava una sfacciata aspirazione al potere assoluto sul reame e non faceva mistero del suo odio verso il potente Sergianni Caracciolo. La rottura fra i due sovrani fu ancora pi\u00f9 evidente quando Giovanna prese dimora a Castel Capuano mentre Alfonso stabil\u00ec la sua corte in Castel Nuovo.\nNel maggio del 1423 lo scontro divent\u00f2 armato: Alfonso fece arrestare il Caracciolo e lanci\u00f2 i suoi soldati all'assedio di Castel Capuano, dove le guarnigioni della regina respinsero l'attacco. Con uno scambio di prigionieri, Sergianni torn\u00f2 libero e insieme a Giovanna fugg\u00ec ad Aversa. Qui la sovrana si riavvicin\u00f2 a Luigi d'Angi\u00f2, al punto da dichiarare decaduta l'adozione di Alfonso e adottare al suo posto, come figlio ed erede, proprio Luigi, discendente degli antichi rivali dei Durazzo. Per Alfonso le circostanze peggioravano, ma ormai la sua ingombrante presenza stava per lasciare lo scenario napoletano. Il re fu richiamato in patria dagli scontri fra i suoi fratelli e il Regno di Castiglia e per qualche anno si tenne lontano dalle vicende del sud Italia. La riconquista da parte dei soldati di Giovanna fu rapida e indolore: nell'aprile 1424 Napoli torn\u00f2 nelle mani della sovrana e le milizie aragonesi lasciate da Alfonso si diedero alla fuga.\nIl tramonto degli Angioini di Napoli.\nGli anni seguenti del regno di Giovanna II furono caratterizzati da un clima di pace. Luigi d'Angi\u00f2 fu stimato e benvoluto dalla corte e dai sudditi e dimor\u00f2 nel suo feudo calabrese in attesa della chiamata al trono. La regina restava a Napoli, dove tutto il potere politico era di fatto nelle mani di Sergianni Caracciolo. Ma l'antica coppia stava per vivere l'ultimo atto della sua lunga storia.\nLa sfrenata ambizione del Caracciolo, sempre pi\u00f9 avido di potere e ricchezze, cominci\u00f2 ad irritare la regina, stanca della posizione di sottomissione ai voleri di quell'uomo che lei stessa aveva reso cos\u00ec potente. Opportunamente consigliata dalla sua corte, il 19 agosto 1432 Giovanna fece eseguire l'assassinio di Sergianni, ucciso a pugnalate da un gruppo di sicari nelle stanze di Castel Capuano. Ma per Luigi d'Angi\u00f2, risultato vincitore nella contesa con Alfonso d'Aragona, il momento della salita al trono non sarebbe arrivato mai. Nel novembre del 1434, a Cosenza, l'erede designato mor\u00ec senza poter accedere al diritto dinastico faticosamente conquistato. Giovanna, ormai anziana, dispose nel proprio testamento che alla sua morte la corona passasse al fratello di Luigi, Renato I d'Angi\u00f2.\nLa regina Giovanna II mor\u00ec a Napoli il 2 febbraio 1435, all'et\u00e0 di 62 anni. Fu sepolta nella basilica della Santissima Annunziata Maggiore, a Napoli. Con la sua scomparsa si consumava la caduta definitiva della dinastia degli Angi\u00f2-Durazzo dal trono di Napoli e l'estinzione della discendenza di Carlo III. Per la potente casata francese, assurta agli onori della regalit\u00e0 con Carlo I, la morte di Giovanna rappresenta la fine del dominio sul Regno di Napoli.\nDurante tutte le intricate vicende del regno di Giovanna II, ebbe un ruolo di primo piano Gaspare Bonciani, potente banchiere fiorentino attivo a Napoli gi\u00e0 all'indomani della morte del fratello di Giovanna,\nLadislao. I suoi interventi amministrativi e diplomatici risultarono spesso decisivi per le sorti della regina.\nGli anni successivi alla morte di Giovanna II.\nIl periodo seguente alla scomparsa della regina sar\u00e0 travagliato dal lungo conflitto fra Renato d'Angi\u00f2 e Alfonso V d'Aragona, tornato a rivendicare i propri diritti sul regno. Dopo sette anni di regno, Renato fu spodestato e cacciato da Alfonso, che si insedi\u00f2 sul trono nel 1442 col nome di Alfonso I, detto \"il Magnanimo\" e fu poi anche nominato Re di Gerusalemme. Da lui discender\u00e0 la dinastia degli Aragonesi di Napoli, che regger\u00e0 le sorti del regno fino al 1496, anno della detronizzazione di Ferdinando II. Nel 1503 i regni di Napoli e Sicilia, riunificati da Ferdinando II il Cattolico, saranno annessi alla corona di Spagna e costituiti in vicereame.\nLeggende.\nNei racconti tramandati dall'oralit\u00e0 popolare, gli episodi pi\u00f9 oscuri sono relativi proprio a Giovanna II, che, forse per la sua propensione alle relazioni discusse, si prestava meglio ad incarnare i vizi che le venivano attribuiti. Si racconta che la regina ospitasse nella sua alcova amanti di ogni genere ed estrazione sociale, addirittura rastrellati dai suoi emissari fra i giovani popolani di bell'aspetto. Per tutelare il suo buon nome, Giovanna non avrebbe esitato a disfarsi di loro appena soddisfatte le sue voglie. Proprio a questo proposito si \u00e8 narrato per secoli che la regina disponesse, all'interno di Castel Nuovo, noto come \"Maschio Angioino\", di una botola segreta: i suoi amanti, esaurito il loro compito, venivano gettati in questo pozzo e divorati da mostri marini. Quando la leggenda partor\u00ec la fantomatica storia di un coccodrillo che attraversando il Mediterraneo si era portato dall'Africa fino ai sotterranei del castello, il temibile alligatore divent\u00f2 nell'immaginario collettivo l'artefice dell'orrenda fine degli amanti di Giovanna. Ma la leggenda, forse proprio perch\u00e9 macabra e inquietante, ha finito con l'accrescere la popolarit\u00e0 e la curiosit\u00e0 verso Giovanna I e Giovanna II di Napoli, chiamate entrambe a governare un regno al centro delle contese in un momento storico fra i pi\u00f9 difficili e tormentati.\nNel borgo di Arquata del Tronto secondo la tradizione locale la regina avrebbe soggiornato dal 1420 al 1435 nella rocca di Arquata del Tronto utilizzandola come residenza nel periodo estivo e come punto di sosta a causa della posizione strategica durante i suoi spostamenti, dopo essere stata incoronata regina dal pontefice Martino V. La tradizione vuole che il fantasma della sovrana si aggiri ancora oggi fra gli spalti del maniero e sono note le rievocazioni storiche medievali con corteo in maschera che avvengono il 19 agosto.\nLa distruzione di \"Satrianum\".\nLe leggende narrano due episodi separati che furono causa l'uno, l'altro o forse entrambi, della distruzione della roccaforte longobarda e sede vescovile \"Satrianum\". Secondo il primo intorno al 1420-1430 la regina Giovanna fece condurre da Terlizzi, piccolo borgo pugliese, una giovane dama di compagnia scortata da milizie del Regno, diretta verso mete ancora indefinite, probabilmente Napoli o Salerno. Quando il drappello attravers\u00f2 la citt\u00e0 di \"Satrianum\", la bellissima nobildonna venne rapita scatenando l'ira della regina, la quale, dopo l'affronto subito, ordin\u00f2 una tremenda vendetta: la distruzione dell'intero abitato. I suoi ordini furono inderogabili: la citt\u00e0 venne quasi del tutto rasa al suolo, al giorno d'oggi rimane infatti soltanto la torre di chiara origine normanna e qualche altro rudere a testimoniare la fatalit\u00e0 dell'attacco subito. Ma la distruzione di \"Satrianum\" non fu solo il risultato di un folle gesto di rappresaglia, ci fu in realt\u00e0 anche una seconda causa: in quegli anni infatti la regina si trov\u00f2 a far visita all'insediamento dove risiedeva il nobile Baronetto del quale si era innamorata. Una volta scoperto, per\u00f2, che questi non le corrispondeva lo stesso amore perch\u00e9 invaghito della damigella di corte Seal, la sua ira fu tremenda; cos\u00ec, una volta fatto ritorno nella sua corte, ordin\u00f2 ai suoi uomini di mettere \"a ferro e fuoco\" il paese."}
{"id": "318558", "revid": "26601", "url": "https://it.wikipedia.org/wiki?curid=318558", "title": "Bici da corsa", "text": ""}
{"id": "318563", "revid": "1543377", "url": "https://it.wikipedia.org/wiki?curid=318563", "title": "FIFA World Player of the Year", "text": "Il FIFA World Player of the Year \u00e8 stato un premio calcistico assegnato annualmente dalla FIFA dal 1991 al 2009 al miglior calciatore sulla base dei voti di commissari tecnici e dei capitani delle nazionali di calcio. Dal 2010, in seguito alla fusione con il Pallone d'oro, il premio \u00e8 stato sostituito dal Pallone d'oro FIFA. Nelle ultime 5 edizioni i vincitori del premio erano coincisi con quelli del Pallone d'oro.\nDal 2001 al 2015 la FIFA ha assegnato anche il FIFA Women's World Player of the Year, premio riservato alla miglior calciatrice del mondo. Ronaldo e Zin\u00e9dine Zidane sono gli unici calciatori ad aver ricevuto il riconoscimento per tre volte. Per le calciatrici il record \u00e8 di 5 vittorie, tutte consecutive, ottenute da Marta tra il 2006 e il 2010. I vincitori pi\u00f9 giovani del premio sono stati Ronaldo e Marta, che lo conquistarono all'et\u00e0 di vent'anni, rispettivamente nel 1996 e nel 2006. Il brasiliano lo vinse nuovamente nel 1997, unico calciatore insieme a Ronaldinho a conquistare il premio per 2 volte consecutive.\nSistema di votazione.\nIl sistema di votazione prevedeva che ogni commissario tecnico e ogni capitano di ciascuna Nazionale esprimessero tre preferenze, valide rispettivamente cinque punti, tre punti e un punto. Il numero dei punti totalizzati da ciascun calciatore determinava poi la classifica finale del premio, che era assegnato per gli uomini dal 1991 e per le donne dal 2001.\nDopo aver ricevuto molte critiche da alcuni settori dei media per \"nomination\" assai discutibili negli anni passati, a partire dal 2004 la FIFA aveva compilato una lista di 35 calciatori e 21 calciatrici che potevano essere votati dai commissari tecnici e, per la prima volta, dai capitani delle Nazionali di calcio di tutto il mondo e dai rappresentanti del FIFPro (l'organismo rappresentativo mondiale dei calciatori professionisti).\nUn'altra critica che era stata rivolta alle \"nomination\" \u00e8 che, nella categoria uomini, per la vittoria del premio non erano mai stati nominati calciatori in attivit\u00e0 al di fuori dell'Europa. Per di pi\u00f9 i vincitori, escluso nel 2008, al momento della consegna del premio giocavano solo nella Serie A italiana o nella Liga spagnola.\nVincitori maschili.\nDal 2010 al 2015, il miglior giocatore al mondo \u00e8 stato premiato con il Pallone d'oro FIFA. Nel 2016 la FIFA ha creato il The Best FIFA Men's Player per premiare il miglior giocatore al mondo.\nVincitrici femminili.\nNel 2016 la FIFA ha creato il The Best FIFA Women's Player per premiare la miglior giocatrice al mondo."}
{"id": "318564", "revid": "92920", "url": "https://it.wikipedia.org/wiki?curid=318564", "title": "Romeo and Juliet (Dire Straits)", "text": "Romeo and Juliet \u00e8 un brano musicale dei Dire Straits, scritto dal chitarrista e cantante Mark Knopfler.\nLa canzone apparve per la prima volta nell'album \"Making Movies\" dell'ottobre 1980. Unitamente alle altre tracce del disco, il pezzo venne registrato nell'estate del 1980 presso i Power Station Studios di New York; fu pubblicato come singolo nel novembre del medesimo anno con \"Solid Rock\" come lato B.\nIl brano \u00e8 incluso anche nelle raccolte \"Money for Nothing\" (1988), ' (1998) e ' (2005); distinte interpretazioni dal vivo di \"Romeo and Juliet\" compaiono inoltre negli album live \"\" (1984), \"On the Night\" (1993) e \"Real Live Roadrunning\" (2006).\nIl titolo del brano \u00e8 un evidente riferimento alla tragedia \"Romeo e Giulietta\" di William Shakespeare.\nSignificato della canzone.\nIl tema centrale del brano \u2013 diversamente dalla tragedia shakespeariana richiamata nel titolo \u2013 \u00e8 l'amore perduto o non corrisposto. Il protagonista della canzone rappresenta l'archetipo dell'innamorato sincero i cui sentimenti sono stati traditi oppure non vengono ricambiati. Il testo del brano, contraddistinto da una notevole carica poetica, fu ispirato a Mark Knopfler dal fallimento della sua relazione sentimentale con la cantante statunitense Holly Beth Vincent.\nLa canzone \u00e8 in gran parte incentrata su di un dialogo estremamente realistico tra un giovane uomo e una giovane donna, chiamati rispettivamente \u00abRomeo\u00bb e \u00abJuliet\u00bb come i due protagonisti della celeberrima tragedia scritta da William Shakespeare nel 1594-1596.\nIl narratore descrive un Romeo \u00absconvolto dall'amore\u00bb mentre si accinge a cantare una malinconica serenata sotto la finestra della ragazza, che lo accoglie ostentando distacco e indifferenza. Il dialogo tra i due giovani si trasforma in un monologo di Romeo, il quale \u2013 dopo aver rievocato le promesse che la ragazza non ha mantenuto\u00a0\u2013 richiama alla mente i momenti piacevoli trascorsi con lei, cercando di persuaderla a ricominciare il loro rapporto. Giulietta non d\u00e0 alcuna risposta e la canzone si conclude con i medesimi versi che il narratore aveva utilizzato per introdurre la vicenda, lasciando quindi intendere come le accorate parole di Romeo non abbiano sortito l'effetto sperato.\nMark Knopfler illustr\u00f2 brevemente il significato del brano in un programma televisivo trasmesso in occasione della pubblicazione dell'album live \"On the Night\" (1993):\nIl chitarrista torn\u00f2 a commentare la genesi della canzone nell'intervista inclusa nell'edizione DVD dell'album ', uscita nel 2002:\nIl testo di \"Romeo and Juliet\" contiene alcuni riferimenti ad altri brani musicali:\nStruttura del brano.\nIl brano si apre con un famoso arpeggio di chitarra resofonica suonato dallo stesso Knopfler; l'accompagnamento strumentale rimane semplice durante le strofe e si trasforma in un arrangiamento rock completo nei ritornelli. \"Romeo and Juliet\" presenta molte delle caratteristiche tipiche della \"ballad\" della letteratura inglese, come l'essere basata su una sorta di dialogo tra due personaggi, il presentare una struttura metrica regolare (strofe di quattro versi a rima baciata), essere caratterizzata da ripetizioni e dalla presenza di un ritornello e infine essere ricca di assonanze e allitterazioni.\nEsecuzioni dal vivo.\nEssendo una delle composizioni di Mark Knopfler pi\u00f9 amate, \"Romeo and Juliet\" \u00e8 stata una presenza irrinunciabile in tutte le tourn\u00e9e del musicista britannico, sia con i Dire Straits sia nella successiva carriera solista.\nMusicisti e personale tecnico.\nDi seguito sono elencati i musicisti che hanno partecipato alla registrazione della versione di \"Romeo and Juliet\" tratta dall'album \"Making Movies\" e il personale tecnico che ha collaborato alla sua realizzazione.\nClassifiche.\nLa tabella riassume i risultati raggiunti dal singolo nelle classifiche di vendita di Irlanda e Regno Unito.\nPopolarit\u00e0.\nCover.\n\"Romeo and Juliet\" \u00e8 un pezzo molto apprezzato da musicisti e cantautori. Numerosi artisti hanno realizzato cover di \"Romeo and Juliet\":"}
{"id": "318571", "revid": "120760561", "url": "https://it.wikipedia.org/wiki?curid=318571", "title": "Tullio Campagnolo", "text": "Professionista dal 1927 al 1930, colse una sola vittoria da ciclista. Successivamente fond\u00f2 l'omonima impresa di componenti per bicicletta.\nBiografia.\nNato a Vicenza nel 1901, frequent\u00f2 i corsi di apprendista meccanico alla Scuola d'arti e mestieri della sua citt\u00e0 e vinse, a 17 anni, un concorso per allievo macchinista nelle ferrovie. Dopo un breve periodo di lavoro, svolse il servizio militare a Modena in artiglieria e, tornato a Vicenza, assunse la gestione della bottega di famiglia, un esercizio di ferramenta. Appassionato di ciclismo, si iscrisse al Veloce club di Vicenza, gi\u00e0 attivo dal 1901.\nFu attivo nel ciclismo fra il 1922 e il 1930, anni in cui partecip\u00f2 a numerose gare importanti come il Giro di Lombardia o la Milano-Sanremo, ma riusc\u00ec a vincere solo un'edizione della Astico-Brenta e una preolimpica a cronometro.\n\u00c8 rimasta celebre una gara che non l'ha visto vincitore, ma che comunque ha segnato la storia del ciclismo. Il 4 novembre 1927 Campagnolo correva il Gran Premio della Vittoria, per celebrare il sesto anniversario della vittoria dell'Italia nella Prima guerra mondiale. Durante la scalata del Passo Croce d'Aune, in provincia di Belluno, Campagnolo si vide in grande difficolt\u00e0 nel tentativo di rimuovere la ruota posteriore per cambiare il rapporto. Leggenda vuole che abbia detto, fra le imprecazioni, una celebre frase in dialetto vicentino: \"Bisogna cambiar qualcossa de drio\" (Bisogna cambiare qualcosa dietro).\nA ricordare quell'episodio esiste oggi sul passo un monumento a lui dedicato, opera dello scultore bellunese Massimo Facchin.\nIn ogni caso non fu un corridore professionista e si manteneva gestendo il suo negozio di ferramenta, nel cui retro ideava e costruiva, interamente a mano, i cambi e i mozzi ciclistici.\nTerminata la carriera ciclistica, Campagnolo brevett\u00f2 l'8 febbraio 1930 la prima delle sue invenzioni legate al mondo della bicicletta: il mozzo a sgancio rapido. Con un semplice sistema costituito da un eccentrico e da una leva era possibile montare e smontare una ruota in un solo gesto, contro i problemi dati dai vecchi fissaggi a dadi.\nNel 1933 nacque la Campagnolo, la celebre fabbrica di componentistica per biciclette da corsa.\nCampagnolo ricevette nel 1979 dal presidente della repubblica Sandro Pertini il riconoscimento di Cavaliere del lavoro e mor\u00ec nel 1983 dopo la presentazione del Gruppo del Cinquantenario, in celebrazione del 50\u00ba anniversario della fondazione della Campagnolo."}
{"id": "318572", "revid": "287204", "url": "https://it.wikipedia.org/wiki?curid=318572", "title": "Urania Blu", "text": "Urania Blu \u00e8 una breve collana fantascientifica di Arnoldo Mondadori Editore, definita \"figlia\" di \"Urania\".\nFra il 1984 ed il 1985, escono quattro numeri di questa collana."}
{"id": "318587", "revid": "14214", "url": "https://it.wikipedia.org/wiki?curid=318587", "title": "Gentullio Campagnolo", "text": ""}
{"id": "318596", "revid": "599013", "url": "https://it.wikipedia.org/wiki?curid=318596", "title": "Chiropratica", "text": "La chiropratica (dal greco \u03c7\u03b5\u03af\u03c1, \"ch\u00e9ir\", \u00abmano\u00bb e pratica), o chiroterapia, \u00e8 una pratica che dichiara come obiettivo il mantenimento e il ristabilimento della salute dell'uomo, passando dalla diagnosi, il trattamento e la prevenzione delle sue deficienze funzionali. Si basa sul presupposto, scientificamente non dimostrato, che il sistema nervoso controlli tutti gli altri sistemi del corpo umano e che le disfunzioni del midollo spinale possano interferire con quella che i chiropratici definiscono l'innata capacit\u00e0 del corpo di guarire da s\u00e9 (\"intelligenza innata\"). La chiropratica enfatizza la manipolazione (inclusa la manipolazione spinale) e include un'opera di consulenza sugli \"stili di vita\".\nLa chiropratica rientra nell'alveo delle medicine alternative bench\u00e9 tale definizione venga contestata da molti chiropratici.\nUna revisione sistematica degli studi condotti sulla chiropratica ha concluso che non c'\u00e8 alcuna prova che essa sia efficace nella cura di un qualsiasi disturbo fatta salva la sola possibilit\u00e0 che possa essere di una qualche efficacia nel trattamento del dolore alla schiena.\nDefinizione.\nIl termine chiropratica \u00e8 riferito allo studio, alla diagnosi, alla cura e alla prevenzione dei disturbi muscoloscheletrici e dei loro effetti sullo stato generale di salute degli umani e degli animali vertebrati.\nStoria.\nLa figura del chiropratico venne creata nel 1895 da Daniel David Palmer: attivo come spiritista, afferm\u00f2 di aver \"ricevuto la chiropratica dall'altro mondo\" dallo spirito di un medico deceduto chiamato James Atkinson. \nPalmer ritenne di avere notato che, togliendo la causa di un'irritazione di un nervo per mezzo di un particolare tipo di manipolazione della colonna vertebrale, allevi\u00f2 il sintomo della sordit\u00e0 in uno dei suoi pazienti. Il fondatore in seguito defin\u00ec la chiropratica \"Arte, Scienza e Filosofia\".\nIl figlio Bartlett Joshua Palmer continu\u00f2 sulle orme del padre sviluppando la chiropratica rispetto alle conoscenze dell'epoca. Fond\u00f2 la prima scuola di chiropratica vicino a Chicago nel 1902.\nSintomi e pratica.\nSono oltre duecentocinquanta i sintomi, le patologie e le diagnosi che la chiropratica ritiene di propria pertinenza e oltre cento le metodiche utilizzate dai chiropratici a scopo dichiaratamente \"terapeutico\" o \"preventivo\" tra le quali una quindicina prevalenti.\nLa principale diagnosi chiropratica \u00e8 di sublussazione, ossia di lesione articolare o segmentaria con alterazione dell'allineamento, dell'integrit\u00e0 cinetica e della funzione fisiologica, anche se integro rimane il contatto fra le superfici articolari.\nLa chiropratica ha elaborato un proprio modello teorico, il complesso della sublussazione, consistente nella rappresentazione delle disfunzioni di un segmento motorio e delle interazioni patologiche dei tessuti nervosi, muscolari, legamentosi, vascolari e connettivi. Ha proposto teorie scientifiche relative, per esempio, all'anatomia dell'articolazione sacro-iliaca, delle faccette articolari vertebrali, del forame intervertebrale e del legamento nucale.\nL'atto terapeutico prevalente compiuto dai chiropratici \u00e8 la correzione, detta anche aggiustamento, consistente nell'applicazione coordinata di forze, leve, direzioni, ampiezze e velocit\u00e0 su specifiche articolazioni e sui tessuti adiacenti allo scopo di condizionare la funzionalit\u00e0 articolare e neurofisiologica. La manipolazione vertebrale correttiva, principale terapia chiropratica, implica l'uso delle mani o di strumenti che operano lo spostamento passivo e forzato del segmento motorio o dell'articolazione entro il limite dell'escursione parafisiologica.\nLe manipolazioni vertebrali chiropratiche sono generalmente controindicate in caso di ipoplasia del dente dell'epistrofeo, instabilit\u00e0 dell'osso odontoide, frattura acuta, tumore del midollo spinale, osteomielite, discite settica, tubercolosi della colonna, tumore delle meningi, ematoma midollare o intracanalicolare, tumore maligno a carico della colonna, ernia franca del disco con progressivo deficit neurologico, invaginazione basale del rachide cervicale superiore, malformazione di Arnold-Chiari del tratto cervicale superiore, dislocazione di vertebra, cisti ossea aneurismatica, tumore a cellule giganti, osteoblastoma o osteoma osteoide, malattia neoplastica muscolare o dei tessuti molli, siringomielia, idrocefalo, diastematomielia, sindrome della cauda equina, ipermobilit\u00e0 congenita, positivit\u00e0 ai segni di Kernig o di Lhermitte, artefatti di fissaggio o di stabilizzazione.\nNegli altri casi le manipolazioni e le correzioni chiropratiche sono generalmente sicure.\nI pazienti che si sottopongono a trattamenti chiropratici lo fanno in maggioranza perch\u00e9 soffrono di escursioni articolari ridotte o bloccate e di algie neuro-muscolo-scheletriche.\nLa chiropratica viene anche usata in casi di ridotta funzionalit\u00e0 articolare, cervico-dorso-lombo-sacralgie e algie agli arti.\nLa chiropratica si occupa anche di disturbi non neuro-muscolo-scheletrici riferiti agli apparati sensoriale, respiratorio, cardiocircolatorio, gastroenterico e genitourinario. Alcuni chiropratici, particolarmente orientati alla prevenzione delle malattie e alla promozione della salute in senso generale, applicano metodiche di cura del benessere psicofisico dei pazienti.\nRegolamentazione della chiropratica.\n\u00c8 normata in alcune giurisdizioni nazionali, alcune delle quali hanno creato dei corsi universitari. \nNel gennaio 1997 la World Chiropractic Federation ha instaurato relazioni ufficiali con l'Organizzazione mondiale della sanit\u00e0. Questo ha portato alla compilazione di linee guida sull'educazione e la sicurezza in chiropratica (\"WHO guidelines on basic training and safety in Chiropractic\").\nIn Belgio.\nIl titolo \u00e8 regolamentato.\nIn Finlandia.\nIl titolo \u00e8 regolamentato dal 1994. Il rimborso delle spese chiropratiche \u00e8 parziale tra sistema sanitario finlandese e assicurazioni private. I chiropratici possono richiedere esami di radiodiagnostica.\nIn Francia.\nL'attivit\u00e0 di chiropratico \u00e8 stata regolata dalla legge del 4 marzo 2002 relativa ai diritti del malato e alla qualit\u00e0 del sistema sanitario (legge Kouchner del marzo 2002, art. 75).\nLa loro pratica \u00e8 regolamentata da una legge dal 2011. Anche la formazione \u00e8 regolamentata: un minimo di 3\u00a0520 ore di corsi teorici e pratici \u00e8 richiesto per poter ottenere il titolo di chiropratico. Da notare che, per\u00f2, la professione chiropratica \u00e8 pi\u00f9 rigida e impone comunque un minimo di cinque anni accademici a tempo pieno per un totale di almeno 5\u00a0000 ore di formazione.\nIn Italia.\nIn Italia, la legge 24 dicembre 2007, n. 244 (legge finanziaria 2008), regolamenta l'attivit\u00e0 di chiropratico:\nTuttavia, in Italia non esiste alcun percorso di studio riconosciuto n\u00e9 sono stabiliti requisiti per svolgere l'attivit\u00e0 di chiropratico. La legge finanziaria del 2008 ha previsto l'istituzione di un albo dei chiropratici senza per\u00f2 specificarne i requisiti di ingresso, n\u00e9 l'area o la modalit\u00e0 di competenza. La norma \u00e8 rimasta senza conseguenze concrete, dal momento che l'albo da essa previsto non \u00e8 stato ancora istituito.\nIn Norvegia.\nLa professione chiropratica beneficia dello status di professione di tipo medico e i chiropratici sono professionisti sanitari di grado primario, fanno una diagnosi, possono richiedere esami complementari e di radiodiagnostica. Possono anche redigere certificati di malattia di meno di otto settimane.\nNel Regno Unito.\nIl titolo di chiropratico \u00e8 protetto dal \"The Chiropractic Act\" del 1994. La formazione \u00e8 universitaria. I chiropratici possono richiedere direttamente esami di diagnostica per immagini e possedere strumenti radiografici per la realizzazione di radiografie standard.\nIn Svezia.\nIl chiropratico \u00e8 regolamentato dal 1989. Il chiropratico \u00e8 un professionista sanitario di grado primario e pone una diagnosi. Il sistema sanitario svedese rimborsa le sedute di chiropratica.\nIn Svizzera.\nIl titolo di chiropratico \u00e8 regolamentato dal 1974.\nDal 2008 \u00e8 possibile studiare chiropratica presso l'Universit\u00e0 di Zurigo. La formazione ha una durata di otto anni, i primi sei anni vengono svolti all'universit\u00e0 assieme agli studenti di medicina con corsi di specializzazione in chiropratica (specialmente negli ultimi due anni) per ottenere il titolo di \"Dottore in chiropratica\", ulteriori due anni di formazione presso la Swiss Academy of Chiropractic sono necessari per ricevere il titolo federale \"Chiropratico specialista\" che consente il libero esercizio della professione in Svizzera.\nI chiropratici sono riconosciuti come una professione di tipo medico cos\u00ec come medici, dentisti e farmacisti. Come tutte le professioni mediche, in Svizzera i chiropratici sono abilitati a fare diagnosi, a richiedere esami di laboratorio, diagnostica per immagini, possedere strumentazioni di radiodiagnostica. Il sistema sanitario svizzero rimborsa le sedute di chiropratica.\nEfficacia.\nUno studio della \"Peninsula Medical School\" di Devon, analizzando 26 casi, ha concluso che la manipolazione spinale usata per curare dolore, coliche, asma, allergie o vertigini non ha alcun beneficio effettivo. Nel 2007 una revisione sistematica degli studi condotti sulla chiropratica ha concluso che non c'\u00e8 alcuna prova che essa sia efficace nella cura di un qualsiasi disturbo fatta salva la sola possibilit\u00e0 che possa essere di una qualche efficacia nel trattamento del dolore alla schiena.\nIn rari casi, la manipolazione spinale pu\u00f2 avere serie e gravi complicazioni mediche. Tuttavia la chiropratica \u00e8 generalmente non pericolosa se attuata in modo appropriato da esperti..\nAlcuni casi di incidenti hanno visto necessari interventi chirurgici per liberare il midollo spinale dorsale o il cono terminale del nervo sciatico compressi da un'ernia discale dovuta alla manipolazione. Le associazioni chiropratiche si sono difese affermando che i chiropratici colpevoli non avessero un'adeguata formazione chiropratica."}
{"id": "318597", "revid": "205250", "url": "https://it.wikipedia.org/wiki?curid=318597", "title": "Matilde Asensi", "text": "Nel 1999 pubblica il suo primo romanzo, \"El sal\u00f3n de \u00e1mbar\", che \u00e8 stato tradotto in diverse lingue. Il titolo successivo, \"Iacobus\" (2000), romanzo storico ambientato nel Medioevo subito dopo la caduta dei Milites Templi Salomonis, riscuote un buon successo, riconfermato ampiamente con \"L'ultimo Catone\" (\"El \u00faltimo Cat\u00f3n\", 2001).\n\u00c8 stata finalista nei premi letterari \"Ciudad de San Sebasti\u00e1n\" (1995) e \"Gabriel Mir\u00f3\" (1996), ha ottenuto il primo premio di racconti nel \"XV Certamen Literario Juan Ortiz del Barco\" (1996), di Cadice, e il \"XVI Premio de Novela Corta Felipe Trigo\" (1997), di Badajoz.\nLe sue opere sono caratterizzate da una predilezione per le avventure di carattere storico-archeologico, nella cui composizione l'autrice ricorre ampiamente alla sua notevole erudizione.\nMatilde Asensi ha studiato giornalismo all'Universit\u00e0 di Barcellona e, prima di dedicarsi alla narrativa, ha lavorato per alcune delle pi\u00f9 note emittenti radiofoniche spagnole."}
{"id": "318604", "revid": "122924287", "url": "https://it.wikipedia.org/wiki?curid=318604", "title": "Antonio Giuriolo", "text": "Capitano degli Alpini, fu insignito della Medaglia d'oro al valor militare.\nBiografia.\nEra figlio di Pietro, avvocato ed esponente socialista, e di Marina Arreghini. Dopo aver frequentato due anni della scuola elementare (1922 \u2013 1923) nel paese natale, San Pietro a Castello di Arzignano, continu\u00f2 gli studi a Bologna presso il collegio \u201cSan Luigi\u201d. Nel 1924 la famiglia si trasferisce a Vicenza e Antonio frequenta il Liceo ginnasio Antonio Pigafetta. Nel 1930 si iscrive all'Universit\u00e0 di Padova alla facolt\u00e0 di Lettere.\nAlla leva militare frequent\u00f2 il corso per ufficiali di Fanteria a Salerno nel 1933 e si conged\u00f2 con il grado di tenente nel 1934. Il 2 luglio 1935 si laure\u00f2 in lettere ed entr\u00f2 in contatto con Norberto Bobbio. Fu richiamato alle armi il 29 settembre dello stesso anno fino al 31 luglio 1936. Rifiut\u00f2 la tessera del Partito Nazionale Fascista e quindi visse di insegnamento precario. Conobbe Aldo Capitini e lo incontr\u00f2 a Perugia nel 1939, condividendo gli ideali della nonviolenza, non uccisione, non menzogna e non collaborazione. Il 3 aprile 1939 venne richiamato alle armi nella fanteria e nel dicembre viene trasferito al 3\u00ba Reggimento Alpini. Il 30 settembre 1940 fu congedato. Il 1\u00ba gennaio 1943 fu richiamato alle armi con il grado di capitano presso il 7\u00ba Reggimento Alpini di Belluno e successivamente presso Longarone con il Battaglione alpini Val Cismon.\nLa Resistenza.\nDopo l'8 settembre 1943 (Armistizio di Cassibile) scelse la strada della Resistenza con le Brigate Giustizia e Libert\u00e0 ed oper\u00f2 in Friuli, nel bellunese e nelle montagne dell'Altopiano dei sette comuni dove organizz\u00f2 la formazione di studenti universitari chiamata \"piccoli maestri\". Il suo nome di battaglia fu \"Capitano Toni\".\nNel 1944, ferito ad una mano, fu curato all'istituto \u201cRizzoli\u201d di Bologna. Guarito dalla possibile gangrena non rientr\u00f2 nel vicentino ma accett\u00f2 di riorganizzare e comandare una formazione partigiana, la locale Brigata Matteotti \"Montagna\", nell'alta valle del Reno. Sotto il suo comando la Brigata oper\u00f2 intensamente in tutto il settore con colpi di mano e veri e propri combattimenti contro le truppe tedesche sull'Appennino compreso fra Bologna, Pistoia e Modena. Tra il settembre e l'ottobre del 1944 contribu\u00ec alla liberazione dei paesi di Capugnano, Granaglione, Borgo Capanne, Camugnano, Castelluccio, Porretta Terme.\nMor\u00ec mentre tentava di recuperare i cadaveri dei suoi compagni deceduti il 12 dicembre 1944 in localit\u00e0 Corona di Lizzano in Belvedere. Il suo corpo fu ritrovato da un suo compagno tra la neve con una bomba fissatagli sulla gamba dai soldati tedeschi.\nOnorificenze.\nRiconoscimenti.\nIl 14 ottobre 2001 a Lizzano in Belvedere (BO), il Presidente della Repubblica Italiana Carlo Azeglio Ciampi ha reso omaggio al cippo che ne perpetua il ricordo.\nGiuriolo nelle opere di Meneghello.\nPer Luigi Meneghello e i suoi compagni studenti vicentini Giuriolo fu \"il maestro\".\n\"Fiori italiani\".\nMeneghello gli dedica tutto il settimo capitolo del libro \"Fiori italiani\". Un libro di riflessione sull'educazione dei giovani nati e cresciuti nel ventennio fascista; libro pensato, come scrive in prefazione, nell'estate del 1944 nella grotta della Valsugana, sulle pendici delle montagne dell'Altopiano di Asiago, durante il rastrellamento nazifascista del gruppo di partigiani guidati dal Giuriolo stesso.\n\"I piccoli maestri\".\nIl libro del 1964 descrive, oltre che le vicende personali di Meneghello e del gruppo di giovani vicentini, il ruolo operativo di Giuriolo dopo l'8 settembre 1943 nell'attivit\u00e0 partigiana nella zona dell'Altopiano di Asiago.\nI \"Piccoli Maestri\" sono tutti scomparsi. \nNel 1998 \u00e8 stato realizzato un film per la regia di Daniele Luchetti. Nel film la parte di Giuriolo \u00e8 affidata all'attore Marco Paolini. Questo film inquadra al meglio la vita nel CLN di Giuriolo, si notano il suo animo gentile, ma anche la sua seriet\u00e0 nei momenti appropriati."}
{"id": "318606", "revid": "287204", "url": "https://it.wikipedia.org/wiki?curid=318606", "title": "Pregel", "text": "Il Pregel (in russo \"Pregolja\") \u00e8 un fiume dell'Oblast' di Kaliningrad in Russia, anticamente situato nella met\u00e0 settentrionale dell'antica Prussia Orientale, oggi annessa alla Russia.\nIl Pregel, la cui etimologia risale alla parola in antico prussiano \"preigillis\" (che significa \"profondo\"), \u00e8 lungo 123\u00a0km e, contando l'Angrapa, uno dei suoi principali affluenti, 292\u00a0km. Il suo bacino idrografico si estende su 15.500\u00a0km\u00b2. La sua portata media \u00e8 di 90\u00a0m\u00b3/s.\nPercorso.\nIl Pregel nasce ad ovest di \u010cernjachovsk dalla confluenza dell'Instru\u010d e dell'Angrapa per poi dirigersi verso ovest attraverso una vasta pianura. Per mezzo della Deima, che se ne separa a Gvardejsk, si getta poi nella laguna dei Curi ed \u00e8 collegato, sempre tramite la Deima e il canale Polesski, al fiume Nemunas.\nSfocia nella laguna della Vistola a valle di Kaliningrad.\nPeculiarit\u00e0.\nIn gran parte canalizzato, \u00e8 navigabile lungo tutto il suo corso. Ciononostante, dopo la costruzione della ferrovia K\u00f6nigsberg - Insterburg nel XIX secolo, la sua importanza per i trasporti \u00e8 notevolmente diminuita."}
{"id": "318608", "revid": "123727844", "url": "https://it.wikipedia.org/wiki?curid=318608", "title": "Campagnolo", "text": "La Campagnolo \u00e8 un'azienda di componenti per biciclette fondata dal vicentino Tullio Campagnolo nel 1933, considerata uno dei marchi pi\u00f9 prestigiosi al mondo nel campo dei componenti per biciclette da corsa. Detiene oggigiorno la leadership con Shimano e Sram per quanto riguarda i gruppi per bici da corsa.\nStoria.\nL'azienda fu fondata dall'ex ciclista Tullio Campagnolo nel 1933 in seguito al brevetto risalente al 8 febbraio 1930 per lo sgancio rapido del mozzo della ruota. Campagnolo svilupp\u00f2 questa idea dopo aver abbandonato la carriera agonistica. In particolare si ricorda che l'idea di facilitare la fuoriuscita della ruota posteriore gli sia venuta in occasione di una gara in cui ebbe difficolt\u00e0 nell'eseguire l'operazione per cambiare rapporto durante la scalata del Passo Croce d'Aune.\nNel 1935 fu introdotto il cambio a bacchetta, che prevedeva l'uso di due aste metalliche per cambiare rapporto senza dover togliere la ruota: l'una costituiva lo sgancio rapido del mozzo per tendere opportunamente la catena, con l'altra si regolava il deragliatore che, pedalando all'indietro, permetteva di posizionare correttamente la catena sul pignone voluto.\nNel 1940 Campagnolo assunse il suo primo dipendente, Enrico Piccolo, e nel 1946 introdusse il Cambio Corsa, esemplare di cambio a bacchetta utilizzato da ciclisti professionisti.\nNel 1947 iniziarono le esportazioni in altri paesi e nel 1948 fu aperto il primo stabilimento straniero a Cognin in Francia, per assemblaggio e rifinitura.\nNel 1949 fu presentato all'Esposizione di Parigi il prototipo del cambio Gran Sport, il primo cambio a deragliatore a parallelogramma, nella prima versione a due cavi. La versione a cavo singolo fu introdotta nel 1951: \u00e8 il primo cambio moderno, da cui deriva la grande maggioranza degli attuali cambi per biciclette.\nIn tutti gli anni cinquanta la Campagnolo crebbe introducendo sempre nuovi modelli di cambio, affermandosi nel settore. Cominci\u00f2 anche la produzione di altri componenti, arrivando al gruppo completo nel 1958: era il Record, con guarnitura con girobulloni da 151\u00a0mm che permetteva una corona minima da 44 denti. Nel 1960 fu introdotta anche il gruppo da pista.\nNegli anni sessanta continu\u00f2 la crescita e l'affermazione della Campagnolo, con allargamento della produzione a componenti automobilistici e motociclistici, per i quali venne approntato un apposito stabilimento con fonderia a Bologna. Particolarmente apprezzati furono i cerchi ruota in elektron, utilizzati su molte automobili sportive o da competizione di case prestigiose come Lancia, Ferrari, Lamborghini, Maserati, Abarth, De Tomaso, Iso Rivolta o Bizzarrini. Un tipo di cerchi molto noto era il cosiddetto \"Millerighe\", disegnato da Bertone e realizzato in esclusiva per l'Alfa Romeo. In quegli anni le tecniche di pressofusione dell'azienda vicentina divennero cos\u00ec avanzate tecnologicamente da essere impiegate per la realizzazione di parti di satelliti spaziali, come l'OSO-6, commissionate dalla NASA, e nel settore aeronautico come per l'aereo Fiat G.91 o gli elicotteri SIAI-Marchetti SV-20 e Silvercraft SH-4.\nAnche in campo ciclistico il catalogo dell'azienda si allarg\u00f2 con componenti a basso costo, per la pista, per il ciclocross e con nuovi gruppi. Ormai il nome Campagnolo era legato a un'idea di affidabilit\u00e0 e qualit\u00e0, mentre i prodotti si affermavano come i pi\u00f9 usati nel mondo delle competizioni agonistiche.\nNel 1968 fu modificato lo standard del girobulloni, portato a 144\u00a0mm per permettere di poter usare corone da 41 denti (anche se lo standard si afferm\u00f2 a 42).\nNegli anni settanta si allarg\u00f2 ancor pi\u00f9 la gamma di produzione di componenti, arrivando all'inizio del decennio successivo alla BMX, per cui venivano prodotte guarniture anche con anodizzazioni colorate.\nNel 1983 Tullio Campagnolo mor\u00ec, mentre fu introdotto il Gruppo del Cinquantenario, per celebrare il 50\u00ba anniversario della nascita dell'azienda, diventato vero e proprio oggetto da collezione.\nNel 1984 furono prodotti i primi freni Delta, probabilmente non un grande successo commerciale, ma che hanno oggi un grande valore fra i collezionisti.\nNel 1989 l'azienda inizi\u00f2 anche la produzione di gruppi per mountain bike, caratterizzati dai comandi cambio integrati nella manopola sul manubrio denominati \"Bullet\". Nati per contrastare il predominio in questo campo di Shimano e SunTour, nonostante la sponsorizzazione oltreoceano di grandi team e campioni del ciclismo offroad (top team USA come Gary Fisher, Fat Chance, Klein e Yeti con campioni quali David \"Tinker\" Juarez o Don Mirah), non riuscirono a prendere piede, tanto che nel 1994 Campagnolo decise di fare dietro front, abbandonando il settore (ora presidiato unicamente attraverso le ruote Fulcrum).\nNel 1995 fu aperto il nuovo stabilimento in zona industriale di Vicenza.\nNegli anni novanta si vide una nuova spinta all'innovazione, in seguito alla concorrenza sempre pi\u00f9 forte con la giapponese Shimano: si pass\u00f2 nell'arco di pochi anni dai comandi cambio al telaio agli ergopower (integrati nelle leve dei freni), dalle sette velocit\u00e0 posteriori alle otto e alle nove 1997, fino alle dieci 2000, dall'uso di alluminio ed acciaio a quello sempre pi\u00f9 esasperato del carbonio.\nNel 2002 fu prototipato il primo cambio elettronico, messo in produzione e commercio solo quasi dieci anni dopo nel 2011.\nNel primo decennio del XXI secolo Campagnolo ha continuato a migliorare gradualmente prestazioni e peso dei componenti dei vari gruppi, fino a portarli tutti a 10 velocit\u00e0 con la gamma 2007 e alle 11 velocit\u00e0 per i gruppi top Record, Chorus e il nuovo Super Record con la gamma 2009.\nOltre alle 11 velocit\u00e0, primo tra i tre grandi produttori di gruppi ad oltrepassare la soglia dei 10 pignoni (Shimano e Sram si fermano alle 10 velocit\u00e0), i maggiori cambiamenti in epoca recente sui prodotti della casa vicentina sono il nuovo design dei freni (denominato Skeleton), ma soprattutto un nuovo concetto di guarniture, denominate commercialmente \"Ultra-Torque\", in cui le due pedivelle presentano l'asse del movimento centrale che va ad accoppiarsi all'interno della scatola a telaio.\nInoltre la Campagnolo si \u00e8 affermata anche nella produzione di cerchi e ruote di tutte le gamme, con il marchio proprio e con il marchio Fulcrum.\nNel 2015 l'azienda aveva deciso di spostare parte della produzione in Romania e licenziare parte dell'organico, ma dopo oltre 2 mesi di trattative con i sindacati venne annullato il trasferimento ed i licenziamenti, oltre a riorganizzare e accentrare maggiormente il focus sulla sede centrale vicentina.\nNel 2017 la Campagnolo ha due stabilimenti in Romania e un terzo in costruzione.\nEvoluzione temporale dei sistemi di cambio.\nI cambi Campagnolo da strada passarono negli anni da 4, 5, 6, 7 e 8 velocit\u00e0; negli anni novanta da 8 a 9 e poi 10 velocit\u00e0; a fine 2008 sono state introdotte le versioni a 11 velocit\u00e0 (11v), messe a listino nel catalogo 2009, rinnovate a fine 2010 con la seconda versione. A fine 2011 \u00e8 stato annunciato il cambio elettronico EPS anch'esso a 11 velocit\u00e0.\nQuesta \u00e8 la sequenza dei prodotti nel tempo:\nI prodotti.\nAttualmente (2020) la Campagnolo offre gruppi completi di vario livello, a 10, 11 e 12 velocit\u00e0:\nProduce inoltre il primo gruppo espressamente pensato per il gravel: l'Ekar a 13 velocit\u00e0.\nRuote a profilo:\nInoltre produce ciclocomputer, abbigliamento per il ciclismo, cavatappi.\nVincitori del Tour de France con la Campagnolo.\nDiciassette corridori hanno vinto il Tour de France su biciclette Campagnolo."}
{"id": "318610", "revid": "436907", "url": "https://it.wikipedia.org/wiki?curid=318610", "title": "Magia (album Shakira)", "text": "Magia \u00e8 il primo album in studio della cantante colombiana Shakira, pubblicato nel il 24 giugno 1991 dalla Columbia Records.\nDescrizione.\nPubblicato quando Shakira aveva soltanto 14 anni, il disco \u00e8 composto da otto canzoni pi\u00f9 un remix, scritte in parte da lei e in parte da musicisti che hanno collaborato. Sebbene molti testi sono incentrati sui primi amori, ve ne sono altri trattanti differenti tematiche: \"Gafas oscuras\" \u00e8 stato scritto dalla cantante per suo padre, che, perduto il suo giovane figlio in un incidente stradale, portava sempre occhiali da sole per nascondere la tristezza che traspariva dagli occhi.\nIl disco ha venduto 1200 copie ed \u00e8 attualmente fuori produzione.\nTracce.\nTesti e musiche di Shakira Mebarak, eccetto dove indicato."}
