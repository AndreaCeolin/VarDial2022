{"id": "292842", "revid": "1601148", "url": "https://it.wikipedia.org/wiki?curid=292842", "title": "Elvira Notari", "text": "La rilevanza storica della sua figura \u00e8 accostabile, per importanza, a quella di Alice Guy-Blach\u00e9. Fu la prima autrice cinematografica italiana oltre che la pi\u00f9 prolifica, con una produzione che, tra il 1906 e il 1929, conta oltre 60 titoli di lungometraggi e centinaia tra cortometraggi e documentari, tutti usciti dalla sua casa di produzione cinematografica. La sua opera \u00e8 considerata precorritrice del Neorealismo.\nBiografia.\nElvira Notari era figlia di Diego Coda e Agnese Vignes. Nella nativa Salerno frequent\u00f2 la Scuola normale (cos\u00ec com'erano chiamate, all'epoca, le scuole magistrali) e insegn\u00f2 anche per qualche tempo dopo il diploma, prima di trasferirsi con la famiglia a Napoli nel 1902, dove cominci\u00f2 a lavorare come modista, un mestiere che continu\u00f2 a praticare per diletto anche durante la successiva attivit\u00e0 di regista. A Napoli incontr\u00f2 il fotografo Nicola Notari, ex pittore specializzato nella coloritura di pellicole fotografiche con aniline, che spos\u00f2 il 25 agosto 1902, assumendone il cognome. I coniugi fondarono insieme la casa di produzione cinematografica \"Film Dora\", con cui produssero documentari di attualit\u00e0 e cortometraggi. Pi\u00f9 tardi, con il nuovo nome di \"Dora Film\", la casa inizi\u00f2 anche la produzione di lungometraggi, spesso tratti da Feuilleton e romanzi d'appendice di grande popolarit\u00e0, da fatti realmente accaduti nella citt\u00e0 partenopea, o da canzoni napoletane di successo.\nLa produzione avveniva con tecnica pionieristica: spesso i fotogrammi venivano colorati a mano, singolarmente, \"in un arcobaleno di sfumature\", altre volte a macchina, con tinte uniformi, variabili da scena a scena in funzione dei sentimenti espressi, blu per la melanconia, rosso per la rabbia, ecc.; le immagini erano sincronizzate con musica e canto, interpretati dal vivo (ne nacque la tipologia contrattuale dei \"cantanti appresso\"), tanto da potersi parlare di una forma di spettacolo multimediale.\nLa \"Dora Film\" divenne una delle pi\u00f9 importanti case di produzione del cinema italiano dell'epoca, anche se, osteggiata in patria, si vide negata una diffusione nazionale e dovette buona parte del proprio successo al mercato americano, dove i prodotti della \"Dora Film\" approdarono e iniziarono a essere distribuiti dagli anni venti. La \"Dora Film\" ebbe anche una sede a New York, nella popolosissima Mulberry Street, a Manhattan, diretta da Gennaro Capuano, dove i film avevano un notevole seguito presso la popolazione di origine italiana. Fu l'opera cinematografica della Notari, ancor pi\u00f9 delle significative grandi produzioni (come \"Quo vadis?\" e \"Gli ultimi giorni di Pompei\"), a concorrere a nutrire la sfera dell'immaginario collettivo degli emigranti, e a delineare una certa idea dell'Italia, alternativa a quella pubblica ufficiale. La Notari e il marito realizzarono anche, a pagamento, dei documentari sui paesi d'origine commissionati da comunit\u00e0 italiane emigrate oltre-oceano.\nLa Notari esercit\u00f2 l'attivit\u00e0 di regista con precisione e rigore, scegliendo come set privilegiato delle sue storie la Napoli popolare e impegnando, nella recitazione e nella produzione, amici e familiari, tra cui il figlio Eduardo (lo scugnizzo \"Gennariello\", nella finzione cinematografica, uno dei primi attori bambini del cinema italiano, che prese parte a tutti i suoi film), e qualche volta anche lei stessa, dando vita a personaggi tipici napoletani di indimenticabile impatto emotivo, offrendo \"eccellenti esempi di cinema denotati da una ineguagliata capacit\u00e0 nell'affrontare temi sociali [e distinguendosi] come regista di talento, a conferma dell'originalit\u00e0 del cinema di scuola napoletana\".\nLa Notari apr\u00ec anche una Scuola di arte cinematografica, dove insegnava una recitazione naturalistica, senza gli eccessi di pathos (mutuati da dive cinematografiche come Francesca Bertini e Lyda Borelli) che erano consoni al gusto del pubblico dell'epoca, e un metodo di esprimere le emozioni basato invece, pi\u00f9 modernamente, sulla dimensione psicologica dei personaggi. Alcuni aneddoti sui suoi metodi per ottenere spontaneit\u00e0 nella recitazione richiamano e sembrano anticipare quelli che in seguito circoleranno sui mezzi usati da Vittorio De Sica nei confronti di Enzo Staiola in \"Ladri di biciclette\".\nPionieristica era poi anche l'attivit\u00e0 di marketing che precedeva e seguiva la produzione dei film: la Notari si assicurava in anticipo i diritti sulle canzoni da presentare al festival di Piedigrotta, a volte andando per intuito e fidandosi del solo titolo, senza nemmeno conoscerne ancora il soggetto da cui avrebbe poi tratto l'opera cinematografica. Tutto questo avveniva in un'epoca in cui, in Italia, la diffusione di dischi stentava ancora a decollare: questa collaborazione segnava un salto di qualit\u00e0 per le edizioni di musica e anticipava i fasti che l'industria discografica italiana avrebbe conosciuto solo a partire dagli anni trenta. Inoltre, nella fase di post-produzione, la Notari si occupava personalmente dei rapporti con la stampa, per pubblicit\u00e0 e recensioni sui giornali, e curava la realizzazione di locandine e programmi di sala.\nLa Notari diresse pi\u00f9 di sessanta film, di cui scriveva anche i soggetti e le sceneggiature, spesso ispirati a canzoni napoletane o a fatti tragici realmente accaduti a Napoli in quell'epoca. Il mondo ritratto nei suoi film era quello dei bassi napoletani, dei pescatori, dei guappi, degli scugnizzi, un mondo dove regnava la povert\u00e0, attraversato da un forte disagio sociale, sulle cui ingiustizie e drammi finiva sempre col trionfare l'amore. I suoi lavori erano realizzati facendo appello ai sentimenti e alle emozioni in modo tanto convincente che divenne proverbiale l'episodio di uno spettatore che in un cinema napoletano spar\u00f2 alcuni colpi di pistola sullo schermo, per uccidere il \"cattivo\" di turno.\nIl successo commerciale dei suoi film fu enorme, anche oltreoceano. Ad esempio, il film \"'Nfama\", proiettato al cinema Vittoria di Napoli, in via Toledo, ebbe una tenitura di ben 32 giorni con circa 6.000 presenze. Il film \"'A legge\", del 1921, tratto da \"A San Francisco\", atto teatrale unico di Salvatore di Giacomo, rimase in programmazione per 36 giorni: la folla di gente che si accalc\u00f2 al cinema Vittoria costrinse gli organizzatori ad anticipare le proiezioni alle 10 del mattino.\nNonostante il grande successo di pubblico, il cinema della Notari si scontr\u00f2, tuttavia, con una combinazione di fattori fortemente avversi: le ambientazioni nei bassifondi e il modo di rappresentare la realt\u00e0 la resero infatti invisa al nascente regime fascista. Le singolari figure delle sue eroine dei bassifondi sono protagoniste di opere di volta in volta viscerali e fortemente erotiche: folli, violente, insofferenti alle regole sociali a cui avrebbero dovuto conformarsi, i personaggi femminili dei film di Elvira Notari si scontravano con una critica cinematografica improntata a una visione sessista e patriarcale della societ\u00e0, dominata da personalit\u00e0 maschili. Inoltre, l'interesse del fascismo allo strumento cinematografico port\u00f2 a una centralizzazione della produzione a Roma che marginalizz\u00f2 l'industria cinematografica meridionale e anche (seppur in minor misura) quella settentrionale. Infine, la domanda di kolossal e superproduzioni mise in ombra la narrazione realistica di storie tipiche dei film della Notari.\nMolto spesso i suoi film incapparono anche negli strali della censura cinematografica: alcuni suoi film, infatti, furono considerati anti-nazionalisti e si videro negare la possibilit\u00e0 di essere esportati negli Stati Uniti, anche se a volte riuscirono a circolare clandestinamente nella comunit\u00e0 newyorkese degli immigrati di Little Italy.\nNegli ultimi due anni della carriera, Elvira Notari, sotto l'influsso di prodotti del cinema statunitense, si ciment\u00f2 nel realizzare due prodotti (\"Napoli terra d'amore\", del 1928, e \"Napoli sirena della canzone\" del 1929) ambientati in una cornice sociale alto-borghese, \"alieni da ogni forma di moralismo e ricchi di innovazioni linguistiche\".\nLa \"Dora Film\" chiuse tutte le sue attivit\u00e0 di produzione nel 1930, a causa dell'impossibilit\u00e0 di sostenere i sempre pi\u00f9 alti costi finanziari per la produzione di un film dovuti all'avvento del cinema sonoro. Fu per questo trasformata in una casa di distribuzione cinematografica. Il figlio della coppia, Eduardo Notari, tent\u00f2 la fortuna in Inghilterra ma non riusc\u00ec ad avere successo e poco dopo torn\u00f2 in Italia.\nNel 1940 la Notari, assieme al marito Nicola, si ritir\u00f2 a Cava de' Tirreni, dove poi mor\u00ec il 17 dicembre del 1946.\nBuona parte del materiale fotografico e cinematografico appartenuto alla Notari \u00e8 stato ceduto dagli eredi, nel 1998, al Museo internazionale del cinema e dello spettacolo (MICS) di Roma."}
{"id": "292847", "revid": "1652635", "url": "https://it.wikipedia.org/wiki?curid=292847", "title": "Barba", "text": "La barba \u00e8 l'insieme dei peli che, tendenzialmente, ricoprono la sporgenza fra la bocca e il naso (baffi), oppure presenta una crescita attraverso le guance, ed in particolare, il collo, la cui apparizione segna nell'uomo il passaggio dall'adolescenza alla virilit\u00e0. \u00c8 uno dei caratteri sessuali secondari maschili.\nIn molte culture la barba rappresenta un vero e proprio elemento di espressione esteriore della dignit\u00e0 virile (come ricordano anche espressioni del tipo \"l'onor del mento\"). In altre la barba \u00e8 indice di invecchiamento, per cui viene regolarmente tagliata.\nStoria.\nPresso gli antichi popoli la barba, in quanto prerogativa del maschio adulto, \u00e8 stata spesso considerata un simbolo di potere. In Egitto il radersi era considerato, oltre che una valida regola igienica, un dovere religioso. Infatti, proprio per questa usanza gli Egizi usavano vari rasoi contenuti in appositi astucci, rinvenuti anche dagli archeologi. Tuttavia non viene ignorata la funzione simbolica del connotato e i faraoni (comprese le femmine come la regina Hatshepsut) vengono raffigurati con barbe finte. I semiti mesopotamici invece portavano barbe lunghe e folte, accuratamente pettinate e arricciate. Nell'antica Grecia venne ritenuta segno di forza e di virilit\u00e0. A Sparta i codardi erano condannati a portarla su un solo lato del viso, in modo che fosse facile distinguerli anche a distanza (Plutarco, \"Vita di Agesilao\", par. 30).\nL'uso sistematico del rasoio si diffuse durante l'et\u00e0 macedone, per imitazione dello stesso Alessandro che, secondo alcune fonti, era quasi glabro e comunque inizi\u00f2 la propria ascesa troppo giovane per avere una barba folta quanto i suoi avversari persiani. Di pari passo con l'influenza della cultura greca la moda si estese anche a Roma, dove assunse una notevole importanza il rito della \"depositio barbae\", ossia il primo atto di rasatura del giovanotto.\nLa barba rimase un attributo tipico dei filosofi e in quanto tale venne ripresa dall'Imperatore Adriano, amante della cultura classica, e dai suoi successori Antonino Pio, Lucio Vero, Marco Aurelio, Settimio Severo, Caracalla. Proprio dall'iconografia del filosofo deriv\u00f2, nell'arte paleocristiana, la figura del Ges\u00f9 barbuto (pi\u00f9 antiche sono le raffigurazioni imberbi), che divenne in seguito tipica fino ad oggi. Nel III secolo gli imperatori soldati (Claudio il Gotico, Aureliano, Numeriano ecc.) la portavano molto corta e rifinita con i capelli cortissimi. Da Costantino in poi cadde in disuso, con l'eccezione di Giuliano l'Apostata che la portava lunga, con i capelli a caschetto, coerentemente con il suo progetto di restaurazione degli ideali antichi. Nel V secolo d.C. si preferirono i baffi (Odoacre, Teodorico il Grande ecc.); in quello successivo le barbe con i capelli lunghi. Ad Oriente prevalse l'uso di barbe e capelli pi\u00f9 corti come quelli di Giustiniano.\nPresso gli Ebrei il taglio della propria barba era considerato un atto sacrilego; invece il taglio di quella altrui era considerato un gesto aggressivo e degradante per chi lo subiva. In ambito islamico molti religiosi, cercando di assomigliare il pi\u00f9 possibile al profeta Maometto (che la tradizione vuole avesse la barba), ritengono indispensabile per ogni buon credente lasciarsi crescere la barba. Essa \u00e8 a tal punto divenuta simbolo di questa ostentazione religiosa che in molti paesi i fondamentalisti vengono detti \"i Barbuti\" per antonomasia. Nel mondo bizantino e ortodosso la barba era l'attributo tipico dei religiosi: dopo il Grande Scisma del 1054 caratterizz\u00f2 peculiarmente la Chiesa ortodossa, tanto che ancora nel XV secolo ci si scandalizzava che il cardinale latino cattolico Giovanni Bessarione portasse la barba. Per tutto l'Alto Medioevo la barba era portata lunga, talvolta a forchetta incorniciata con i capelli alle spalle (si pensi ai re Merovingi, Carolingi, ai Longobardi, agli stessi bizantini). Nel Duecento la moda della barba cadde in disuso: Federico II di Svevia non la portava, n\u00e9 lo faceva Filippo il Bello, re di Francia.\nL'uso ortodosso della barba si trasmise nella Russia prerivoluzionaria, dove la barba veniva fatta crescere in segno di virilit\u00e0, e il danneggiamento dell'altrui barba era inoltre considerato reato punibile con una cospicua somma. Secondo un'antica leggenda popolare farsi la barba a Berlino, citt\u00e0 nota per i suoi eccellenti barbieri, porta fortuna. \nNel mondo contemporaneo il radersi o il farsi crescere la barba \u00e8 legato alle mode ed al gusto personale. Dopo la Seconda guerra mondiale e per un paio di decenni si preferivano volti glabri. Un \"revival\" come fenomeno di costume della barba si ebbe negli anni Settanta del XX secolo, quando veniva vista (assieme ai capelli lunghi e ai baffi per gli uomini) come segno di ribellione alle consuetudini e ai valori borghesi. Nei decenni immediatamente successivi si \u00e8 registrato il ritorno dei volti rasati (almeno per quanto riguarda i personaggi pubblici), dopodich\u00e9, dopo un moderato successo del pizzetto negli anni '90, la barba, possibilmente folta e ben curata, \u00e8 ricomparsa come elemento di moda dal 2010 circa.\nLa barba in Occidente.\nIn occidente la barba \u00e8 sempre stata soggetta alla moda e molto presto perse quel suo significato religioso che aveva nelle civilt\u00e0 arcaiche. Se per il periodo dei Re di Roma la barba in voga era quella alla greca (completa e a punta) e all'etrusca (senza baffi), con l'inizio della repubblica la barba cadde in disuso. Dal III secolo a.c. al I secolo d.c. era molto raro vedere un cittadino romano con la barba in quanto, per motivi di origine militare, con il viso rasato i soldati avrebbero dato meno opportunit\u00e0 da parte dei nemici di essere afferrati per la barba e uccisi. In opposizione alle barbe di et\u00e0 monarchica che erano il simbolo della repubblica, dopo la guerra civile il viso rasato divenne la caratteristica dei romani fino al II secolo d.c. \nNel II secolo d.c. su influsso delle campagne orientali, della riscoperta della filosofia greca e su influsso della moda partica, la barba fece il suo ritorno all'interno del mondo romano.\nAnche le popolazioni germaniche ammesse nell'impero, che fino ad allora si radevano per essere simili ai romani, tornavano a farsi crescere le loro barbe. \nSe per il II secolo d.c. barba e capelli erano portati lunghi e riccoluti, per il III secolo d.c. su influsso dell'Anarchia Militare, barba e capelli furono portati corti e ben sagomati: i soldati non avevano pi\u00f9 tempo per curare la loro barba ed allora fu preferito un taglio a forbici. \nNel IV secolo d.c. nell'Impero Romano D'Occidente torn\u00f2 in voga il viso glabro, accompagnato da capelli a caschetto. \nNel V secolo d.c., a seguito delle nuovi invasioni barbariche, nella moda del tardo-impero comparsero i baffi, portati lunghi e pendenti alla Odoacre, o al labbro come Teodorico I. \nNel VI secolo in Europa furono i baffi ad avere la loro rivincita sugli altri tipi di barba ma con le campagne di Giustiniano in Italia, che misero fine al regno Ostrogoto d'Italia, divenne di uso comune in Italia la barba portata semplice: con l'arrivo dei Longobardi in Italia, barba e capelli lunghi s'imposero nella moda Alto-Medievale italiana, in contrapposizione con la moda franca che prediligeva i baffi. Carlo Magno sembra che alternasse barba e baffi: ma tra questi prediligeva i secondi.\nCon la conquista carolingia dell'Europa, tornarono in voga i capelli corti, accompagnati generalmente dai baffi. \nNel X secolo s'imposero capelli corti alla romana e barba, mentre nell'XI-XII secolo, all'epoca delle crociate, tornarono in auge i capelli lungi accompagnati dalla barba lunga e fluente. \nNel XIII secolo la barba venne man mano accantonata ed capelli, in genere lunghi fino alla nuca, erano raccolti in una cuffia: questa moda continu\u00f2 fino agli inizi del XIV, quando si opt\u00f2 per capelli pi\u00f9 liberi. \nNel primo Trecento in Italia la barba era portata esclusivamente da uomini di legge e dagli anziani. \nNella met\u00e0 del XIV secolo la barba torn\u00f2, questa volta accompagnata da un pizzetto.\nLa barba a punta o a forchetta accompagn\u00f2 la moda Europea fino agli inizi del XV secolo. \nIl XV secolo, contrariamente a quanto spesso viene rappresentato nel cinema e nei documentari, fu prevalentemente un secolo senza barba: dagli anni '10 agli anni '80 del XV la barba si vede molto raramente nelle raffigurazioni del tempo, e quando la si vede e ben curata e di media lunghezza. \nGli uomini del quattrocento preferivano essere rasati: agli inizi del secolo spesso sono rasati sia barba e capelli ma verso gli anni '40 del secolo ai visi rasati sono accompagnati tagli a scodella e verso gli anni '60 ai visi rasati sono accompagnati tagli di media lunghezza. \nA fine secolo i capelli sono lunghi ma la barba resta rara. \nSe il XV secolo \u00e8 un secolo glabro il XVI secolo fu il secolo della barba per eccellenza. A inizio secolo la barba era corta e curata, accompagnata da capelli lunghi e fluenti e verso gli anni '20-30 la barba si portava molto gonfia nei lati, i capelli erano inizialmente tagliati alla nuca, la frangetta era netta e corta: poi si opt\u00f2 per i capelli molto corti e la barba lunga e negli anni '50-60 i capelli tornarono a crescere, la barba torn\u00f2 ad essere curata e ben tegliata ed a fine secolo si opt\u00f2 per pizzetti e barbe a punta rimaste in voga fino alla met\u00e0 del XVII secolo. \nNel Seicento barba e baffi subivano il trattamento con ferri caldi per essere arricciati: venivano unti e profumati con olio di cedro e di gelsomino, ed erano accompagnati da capelli lunghi. \nLa moda settecentesca della parrucca richiese la pelle rasata e si dovette attendere il periodo risorgimentale per un ritorno di fiamma della barba a cui venne attribuito, questa volta, un significato politico. Spesso infatti le barbe saranno simbolo di rivoluzione, anche perch\u00e9 ribelli e guerriglieri, per la vita stessa che facevano, erano impossibilitati ad usare il rasoio. \nNel XX secolo \u00e8 il 68 a sdoganare nuovamente la barba.\nAttualmente la barba \u00e8 molto condizionata dalla moda del momento.\nRecord di lunghezza.\nLa barba pi\u00f9 lunga mai misurata \u00e8 quella di Hans Langseth. Alla sua morte, nel 1927, secondo la misurazione ufficiale dello Smithsonian Institution, la sua barba era lunga 5.33 metri (circa 17,6 piedi); la famiglia in realt\u00e0 sosteneva che fosse leggermente maggiore, arrivando a misurare 5,6 metri (circa 18,6 piedi).\nTipologia di barba.\nLa barba pu\u00f2 essere di diversi tipi in base all'etnia e al corredo genetico della persona.\nGeneralmente si divide in 5 categorie.\nLa barba afro, diffusa tra le persone di carnagione molto scura in africa sub-sahariana, tende ad essere sempre mora e riccia, generalmente ai lati \u00e8 folta e i baffi compaiono pi\u00f9 tardi. \nLa barba mediorientale-nordafricana, come dice il nome, tende ad essere mora e pu\u00f2 essere riccia, mossa o anche liscia e solitamente \u00e8 una barba molto folta. \nEsiste poi la barba di tipologia caucasica, generalmente liscia sul mento e sui baffi, il cui colore cambia in base al patrimonio genetico ma tra Europa, Turchia e Russia va dal bruno al biondo. Molto diffusa in queste zone \u00e8 un tipo di barba in cui il colore dei baffi negli individui giovani \u00e8 leggermente pi\u00f9 chiaro rispetto al resto della barba, salvo poi scurirsi e restare cos\u00ec. \nPoi ci sono le barbe di tipologia asiatica, molto lisce, di colore nero o bruno, nelle quali i baffi tendono ad essere pi\u00f9 folti, cos\u00ec come il pizzetto, mentre i lati sono generalmente radi.\nCura della barba.\nPer mantenere un buon aspetto molte persone si affidano a prodotti specifici per la cura della propria barba, fra cui possono essere annoverati l'olio, shampoo da barba, cera e spazzola.\nIn particolare se la barba viene trascurata si pu\u00f2 andare incontro a fastidiosi inconvenienti, fra cui vale la pena nominare forfora e follicolite. Proprio per questo motivo oltre all'aspetto estetico un'altra cosa su cui si deve porre particolare attenzione \u00e8 l'igiene, lavando quindi la propria barba regolarmente.\nIl fine ultimo della cura per la barba \u00e8 avere un aspetto ordinato, pulito, con peli soffici che non provochino irritazioni."}
{"id": "292849", "revid": "1776051", "url": "https://it.wikipedia.org/wiki?curid=292849", "title": "Agostino Todaro", "text": "Fu senatore del Regno d'Italia dalla XIII legislatura.\nBiografia.\nLaureatosi in giurisprudenza, durante gli studi di diritto aveva anche coltivato la passione, condividendola con l'amico Filippo Parlatore, per la botanica, e, nonostante la scelta di praticare la professione forense, non se ne distacc\u00f2, dedicandovi studi e articoli, nonch\u00e9 seguendo nei viaggi e negli esperimenti il botanico Vincenzo Tineo.\nProprio dopo la scomparsa di Tineo (1856), ne prese il posto, reggendo sia la cattedra di botanica presso l'Universit\u00e0 di Palermo, sia la direzione dell'Orto botanico di Palermo, che mantenne sino alla morte. Durante questo periodo, provvide ad ampliare e ad ammodernare l'orto botanico, a redigere l'indice delle piante coltivate (\"Index seminum horti Regii botanici Panormitani an. 1858\") e a scambiare i semi delle specie endemiche della Sicilia con altri di piante esotiche, in particolare peculiari dell'Australia.\nSi rese promotore della coltivazione del cotone in Sicilia, cui dedic\u00f2 diverse relazioni. Fra le altre opere di carattere botanico, va ricordato il catalogo delle nuove piante dell\"\"Hortus Botanicus Panormitanus\" (1876-1892). Fra le sue pubblicazioni giuridiche spiccano, oltre a numerose allegazioni di cause, la stesura dei fascicoli, per la raccolta degli \"Statuti municipali d'Italia\", sulle consuetudini di Sicilia e di Milano (1887-1888).\nMembro della Societ\u00e0 italiana di scienze naturali, nonch\u00e9 di altre accademie, anche internazionali, \u00e8 stato nominato senatore del Regno d'Italia il 16 marzo 1879. Le sue collezioni formano, ancora oggi, parte significativa della sezione dell\"'Erbario Mediterraneo\" presso il predetto orto.\n\u00c8 dedicato alla sua memoria il \"Limonium todaroanum\", raro endemismo botanico siciliano."}
{"id": "292850", "revid": "536103", "url": "https://it.wikipedia.org/wiki?curid=292850", "title": "Smallville", "text": ""}
{"id": "292851", "revid": "1060", "url": "https://it.wikipedia.org/wiki?curid=292851", "title": "Ricardo Eliezer Neftal\u00ed Reyes Basoalto", "text": ""}
{"id": "292852", "revid": "3831", "url": "https://it.wikipedia.org/wiki?curid=292852", "title": "Terra Valda", "text": ""}
{"id": "292855", "revid": "3831", "url": "https://it.wikipedia.org/wiki?curid=292855", "title": "Appiano di Valdera", "text": ""}
{"id": "292856", "revid": "1060", "url": "https://it.wikipedia.org/wiki?curid=292856", "title": "Carismatici", "text": ""}
{"id": "292859", "revid": "1318658", "url": "https://it.wikipedia.org/wiki?curid=292859", "title": "Ducenta", "text": ""}
{"id": "292860", "revid": "28592", "url": "https://it.wikipedia.org/wiki?curid=292860", "title": "Ducenta (Valdera)", "text": ""}
{"id": "292861", "revid": "11694", "url": "https://it.wikipedia.org/wiki?curid=292861", "title": "Amarone", "text": ""}
{"id": "292863", "revid": "4327", "url": "https://it.wikipedia.org/wiki?curid=292863", "title": "Appiano (Valdera)", "text": ""}
{"id": "292864", "revid": "2028514", "url": "https://it.wikipedia.org/wiki?curid=292864", "title": "Laguna di Orbetello", "text": "La laguna di Orbetello \u00e8 una laguna costiera della Toscana, nella Maremma grossetana. La sua estensione \u00e8 di circa 27\u00a0km\u00b2. La profondit\u00e0 media \u00e8 di un metro circa, la massima non supera i 2\u00a0m.\nTerritorio.\n\u00c8 separata dal mare a ponente e a levante da due strisce di terra lunghe circa 6\u00a0km (i Tomboli sabbiosi della Giannella a NW e della Feniglia a SE) e ad ovest dal promontorio dell'Argentario. \nUna terza lingua istmica di terra si protende nel centro della laguna e su di essa sorge il centro urbano di Orbetello.\nUn ponte artificiale (la diga Leopoldiana) collega Orbetello al Monte Argentario e divide la laguna in due parti, la laguna di Ponente e la laguna di Levante.\nComunica con il mare per mezzo di tre canali artificiali: il canale di Fibbia (o delle Saline) nei pressi della foce del fiume Albegna ed il canale di Nassa (in localit\u00e0 Santa Liberata), entrambi sul Tombolo di Giannella ed il canale di Ansedonia sul tombolo di Feniglia. Un quarto canale, il canale del Pertuso, fu progettato e furono anche iniziate le opere di scavo, che per\u00f2 non furono mai portate a termine.\nAree naturali protette.\nA causa dello scarso apporto di acqua dal mare e dell'immissione di scarichi ricchi di nitrati e di sali di potassio provenienti dalle colture agricole (i quali hanno determinato il proliferare delle alghe ed il conseguente impoverimento di ossigeno), la laguna di Orbetello \u00e8 un ambiente ad alto rischio. Per consentire la sua protezione sono stati emanati numerosi provvedimenti di legge ed \u00e8 stato costituito l'istituto del Commissario della Laguna di Orbetello. Parte della laguna di Ponente \u00e8 protetta nell'Oasi del WWF della Riserva naturale Laguna di Orbetello di Ponente e del bosco di Patanella. Sull'area insiste anche la Riserva naturale Laguna di Orbetello, in gestione alla Provincia di Grosseto e la zona di protezione speciale (ZPS) \"Laguna di Orbetello\".\nFauna.\nLa laguna \u00e8 una zona umida di importanza internazionale secondo la Convenzione di Ramsar. In essa nidificano o transitano di passaggio molte specie di uccelli, fra i quali ricordiamo il cavaliere d'Italia, il fenicottero rosa, l'airone bianco maggiore, il falco pescatore, la spatola, l'avocetta, il cormorano e varie specie di anatre.\nStoria ed economia.\nIn passato l'economia di Orbetello era basata sullo sfruttamento della laguna di Orbetello e sulla pesca. Questa attivit\u00e0, che un tempo era tramandata di padre in figlio nelle famiglie dei pescatori, \u00e8 gestita da una societ\u00e0 per azioni che impiega poco meno di cento dipendenti. Le acque della laguna sono ricche di pesce pregiato come spigole, orate, muggini e anguille. Un tempo venivano pescati anche gamberi e molluschi. Il pesce viene lavorato in loco o venduto in molti mercati d'Italia e anche all'estero. Pregiata \u00e8 la produzione della bottarga di muggine e la preparazione delle anguille sfumate, anguille affumicate con aggiunta di spezie e peperoncino, che sono senza dubbio il piatto tipico della cucina locale."}
{"id": "292867", "revid": "24944", "url": "https://it.wikipedia.org/wiki?curid=292867", "title": "Elvira Coda Notari", "text": ""}
{"id": "292869", "revid": "1876595", "url": "https://it.wikipedia.org/wiki?curid=292869", "title": "Mutant X", "text": "Mutant X \u00e8 una serie televisiva di fantascienza trasmessa dal 2001 al 2004. Incentrata su un gruppo di mutanti dotati di superpoteri, \u00e8 ispirata alla serie cinematografica degli \"X-Men\", ma non ha nessun collegamento con l'omonima serie a fumetti pubblicata dalla Marvel Comics.\nIdeata e prodotta dai Marvel Studios (in associazione con altre case di produzione), \u00e8 stata girata a Toronto.\nPersonaggi e interpreti.\nIl cast \u00e8 composto da Victoria Pratt nel ruolo di Shalimar Fox, una donna agile, forte e veloce come un felino (il suo tipo di mutazione \u00e8 definito \"feroide\"); Lauren Lee Smith nei panni di Emma DeLauro, capace di interagire con le menti altrui (\"psionica\"); Victor Webster interpreta Brennan, capace di emanare elettricit\u00e0; Forbes March interpreta Jessie, un ragazzo capace di cambiare la propria densit\u00e0 corporea; infine c'\u00e8 John Shea alias Adam Kane, grande scienziato specialista in genetica e capo dei Mutant X. Insieme combattono contro colui che vuole annientare i mutanti, ovvero Eckhart interpretato da Tom McCamus.\nTrama.\nDurante la prima stagione del telefilm i Mutant X hanno una base segreta in cui vivono ed hanno attrezzature speciali; la base \u00e8 chiamata \"il santuario\". Alla fine della prima stagione Eckhart viene rinchiuso in una capsula speciale e viene fermata anche la sua societ\u00e0 chiamata \"GSA\". \nNella seconda serie i Mutant X combattono contro vari personaggi e alla fine si scontrano di nuovo con Eckhart, liberatosi dalla capsula. Purtroppo Eckhard gioca un brutto scherzo durante una missione dei Mutant X, in questa occasione Emma muore e Adam scompare e cos\u00ec finisce la seconda stagione. \nNella terza ed ultima appare un nuovo personaggio, Lexa, interpretata da Karen Cliche. Il suo potere \u00e8 trasformarsi in energia e luce pura. Anche qui i Mutant X combattono contro nuovi nemici dopo aver sconfitto Eckhart. Infine riappare Adam per l'ultima battaglia contro gli sterminatori della razza mutante."}
{"id": "292873", "revid": "21880", "url": "https://it.wikipedia.org/wiki?curid=292873", "title": "Tod.", "text": ""}
{"id": "292874", "revid": "17654", "url": "https://it.wikipedia.org/wiki?curid=292874", "title": "Alessio Romanov", "text": ""}
{"id": "292879", "revid": "380654", "url": "https://it.wikipedia.org/wiki?curid=292879", "title": "WWE European Championship", "text": "Il WWE European Championship \u00e8 stato un titolo di wrestling di propriet\u00e0 della World Wrestling Entertainment, creato il 26 febbraio 1997 e ritirato il 22 luglio 2002.\nStoria.\nCronistoria.\nIl titolo \u00e8 stato visto per la prima volta nel 1963, pochi mesi dopo la nascita della federazione, allora nota come World Wide Wrestling Federation. In quell'occasione era un titolo fittizio, assegnato al nuovo arrivato Hans Mortier (di origini tedesche) per renderlo popolare tra i fan. Il titolo era difeso raramente, e fu abbandonato nel 1964. Questa versione dell'European Championship non compare nell'albo d'oro del titolo. Nel 1975 accadde un episodio simile, quando Waldo Von Erich fu presentato in alcuni spettacoli come \"European Champion\".\nLa seconda versione del titolo \u00e8 stata introdotta nel 1997, conquistato per la prima volta da The British Bulldog, che conquist\u00f2 il titolo vincendo un torneo in Germania. Esso fu considerato un titolo con minore importanza rispetto al WWF Championship e al WWF Intercontinental Championship. Inoltre fu definito come la versione della WWE del WCW World Television Championship, con le differenze che l'European Championship veniva difeso anche durante gli house Show e veniva difeso in match senza limiti di tempo.\nIl titolo fu temporaneamente ritirato l'aprile 1999 dall'allora campione Shane McMahon. Shane reintrodusse il titolo due mesi pi\u00f9 tardi dandolo a Mideon. Il titolo europeo \u00e8 stato ritirato definitivamente dopo un Ladder match il 22 luglio 2002 a \"Raw\" dove il campione Rob Van Dam sconfisse Jeff Hardy, unificando il titolo Europeo al WWE Intercontinental Championship di Hardy.\nRegni.\nIl campione inaugurale fu The British Bulldog. Il titolo non \u00e8 mai stato reso vacante e ci sono stati in totale ventisette diversi campioni ufficiali, con British Bulldog che detiene il record per il regno pi\u00f9 lungo di sempre con 206 giorni, mentre Chris Jericho e Jeff Jarrett detengono il record per il regno pi\u00f9 breve di sempre essendo durato appena un giorno. D'Lo Brown e William Regal detengono il record per il maggior numero di regni con 4. Diamond Dallas Page \u00e8 il campione pi\u00f9 anziano, avendo vinto il titolo a 46 anni, mentre Jeff Hardy \u00e8 il campione pi\u00f9 giovane, avendo vinto il titolo a 24 anni.\nCintura.\nLa cintura era di cuoio nero e presentava una placca ovale dorata al centro con un planisfero azzurro con il continente europeo al centro, mentre sui lati erano presenti delle bandiere (Grecia, Germania e Svizzera a sinistra e Francia, Svezia e Portogallo a destra), cos\u00ec come anche in basso (Norvegia, Irlanda, Germania, Regno Unito, Francia, Spagna, Belgio e Portogallo); al centro c'era la scritta in lettere bianche su sfondo rosso \"European Champion\", mentre ai lati c'erano quattro piccole placche dorate, che rappresentavano le prime due guerrieri intenti ad affrontarsi e le seconde due planisferi celesti.\nCambi di roster.\nLa lista che segue indica le date in cui il titolo \u00e8 diventato esclusivo di uno dei tre differenti roster."}
{"id": "292880", "revid": "124056216", "url": "https://it.wikipedia.org/wiki?curid=292880", "title": "Wilma Labate", "text": "Biografia.\nDopo essersi laureata in filosofia, nel 1979 collabor\u00f2 con la RAI girando diversi documentari. Negli anni Ottanta realizz\u00f2 numerosi documentari industriali per poi girare nel 1990 il suo primo mediometraggio, \"Ciro il Piccolo\", ambientato in una Napoli notturna e non stereotipata.\nNel suo lavoro ha affrontato spesso temi scomodi e di forte impatto sociale. Nel 1992 realizz\u00f2 il suo primo lungometraggio, \"Ambrogio\", che narra la storia di una ragazza che vuole diventare capitano di lungo corso ma che, vivendo negli anni sessanta, trova numerosi ostacoli. Nel 1996 replic\u00f2 con \"La mia generazione\", interpretato da Francesca Neri, Silvio Orlando e Claudio Amendola, che narra del viaggio di un detenuto politico e di un capitano dei carabinieri da Sud a Nord a bordo di un cellulare blindato: la pellicola fu scelta per rappresentare l'Italia al premio Oscar nella categoria \"miglior film straniero\".\nNel 1997, per la serie \"Alfabeto italiano\", ha girato \"Lavorare stanca, presentato al festival di Locarno.\" Nel 2000 ha realizzato \"Domenica\", ancora con Amendola e ancora in una Napoli segreta e malinconica: nell'arco di una giornata nasce un profondo rapporto tra un malandato poliziotto e una piccola orfana. Del 2001 \u00e8 invece il radiodramma \"Dulhan la sposa\", che le valse la vittoria nel Prix Italia.\nInsieme ad altri registi prese parte al film corale \"Lettere dalla Palestina\", presentato al Festival di Berlino nel 2003; dello stesso anno \u00e8 \"Maledetta mia\", selezionato al Festival di Venezia.\nNel gennaio del 2008 esce al cinema \"Signorina Effe\", con Valeria Solarino e Filippo Timi; la storia di un'impiegata della FIAT nell'anno della \"Marcia dei 40.000\".\nPi\u00f9 recentemente, dopo un'esperienza di insegnamento in una scuola di cinema, gira con i suoi allievi \"Qualcosa di noi\".\nNel 2018 \u00e8 la volta di \"Arrivederci Saigon\", presentato al Festival di Venezia, incredibile avventura in Vietnam di una band al femminile, Le Stars, durante la guerra nel 1968.\nNel 2021 \u00e8 alla Mostra del Cinema di Venezia con il film \"La ragazza ha volato\"."}
{"id": "292881", "revid": "466539", "url": "https://it.wikipedia.org/wiki?curid=292881", "title": "Julius Rosenberg", "text": "Biografia.\nJulius Rosenberg si era laureato nel 1939 come ingegnere elettrico; l'anno successivo si arruol\u00f2 nell'esercito come addetto ai radar. Nel 1940, allo scoppio della seconda guerra mondiale, divenne capo della Lega dei giovani comunisti, associazione all'interno della quale aveva conosciuto, nel 1936, la futura moglie Ethel Greenglass.\nSecondo le dichiarazioni del suo reclutatore russo, la spia sovietica Alexander Feklisov, Rosenberg fu reclutato dal KGB nel 1942 durante i festeggiamenti del \"Labor Day\", venendo poi presentato alla spia russa Semyon Semyonov. Il 5 aprile 1951 Julius Rosenberg e la moglie vennero condannati a morte per il reato di cospirazione. Nonostante i molti appelli internazionali in favore della grazia, la sentenza di morte venne eseguita, nei confronti di entrambi i coniugi, il 19 giugno 1953, nel penitenziario di Sing Sing, tramite sedia elettrica."}
{"id": "292884", "revid": "484362", "url": "https://it.wikipedia.org/wiki?curid=292884", "title": "Voivodato della Precarpazia", "text": "Il voivodato della Precarpazia o Podcarpazia (in polacco Wojew\u00f3dztwo Podkarpackie) \u00e8 uno dei 16 voivodati della Polonia. Il voivodato si trova nel sudest del territorio polacco ed \u00e8 stato creato con la riforma del 1999 dai precedenti voivodati di Przemy\u015bl, Rzesz\u00f3w, Krosno e parte di quelli di Tarnobrzeg e Tarn\u00f3w. L'attuale territorio del voivodato oggi consiste in una parte della regione storica della Rutenia Rossa o Galizia, la quale \u00e8 stata divisa tra la Polonia e l'Unione Sovietica (dal 1992 parte dell'Ucraina come oblast' di Leopoli) dopo la seconda guerra mondiale. Storicamente Leopoli era il centro amministrativo di questa regione della Polonia, ma dopo il 1945, quando la citt\u00e0 divenne parte dell'Unione Sovietica, il ruolo di capoluogo pass\u00f2 a Rzesz\u00f3w.\nGeografia fisica.\nIl voivodato della Precarpazia \u00e8 delimitato dal voivodato della Piccola Polonia a ovest, da quello della Santacroce a nord-ovest, da quello di Lublino a nord, dalla Slovacchia a sud e dall'Ucraina a est. Si estende su una superficie di 17.844 km\u00b2 ed ha una popolazione che nel 2006 ammontava a 2.096.971 abitanti. Il territorio \u00e8 per lo pi\u00f9 collinare o montuoso; la parte nordoccidentale \u00e8 piatta. \u00c8 uno dei voivodati con la pi\u00f9 elevata percentuale di zone boschive (35,9% della superficie totale): all'interno ci sono il Parco nazionale Bieszczady e parti del Parco nazionale del Magura.\nGeografia antropica.\nIl voivodato della Precarpazia \u00e8 diviso in 21 distretti che sono:\nLe citt\u00e0 di Tarnobrzeg, Rzesz\u00f3w, Przemy\u015bl e Krosno sono invece fuori dall'amministrazione dei distretti e formano dei distretti urbani. Ogni distretto \u00e8 a sua volta diviso in comuni con le sue frazioni.\nEconomia.\nIl voivodato della Precarpazia \u00e8 una delle regioni pi\u00f9 povere dell'Unione europea. Rispetto al PIL espresso in potere d'acquisto, il voivodato nel 2006 ha raggiunto l'indice del 35,8 (UE-27 = 100). Il tasso di disoccupazione nel mese di giugno del 2010 \u00e8 stato del 14,7%."}
{"id": "292892", "revid": "729019", "url": "https://it.wikipedia.org/wiki?curid=292892", "title": "Graham Mourie", "text": "Capitano del \"Grande Slam\" neozelandese nel \"tour\" del 1978 in Europa, figura dal 2007 nell'International Rugby Hall of Fame.\nBiografia.\nFino ai 18 anni Mourie rappresent\u00f2 rugbisticamente le scuole superiori di Opunake, New Plymouth e Taranaki; a livello di club rappresent\u00f2 Taranaki e Wellington e internazionalmente milit\u00f2 nelle varie selezioni neozelandesi, inclusi gli ; milit\u00f2 anche in Francia, nel semestre estivo dell'Emisfero australe, nel , il club universitario di Parigi.\nEsord\u00ec nella nazionale maggiore della nel 1976, nel corso di un \"tour\" in Sudamerica senza \"test match\" (il primo incontro internazionale fu a Montevideo, nel corso di detto \"tour\", contro l').\nIl primo \"test match\" fu il 30 luglio 1977 a Dunedin contro i British Lions nel loro \"tour\" in Nuova Zelanda; nel 1978 fu il capitano del \"tour\" neozelandese nelle Isole Britanniche, che si concluse con il primo \"Grande Slam\" degli \"All Blacks\": nell'ordine, furono battute l' 10-6 (Dublino, 4 novembre), il 13-12 (a Cardiff, 11 novembre), l' 16-6 (a Twickenham, 25 novembre) e la 18-9 (a Edimburgo, 9 dicembre).\nFu capitano anche del \"tour\" 1979 in Europa, che vide la battere e e che, come chiusura, previde un incontro (non classificato tuttavia come \"test match\") disputato a Rovigo il 28 novembre contro l', vinto 18-12.\nNel 1981 rifiut\u00f2 di giocare contro il in \"tour\", in quanto oppositore della politica di \"apartheid\" vigente in quel Paese.\nDisput\u00f2 il suo ultimo incontro internazionale l'11 settembre 1982 contro l'.\nFurono in totale 61 gli incontri con la maglia degli \"All Blacks\", di cui 21 \"test match\" (e 19 da capitano).\nAl suo attivo anche due incontri, nel 1982, con la maglia dei Barbarians.\nDopo il ritiro Mourie fu allenatore: guid\u00f2 il Taranaki fino al 1994, poi dal 1997 al 1999 fu tecnico del Wellington; dal 2000 al 2002 guid\u00f2 gli nel Super 12.\nNel 1982 diede alle stampe un libro autobiografico, \"Graham Mourie - Captain\"; dal 2003, dopo il fallimento della alla Coppa del Mondo, \u00e8 entrato a far parte del consiglio direttivo della New Zealand Rugby Union.\nPer i suoi meriti sportivi figura, dal 2007, nell'International Rugby Hall of Fame."}
{"id": "292894", "revid": "22475", "url": "https://it.wikipedia.org/wiki?curid=292894", "title": "Il ragazzo con la maglietta a strisce", "text": "Il ragazzo con la maglietta a strisce \u00e8 un'autobiografia scritta dal leader di Rifondazione Comunista Fausto Bertinotti con la collaborazione della regista cinematografica Wilma Labate e pubblicata dalla casa editrice Aliberti editore nel 2005.\nTrama.\nL'opera \u00e8 scritta sotto forma di intervista, o per meglio dire di conversazione: la Labate rivolge a Bertinotti varie domande con temi che vanno dal cinema alla politica, dall'autobiografia al rapporto con i genitori fino a toccare argomenti pi\u00f9 recenti, come ad esempio la nascita del movimento no-global."}
{"id": "292909", "revid": "290023", "url": "https://it.wikipedia.org/wiki?curid=292909", "title": "Claude-Nicolas Ledoux", "text": "Ledoux \u00e8 stato uno degli esponenti pi\u00f9 importanti dell'architettura neoclassica. La sua straordinaria ricerca architettonica, simile in certi versi a quella di \u00c9tienne-Louis Boull\u00e9e, giunse ad un linguaggio semplificato ed innovatore, indirizzato verso forme pure: piramidi, sfere e cubi, che aspira a creare un'architettura \"parlante\", cio\u00e8 simbolica, in grado di comunicare la propria funzione civile.\nBiografia.\nFiglio di un modesto mercante, grazie ad una borsa di studio frequent\u00f2 a Parigi il collegio di Beauvais (1749-1753). Inizialmente fu interessato alla grafica e si guadagn\u00f2 da vivere incidendo scene di battaglia. Ma poco dopo si dedic\u00f2 all'architettura, al cui studio fu iniziato dal maestro pi\u00f9 autorevole della Parigi di quel tempo, Jacques-Fran\u00e7ois Blondel. Tuttavia Ledoux non sub\u00ec gli influssi del maestro, non segu\u00ec la via del classicismo francese e non fece il viaggio a Roma, come la maggior parte degli architetti parigini.\nEntr\u00f2 nel 1758 nello studio di Louis-Fran\u00e7ois Trouard e per mezzo di questi, ritornato da Roma nel 1757, Ledoux scopr\u00ec l'architettura antica ed in particolare i templi di Paestum, che dovettero esercitare una grande influenza sulla sua estetica.\nCarriera.\nEntr\u00f2 in contatto con Pierre Contant d'Ivry e Jean-Michel Chevotet, due affermati architetti che lo introdussero nell'ambiente della loro ricca clientela presso la quale stava passando di moda lo stile Luigi XV. Inizi\u00f2 cos\u00ec un'attivit\u00e0 professionale di successo progettando residenze cittadine e padiglioni di campagna per la nobilt\u00e0 e l'alta borghesia, in uno stile nuovo che diventer\u00e0 presto di moda.\nDal 1770 in poi cominci\u00f2 ad avere incarichi dalla pubblica amministrazione, e la sua fama crebbe notevolmente da quando cominci\u00f2 a lavorare nella capitale e nel Louveciennes per conto della contessa Madame du Barry. \nDal 1771 al 1793 fu ispettore delle saline statali in Franca Contea, alle dipendenze di Jean-Rodolphe Perronet, celebre primo direttore dell'\u00c9cole des Ponts et des Chauss\u00e9es. In questo periodo elaborer\u00e0 alcuni dei suoi progetti pi\u00f9 significativi, fra i quali realizz\u00f2 la costruzione ad Arc-et-Senans degli edifici destinati all'estrazione del sale ed il teatro di Besan\u00e7on. Nel 1773 fu ammesso come membro dell'Accademia Reale di Architettura e la fama dell'architetto si diffuse ben presto anche all'estero.\nIl Langravio di Assia-Kassel gli commission\u00f2 il progetto di una biblioteca; per Neuchate, allora sotto il dominio prussiano, l e gli fu conferito l'incarico di progettare un municipio.\nQuando Giuseppe II e Paolo I soggiornarono a Parigi, l'incisore Johann Georg Wille gli fece conoscere ed apprezzare le doti dell'architetto francese. In seguito l'imperatore Paolo I si fece recapitare numerosi disegni di Ledoux a Pietroburgo.\nNel 1784 gli fu commissionato dagli appaltatori statali il progetto della cinta daziaria intorno a Parigi. Durante la Rivoluzione nel 1793 l'artista, in quanto seguace del Luigi XVI, fu imprigionato e liberato dopo diversi mesi grazie all'intervento della sorella. Una volta libero, l'architetto si ritir\u00f2 dalla professione e, nonostante la situazione a lui ostile, durante il suo ozio involontario si dedic\u00f2 a scrivere il suo trattato, \"L'architecture consid\u00e9r\u00e9e sous le rapport de l'art, des moeurs et de la l\u00e9gislation\", pubblic\u00f2 a sue spese il primo volume nel 1804.\nOpere.\nOpere giovanili.\nDi questo primo periodo sono: lo Ch\u00e2teau d\u2019Eaubonne (1762-63), l'H\u00f4tel d'Hallwyl (1764-66), con la facciata risolta in un possente bugnato rustico, l'H\u00f4tel de mademoiselle Guimard, l'H\u00f4tel d'Uz\u00e8s (1764-67), lo Ch\u00e2teau de Benouville (1768-77) e l'H\u00f4tel de Montmorency (1770-72), quest'ultimo impostato planimetricamente su un asse diagonale, con ambienti circolari ed ovali, in modo da ottenere una migliore distribuzione degli interni e risolvere il problema della disposizione ad angolo: al piano terra si susseguono: l'ingresso, il vestibolo e lo scalone, mentre al piano nobile: l'anticamera, la sala da pranzo e il salotto rotondo, con su entrambi i lati dell'asse diagonale una camera da letto, fornita di camerino, spogliatoio e guardaroba.\nNel 1771 complet\u00f2 il Pavillon de Louveciennes, commissionato dal re di Francia per la sua protetta Madame du Barry, interamente decorato e arredato in stile neoclassico, con pilastri lisci, bassorilievi classici e controsoffitti a nido d'ape (lacunari).\nLe saline.\nDal 1771 al 1793 fu ispettore delle saline statali in Franche-Compt\u00e9. In questo periodo elabor\u00f2 progetti per l'ampliamento degli edifici delle saline di Chaux, presso il villaggio di Arc-et-Senans, vicino a Besan\u00e7on. Ledoux progett\u00f2 un'intera citt\u00e0 impostata su un anello ellittico il cui perimetro era formato da due serie concentriche di edifici: l'interno riservato agli uffici amministrativi, l'esterno ad edifici per attrezzature, residenze di vario tipo, tra cui un ospizio, un mercato e un cimitero; e strutture a carattere pubblico: il Palazzo della Concordia, la Casa dell'Unione, il Tempio della Memoria, la Casa della Vita Comune, la Casa dell'Educazione. Infine l'asse sul diametro minore veniva a coincidere con la casa del direttore e con le officine. I lavori iniziati nel 1775, per questa moderna \"citt\u00e0 ideale\", non vennero mai portati a termine, interrompendosi nel 1779. I pochi edifici realizzati mostrano l'impiego di forme semplici ma imponenti, mentre la decorazione si ispira a motivi arcaici come nel portico di accesso, scavato in modo tale da emulare la roccia naturale.\nAltre opere della maturit\u00e0.\nTra il 1775 e il 1784 realizz\u00f2 il teatro di Besan\u00e7on, con un portico ionico senza frontone e, all'interno, un emiciclo sormontato da un colonnato dorico. In questo teatro, oltre a importanti novit\u00e0 nei caratteri distributivi nella sala, egli introdusse per la prima volta nella storia dell'architettura, la buca d'orchestra, elemento poi ripreso e sviluppato un secolo pi\u00f9 tardi da Gottfried Semper per la costruzione del Festspielhaus di Bayreuth.\nNel 1776 inizi\u00f2 i lavori per l'H\u00f4tel Th\u00e9lusson, la residenza di una vedova di un ricco banchiere, considerata come \u00abuna delle maggiori attrazioni di Parigi\u00bb, costruita con geometrica semplicit\u00e0, cui si accedeva attraverso un arco trionfale che portava a un giardino all'inglese.\nNel 1783 costru\u00ec a Compi\u00e8gne un magazzino del sale, di cui resta solo la facciata porticata e nel 1786 progett\u00f2 le carceri ed il \"Palais de Justice\" ad Aix-en-Provence la cui costruzione fu interrotta dalla rivoluzione.\nNel 1792 edific\u00f2 un gruppo di quindici case dalle chiare forme geometriche, inserite liberamente entro un giardino all'inglese.\nLa cinta daziaria.\nNel 1784 gli fu commissionato dalla \"Ferme g\u00e9n\u00e9rale\" (concessionaria della riscossione del dazio), forse per interessamento di Charles-Alexandre Calonne, amico di studi, il progetto della cinta daziaria intorno a Parigi utilizzata per riscuotere la tassa dell\"octroi\", una tassa da pagare sulle merci trasportate in citt\u00e0 dal contado, ostacolando il contrabbando sorto dopo la demolizione dell'antica cinta muraria.\nLa costruzione del muro alto quasi 3,50 m e lungo pi\u00f9 di 22\u00a0km e delle porte daziarie, iniziata nel tra il 1785, in gran fretta e segretezza, rese molto conosciuto l'architetto, anche a causa delle polemiche e del malcontento che accompagnarono la realizzazione di tale impopolare infrastruttura. Nel 1789 furono temporaneamente sospesi i lavori e gli fu tolto l'incarico, forse per la forte spesa necessaria per realizzare le grandiose strutture che Ledoux aveva immaginato al posto delle semplici strutture utilitaristiche immaginate dai committenti. Roventi furono anche le critiche per il linguaggio architettonico, ritenuto eccessivamente moderno, basato sull'uso del bugnato, del dorico, di forme geometriche semplici e di prototipi antichi e rinascimentali, dando vita ad un sistema combinatorio apparentemente infinito.\nTuttavia i lavori furono conclusi e nel 1790 la cinta daziaria entr\u00f2 in funzione. Dopo le distruzioni rivoluzionarie, e la demolizione del muro nel 1860, oggi rimangono solo quattro dei caselli che segnavano l'ingresso in Parigi delle principali strade di accesso alla citt\u00e0 attraverso la cinta daziaria. \n\"Barri\u00e8re de la Villette\".\nIn particolare la pi\u00f9 famosa \u00e8 la Barri\u00e8re de la Villette, che, insieme ad altre quarantacinque barri\u00e8res, segnava il perimetro della citt\u00e0 e ne costituiva un ingresso monumentale. In quest'opera un\u00ec due forme elementari, una croce greca e un cilindro contenente la cupola, in modo da sovrapporre ad una forma cubica, con un imponente porticato formato da pilastri tuscanici con semplici capitelli, una forma sferica. Inoltre l'effetto di grande imponenza viene accentuato dal chiaroscuro dato dall'alternanza di pieni e vuoti e dal contrasto generato dalle finestre quadrate dell'attico e dagli archi semicircolari al di sotto di esse.\n\"Barri\u00e8re de Chartres\".\nla Barri\u00e8re de Chartres, oggi rotonda all'ingresso del parc Monceau \u00e8 la letterale riproposizione del Tempietto di San Pietro in Montorio del Bramante. La piccola opera conferma alcune caratteristiche dell'opera di Ledoux come il gusto archeologico, l'uso di forme geometriche semplici, l'interesse quasi esclusivo per l'ordine dorico, quasi come unico strumento linguistico del suo nuovo classicismo semplificato, geometrico e massiccio.\n\"Barri\u00e8re du Tr\u00f4ne\".\nPosta in corrispondenza dell'attuale \"Place de la Nation\", sulla strada per Vincennes, consisteva di due padiglioni e di due colonne isolate di 28 metri di altezza, sormontate da statue poste nel 1845, che inquadrano uno dei viali d'ingresso in citt\u00e0.\nLe due enormi colonne doriche richiamano l'archetipo della Colonna Traiana, ma anche l'opera di Fisher von Erlach e precedenti progetti di Ledoux, tra cui uno per il Castello di Bourneville. Ledoux aveva anche progettato di arricchire di bassorilievi le colonne ad imitazione del modello romano, ma rinunci\u00f2 a favore di insolite striature piatte, derivate dal testo vitruviano.\nNei pressi di questa barriera fu innalzata una ghigliottina nel periodo del Terrore.\n\"Barri\u00e8re d'Orl\u00e9ans\".\nLa \"Barri\u00e8re d'Orl\u00e9ans\" o Barri\u00e8re d'Enfer, dal nome della piazza sul cui margine si trovava, era costituita essenzialmente da due padiglioni cubici che si sono conservati. Si tratta di edifici caratterizzati da arcate con grandi bugne e da un frezio a bassorilievo. Da uno dei due edifici si accede ad un grande complesso ipogeo di gallerie, formato dall'estrazione di gesso e calcare (le cosiddette Catacombes).\nEredit\u00e0 culturale.\nLedoux in tarda et\u00e0 si dedic\u00f2 a scrivere il suo trattato, \"L'architecture consid\u00e9r\u00e9e sous le rapport de l'art, des moeurs et de la l\u00e9gislation\", che venne pubblicato nel 1804. Sul frontespizio del suo trattato, con consapevole superbia, fece imprimere le parole di Orazio \"Exegi monumentum\"\nLedoux pass\u00f2 gli ultimi anni della sua vita raccogliendo ed approntando i suoi progetti, portando alle estreme conseguenze la sua architettura \"parlante\", elaborando un nuovo tipo di d'architettura che, sacrificando la funzionalit\u00e0 dell'edificio, potenziasse la comunicazione simbolica, progettando strutture formate di pure sfere, cubi, cilindri e piramidi, che egli collocava in un paesaggio ideale, assolutamente impraticabili; ad esempio, se per un bordello si poteva dare in pianta la forma di fallo, alla casa dei sorveglianti del fiume si poteva dare la forma di un ponte sopra una cascata, mentre per un bottaio era adatta la forma di cerchio di botte.\nI suoi disegni, tradotti in incisioni, furono lo strumento con cui l'architettura di Ledoux e di \u00c9tienne-Louis Boull\u00e9e, l'altro grande architetto di quella che viene detta \"architettura della Rivoluzione\", venne conosciuta in tutta Europa, influenzando un'intera generazione di architetti del Neoclassicismo.\nLedoux fu membro della Massoneria."}
{"id": "292911", "revid": "22356", "url": "https://it.wikipedia.org/wiki?curid=292911", "title": "Carcarodontosauride", "text": ""}
{"id": "292915", "revid": "767487", "url": "https://it.wikipedia.org/wiki?curid=292915", "title": "WWF North American Championship", "text": "Il WWF North American Title \u00e8 stato un titolo della World Wrestling Federation, federazione statunitense di wrestling, attivo nel periodo che va dal 1979 al 1981."}
{"id": "292916", "revid": "125595807", "url": "https://it.wikipedia.org/wiki?curid=292916", "title": "Jason Todd", "text": "Jason Todd \u00e8 un personaggio immaginario dei fumetti creato da Gerry Conway e Don Newton nel 1983 e pubblicato dalla DC Comics.\nHa avuto varie identit\u00e0 segrete, prima come secondo Robin - a fianco di Batman - e poi come Cappuccio Rosso. Tramite un sondaggio telefonico la DC fece decidere le sorti del personaggio ai lettori che ne decretarono la morte: Jason venne quindi ucciso da Joker.\nIl suo posto come Robin venne preso da un nuovo personaggio, Tim Drake, introdotto nel 1989.\nBiografia del personaggio.\nPre \"Crisi\".\nDick Grayson, il primo Robin, gi\u00e0 nel corso degli anni settanta aveva iniziato a comparire sempre pi\u00f9 raramente come aiutante di Batman in quanto impegnato negli studi universitari; smessi successivamente i panni del \"ragazzo meraviglia\", Dick assunse una nuova identit\u00e0 nella lotta al crimine, quella di Nightwing, sia all'interno dei Giovani Titani che come solista: il suo posto come Robin venne preso dal giovane Jason Todd, che esord\u00ec come spalla di Batman poco dopo una volta ricevuto il benestare di Dick stesso.\nJason ha una storia simile a quella di Dick: \u00e8 figlio di circensi uccisi da Killer Croc e, dopo questo triste evento, viene adottato da Bruce Wayne. Sempre allegro e gioioso, inizialmente combatte con un costume da circo prima di ricevere da Dick l'uniforme da Robin; una volta divenuto il nuovo \"ragazzo meraviglia\" Jason si tinge i capelli biondi di nero per essere pi\u00f9 simile al predecessore.\nPost \"Crisi\".\nDopo \"Crisi sulle Terre Infinite\" anche le origini di Jason vennero mutate: figlio di Willis Todd e Catherine Johnson, Jason rest\u00f2 presto orfano in quanto il padre venne ucciso da Due Facce mentre la madre mor\u00ec a causa di una malattia. Solo al mondo, il ragazzo passava le sue giornate in un quartiere malfamato di Gotham sopravvivendo con piccoli furti fino a quando non tent\u00f2 di rubare le ruote della Batmobile venendo scoperto da Batman, il quale vide nella sua audacia del potenziale che avrebbe potuto impiegare nella lotta al crimine: decise cos\u00ec di prenderlo con s\u00e9 per addestrarlo e renderlo il nuovo Robin. Il carattere di Jason si rivel\u00f2 tuttavia difficile e impulsivo e Batman ebbe spesso molte difficolt\u00e0 nel controllarlo.\nJason, particolarmente nervoso, venne messo a riposo forzato da Bruce, che cerc\u00f2 di proteggerlo dai pericoli che il suo stato d'animo gli faceva correre; il giovane inizi\u00f2 quindi a vagare per la citt\u00e0 finch\u00e9 non si ritrov\u00f2 nei pressi della sua vecchia casa, dove una vicina gli consegn\u00f2 le ultime cose che gli avevano lasciato i suoi genitori: esaminando la scatola trov\u00f2 il suo certificato di nascita, da cui scopr\u00ec che la sua vera madre era in realt\u00e0 una donna il cui nome iniziava per S; nell'agenda del padre trov\u00f2 tre nomi di donne che potevano corrispondere all'identikit: Sharmin Rosen, agente dei servizi segreti israeliani; Shiva Woodsan, mercenaria esperta di arti marziali meglio nota come Lady Shiva; infine Sheila Haywood, volontaria in Etiopia, che si riveler\u00e0 essere la sua vera madre.\nJason part\u00ec quindi alla ricerca della madre e nella sua indagine incroci\u00f2 Bruce, che stava seguendo un contrabbando di armi; giunti in Etiopia, Jason scopr\u00ec che la madre conosceva Joker, che la stava ricattando in cambio di aiuto per portare a termine il suo prossimo piano. Nella confusione degli attimi finali Batman lasci\u00f2 solo Robin che, spinto dall'ardore e dall'amore per la madre ritrovata, decise di aiutare quest'ultima salvo poi venir catturato da Joker, che costrinse Sheila a rapire Jason. Il pagliaccio mise quindi degli esplosivi nella stanza in cui si trovavano i due dopo aver tradito la donna e fugg\u00ec mentre l'edificio saltava in aria.\nCappuccio Rosso.\nAlla fine dell'arco narrativo ' Jason rimane dunque ucciso dal Joker, evento questo che tormenter\u00e0 Bruce per molto tempo. Successivamente l'Enigmista gli fa credere che qualcuno sia riuscito a resuscitarlo, quando in realt\u00e0 dietro il presunto Robin redivivo si nascondeva Clayface.\nJason pare effettivamente vivo ma ostile a Batman, colpevole secondo lui di non aver fatto abbastanza per salvarlo: il fatto \u00e8 apparentemente smentito al termine della storia, ma viene riconfermato nella successiva saga \"Cappuccio Rosso\" in cui si evince che il Jason Todd ricomparso \u00e8 quello vero e che questi aveva lasciato credere a Batman che fosse stato Clayface a impersonarlo mentre in realt\u00e0 quest'ultimo, con cui era d'accordo, non fece altro che sostituirlo assumendone le sembianze dopo che Jason si era messo al sicuro.\nLa resurrezione di Jason \u00e8 dovuta ad alcuni avvenimenti narrati in \"Crisi infinita\": quando Superman-Prime infranse il muro della dimensione in cui Lex Luthor lo aveva confinato alla fine di \"Crisi sulle Terre infinite\" determin\u00f2 numerosi cambiamenti nella realt\u00e0 tra cui anche la resurrezione di Jason. L'ex Robin si risvegli\u00f2 nella tomba e, dopo esserne faticosamente uscito, venne investito da alcuni ragazzi, che lo portarono in ospedale dove cadde in coma; una volta ripresosi vagabond\u00f2 per la citt\u00e0 senza il minimo ricordo di chi fosse finch\u00e9 venne riconosciuto da un ladruncolo: la notizia arriv\u00f2 fino a Talia al Ghul, figlia di Ra's, che lo tenne con s\u00e9 per oltre un anno.\nPassato questo periodo senza alcun miglioramento, Ra's decise di disfarsene ma Talia disobbed\u00ec al volere del padre immergendo il giovane nella Fossa di Lazzaro e scatenando l'ira del Demone: il bagno chimico guar\u00ec l'amnesia di Jason che, ancora stordito, venne fatto fuggire. Jason ripercorse quindi l'itinerario compiuto da Bruce in giovent\u00f9 per migliorare il proprio addestramento e, dopo l'incontro con Batman, divent\u00f2 ufficialmente il nuovo Cappuccio Rosso, abbandonando i metodi da giustiziere del suo ex mentore e divenendo un vigilante crudele e spietato.\nAssieme ad altri eroi, Jason and\u00f2 alla ricerca di Ray Palmer per tutto il Multiverso incontrando su una Terra alternativa (Terra 51) il Batman che avrebbe voluto conoscere, ovvero quello che dopo la sua morte ha ucciso Joker e ha adottato mezzi letali nella sua guerra al crimine. Batman riesce a redimerlo e a farlo ritornare sulla buona strada: Jason indossa quindi il nuovo costume trovato nel Bat-Bunker - versione alternativa della Batcaverna - divenendo Cappuccio Rosso.\nRed Robin.\nTornato sulla Terra Jason abbandon\u00f2 anche questo alter ego per tornare a quello di Robin e, durante uno scontro con Tim Drake durante una guerra tra gang, un nuovo Red Robin fece la sua comparsa aiutando la spalla di Batman e scontrandosi con il suo predecessore: il secondo Red Robin si rivel\u00f2 essere il criminale Ulysses Armostrong, precedentemente conosciuto come Generale e deciso a impossessarsi dell'ex identit\u00e0 del Cappuccio Rosso.\nPoco dopo anche lui abbandon\u00f2 questo travestimento mentre Dick Grayson, nei panni di Batman, decise di eleggere Damian Wayne a quinto Robin: Tim, sebbene riluttante, accett\u00f2 di cedere il manto di Robin a Damian e prese per s\u00e9 quello che era stato di Jason e Ulysses divenendo il terzo Red Robin e partendo alla ricerca di Bruce, mentre Jason continu\u00f2 come secondo Red Hood.\nPoteri e abilit\u00e0.\nJason \u00e8 stato addestrato da Batman per essere il secondo, dopo Dick Grayson, a ricoprire il ruolo di Robin: per questo gli ha insegnato le pi\u00f9 svariate tecniche di lotta, strategia, escapologia e investigazione nonch\u00e9 moltissime nozioni scientifiche. Jason \u00e8 inoltre un grande esperto nell'utilizzo delle armi da fuoco, un eccellente spadaccino, un buon detective, un esperto criminologo e una grande mente tattica e strategica.\nDopo la sua resurrezione Jason decide di vendicarsi di Batman, che riteneva colpevole di non averlo vendicato eliminando Joker dopo essere stato da lui ucciso, ma prima di dare attuazione al suo piano ha viaggiato per il mondo, proprio come il suo mentore, imparando ulteriori stili di lotta, tecniche di sopravvivenza e perfezionando le sue doti fisiche e da mercenario. Il suo equipaggiamento si basa esclusivamente su armamenti letali come gli esplosivi, armi bianche e armi da fuoco ed \u00e8 inoltre protetto da un'armatura che gli consente di resistere a forti impatti fisici, armi da fuoco e alte temperature; il suo casco ha inoltre incorporato un filtro antigas.\nAltri media.\nCinema.\nLungometraggi d'animazione.\nTelevisione\nVideogiochi.\n\"Batman: Arkham\".\nIn questa versione, diversi anni prima degli eventi del gioco, Jason \u00e8 stato rapito dal Joker, il quale lo ha rinchiuso in un'ala nascosta del Manicomio di Arkham, dove lo ha torturato e sottoposto a lavaggio del cervello, convincendolo che Batman lo aveva ormai abbandonato e che fosse proprio lui il suo vero nemico. Alla fine il Clown Principe del Crimine fece credere a Batman di aver ucciso Jason inviandogli un video nel quale apparentemente lo uccideva con un colpo di pistola, cosa che spinse Bruce, ormai rassegnato, ad interrompere le ricerche del ragazzo. In realt\u00e0 Jason sopravvisse, e ormai liberato dallo stesso Joker, si rifugi\u00f2 in Venezuela dove, con l'aiuto di Slade Wilson alias Deathstroke mise su un esercit\u00f2 e adott\u00f2 l'identit\u00e0 del Cavaliere di Arkham. Un anno dopo la morte del Joker, Jason, ormai Cavaliere di Arkham, stringe un'alleanza con Jonathan Crane alias lo Spaventapasseri, tornando a Gotham con il suo esercito e affiancando Crane nella sua vendetta contro Batman. Tuttavia l'alleanza tra i due \u00e8 destinata a sgretolarsi quando il Cavaliere di Arkham diventa sempre pi\u00f9 deciso ad uccidere Bruce, mentre lo Spaventapasseri intende condannarlo a sofferenza eterna. Alla fine Jason si riveler\u00e0 ad un incredulo Batman, il quale per anni lo ha creduto morto per mano del Joker. Dopo un intenso scontro, Bruce gli riveler\u00e0 tutto il suo dispiacere per non essere riuscito a liberarlo dal Clown anni prima e gli prometter\u00e0 di essere diposto a rimediare prendendosi di nuovo cura di lui. Riconoscendo la sincerit\u00e0 nelle parole del suo mentore, Jason abbandoner\u00e0 i panni del Cavaliere di Arkham. Nella fase finale della resa dei conti tra Batman e lo Spaventapasseri, Jason accorrer\u00e0 in soccorso di Bruce, aiutandolo a liberarsi e a sconfiggere Crane, dimostrando di aver riacquistato fiducia nel suo mentore.\nJason \u00e8 anche il protagonista del DLC narrativo a lui dedicato, ambientato dopo la trama principale, dove adotta la nuova identit\u00e0 del vigilante sanguinario Red Hood e scegliendo Roman Sionis alias Maschera Nera come sua prima vittima. Dopo averlo rintracciato e eliminato i suoi sgherri, Red Hood uccider\u00e0 Maschera Nera gettandolo dalla finestra dell'edificio in cui Sionis si nascondeva.\n\"Gotham Knights\".\nJason Todd/Red Hood sar\u00e0 uno dei protagonisti di \"Gotham Knights\", videogioco sulla Bat-Famiglia sviluppato da WB Games Montr\u00e9al e in uscita nel 2022, dove sar\u00e0 doppiato in inglese da Stephen Oyoung.\nCome mostrato nel trailer di annuncio presentato al DC FanDome 2020, a seguito di una misteriosa esplosione a Villa Wayne in cui Bruce Wayne sembra rimanere vittima, i membri della Bat-Famiglia, ovvero Tim Drake/Robin, Barbara Gordon/Batgirl, Dick Grayson/Nightwing e Jason Todd/Red Hood, ricevono un messaggio pre-registrato dallo stesso Bruce, in cui quest'ultimo incarica i suoi alleati di diventare i nuovi protettori di una Gotham che presto sprofonder\u00e0 nel caos per mano dei criminali che approfitteranno dell'assenza di Batman, e che non potr\u00e0 contare sul GCPD, il quale dopo la morte di James Gordon, \u00e8 finito nella corruzione e che vanta solo pochi poliziotti onesti rimasti. \nCome svelato nella sua biografia sul sito ufficiale del gioco, Jason ha abbandonato i suoi metodi letali per ricongiungersi alla Bat-Famiglia, mentre gli sviluppatori hanno rivelato che il ragazzo ha acquisito delle abilit\u00e0 particolari in seguito alla sua resurrezione nel Pozzo di Lazzaro.\nDCAU.\nJason Todd \u00e8 assente nelle serie animate appartenenti al \"DC Animated Universe\". Tuttavia, recentemente, nel fumetto \"\", Jason viene ufficialmente introdotto nell'universo animato, cambiando di molto il suo personaggio, data l'assenza del Cappuccio Rosso dal passato di Joker. Nel fumetto (ambientato circa durante gli eventi di \"Justice League\"), Jason gira per i tetti di Gotham osservando la Bat-family in azione, ma senza interferire o farsi vedere. Tuttavia, le sue intenzioni non sono malvagie, anzi: usando le tecniche che Bruce gli insegn\u00f2 in passato, tiene a bada tutti i criminali, vecchi e nuovi (in questo modo, il fumetto ha modo di introdurre al DCAU anche Deathstroke e Azrael), e informa anonimamente chi sta tramando alle sue spalle. Bruce capisce finalmente chi \u00e8 questo informatore e Tim Drake, curioso di saperlo, si fa raccontare del suo passato da Alfred: il fratello maggiore di Jason, si arruol\u00f2 nella banda nota come \"i Lupi\", un gruppo di vandali adolescenti caratterizzati da dei passamontagna neri. Chi entrava nel gruppo, doveva fare da palo ai loro colpi indossando, per i primi giorni, un passamontagna rosso (in allusione alla figura di Cappuccetto Rosso in mezzo ai lupi). Il fratello di Jason, Danny Todd, che fece da palo il giorno in cui la polizia becc\u00f2 finalmente i Lupi, il capobanda lo fece cadere dalla scala antincendio per rallentare la polizia, uccidendo il ragazzo. Furioso, Jason si arruol\u00f2 e stese uno ad uno ogni membro della banda da solo, sotto lo sguardo stupito di Batman, appena giunto sul posto per sgominarli. Notando la sua determinazione (e la sua ammirazione nei confronti del Cavaliere Oscuro), simile a quella di Dick Grayson (che lo aveva appena lasciato), Batman lo adott\u00f2 subito e lo istru\u00ec nelle arti marziali, creando cos\u00ec il secondo Robin. Tuttavia, Jason era molto pi\u00f9 violento, tanto che molti dei criminali ci hanno quasi rimesso le penne per colpa sua. Batman tent\u00f2 di giustificare questo suo comportamento come causa del gas della paura di Spauracchio, ma quando non trov\u00f2 tracce del gas sulla sua tuta, dovette ricredersi. Furioso che Batman non aveva fiducia in lui, Jason spar\u00ec e continu\u00f2 la sua caccia al crimine, con l'intenzione di uccidere i supercriminali come Killer Croc, infangando sempre di pi\u00f9 la reputazione di Batman e della GCPD. Un giorno, approfittando dell'ennesima separazione tra Harley Quinn e Joker, Jason tent\u00f2 di strappare a Harley le informazioni su dove Joker si nascondesse, ma era tutto un piano del clown per catturarlo, torturarlo e ucciderlo. Harley tent\u00f2 di dissuaderlo, ma fall\u00ec. Batman intervenne appena prima che gli desse il colpo finale e, nell'esplosione del magazzino che segue, Jason rivela di essersi unito ai Lupi per vendicare Danny (\"occhio per occhio, fratello per fratello.\") e chiede a Batman di uccidere Joker, ma Batman lo salva e Jason, approfittando di un'esplosione, fugge, lasciandosi dietro il costume di Robin. Nel presente, intanto, Batman incontra Jason, che ha adottato l'identit\u00e0 di Cappuccio Rosso, e gli rivela che ha intenzione di fargliela pagare per la sua mancanza di fiducia, rapendo Tim e Joker e portandoli nel suo rifugio nelle fogne. Batman riesce comunque a liberare Robin e a non uccidere Joker e, dopo la distruzione del rifugio di Jason, questi viene spazzato via dalla corrente, non prima che abbia detto che perdona Batman, ma ammette che non potr\u00e0 mai adattarsi al suo codice morale. Poco dopo, si scopre che Deathstroke ha salvato Jason e ha deciso di trasformarlo nel suo erede, concludendo cos\u00ec il fumetto."}
{"id": "292920", "revid": "287204", "url": "https://it.wikipedia.org/wiki?curid=292920", "title": "WWF Junior Heavyweight Championship", "text": "Il WWF Junior Heavyweight Championship \u00e8 un titolo di campione riconosciuto dalla World Wrestling Federation e dalla New Japan Pro-Wrestling attualmente non pi\u00f9 attivo; \u00e8 stato creato nel 1967 come massimo alloro per i wrestler di piccola taglia ed \u00e8 stato definitivamente cancellato nel 1985. Nel corso della sua storia, alcune \"leggende del ring\" hanno detenuto questo titolo; tra queste, spiccano i nomi di Satoru Sayama, meglio conosciuto come Tiger Mask I, Black Tiger I, Dynamite Kid e Tatsumi Fujinami."}
{"id": "292924", "revid": "297059", "url": "https://it.wikipedia.org/wiki?curid=292924", "title": "Evangelismo", "text": "L'evangelismo \u00e8 un movimento religioso che si svilupp\u00f2 nel periodo precedente al Concilio di Trento e che intendeva portare avanti in seno alla Chiesa di Roma un processo di rinnovamento in linea con un autentico spirito evangelico, non disdegnando un possibile percorso di avvicinamento con i luterani.\nIl \"Consilium de emendanda Ecclesia\".\nDocumento significativamente ispirato a questa corrente \u00e8 il \"Consilium de emendanda Ecclesia\", del 1537, in cui si formulava una proposta di riforma interna della Chiesa romana.\nEsponenti.\nTra i pi\u00f9 noti personaggi considerati vicini a questa corrente sono i cardinali Gasparo Contarini, che ebbe stretti legami con la Congregazione Cassinese, e il cardinale Reginald Pole."}
{"id": "292928", "revid": "124628749", "url": "https://it.wikipedia.org/wiki?curid=292928", "title": "Cumbia", "text": "La cumbia (\"\") \u00e8 una musica popolare, un canto e una danza colombiana. Tale danza di coppia \u00e8 nata all'interno degli eventi relativi alla conquista spagnola, che ebbe inizio nel 1538 con la distruzione della popolazione dei Chibcha.\nEtimologia.\nLa parola \"cumbia\" \u00e8 stata studiata da diversi linguisti, antropologi e musicologi che han prodotto differenti ipotesi sulla sua origine.\nNel 1930, il musicologo panamense Narciso Garay afferm\u00f2 che la parola condivide la stessa radice linguistica della parola \"cumb\u00e9\", ballo di origine africano e registrato nella Real Academia de la Lengua come \"Baile de Negros\" (Ballo dei neri).\nL'antropologa colombiana Delia Zapata Olivella, nella sua pubblicazione del 1962, \"La Cumbia: S\u00edntesis Musical de la Naci\u00f3n Colombiana, Rese\u00f1a Hist\u00f3rica y Coreogr\u00e1fica\", segnala che l'unica voce simile a cumbia che menziona la Academia Espa\u00f1ola, \u00e8 \"cumb\u00e9\": \"cierto baile de negros y ta\u00f1ido de este baile\" (certo ballo dei neri e il suono di questa danza). Inoltre con \"cumbes\" (senza tilde), vengono chiamati i neri che abitano a Bata, nella Guinea continentale spagnola (attuale Guinea Equatoriale). \nIl musicologo Guillermo Abad\u00eda Morales, nella sua opera del 1977 \"Compendio general de folclore colombiano\", sostiene che \"cumbia\" \u00e8 una ap\u00f3cope di \"cumbancha\", parola la cui radice \u00e8 \"kumba\", gentilizio dei mandinga dell'occidente africano, e aggiunge che inoltre in Congo i suoi re si appellavano come \"Re di Cumba\".\nL'etn\u00f3logo cubano Fernando Ortiz Fern\u00e1ndez racconta che le voci \"kumba\", \"kumb\u00e9\" e \"kumb\u00ed\", alla castiglianizzazione avvenuta sostituendo la lettera \"k\" con \"c\", significano \"tamburi\" o \"balli\". Inoltre dice che \"cumb\u00e9\", \"cumbia\" e \"cumba\" erano tamburi di origine africana nelle Antille. D'altra parte afferma anche che \"cumba\" \u2013 \"kumba\", sono parole africane delle trib\u00f9 bant\u00fa o congo, che significano \"ruggire\", \"scandalizzare\", \"clamore\", \"sc\u00e1ndalo\", \"euforia\". A questa teoria aderisce Manuel Z\u00e1rate nella sua opera \"Tambor y Socav\u00f3n\". Asimismo, para Ortiz, entre los congos, \"nkumbi\" es un tambor.\nIn relazione alla voce \"cumb\u00e9\", la versione 22.\u00aa del Diccionario de la Real Academia de la Lengua, pubblicata nel 2001, la registra come: \"Danza de la Guinea Ecuatorial\" (Danza della Guina Equatoriale) e \"Son de esta danza\" (\"Suono di questa danza\").\nNel 2006, il musicista e musicologo colombiano Guillermo Carb\u00f3 Ronderos afferm\u00f2 che l'etimolog\u00eda della voce \"cumbia\" \u00e8 \"ancora controversa\", e que \"sembra derivi dal termine bant\u00fa \"cumb\u00e9\", ritmo e danza della Guinea Ecuatorial\".\nOrigini.\nLa cumbia \u00e8 emanazione diretta della cumbiamba, una danza in circolo che uomini e donne di colore eseguivano a piedi nudi sulla sabbia, in riva al mare, attorno ad un grande fal\u00f2. \u00c8 importante fissare bene questo passaggio per capire che danza \u00e8 la cumbia e ipotizzare quale sia la sua origine. La denominazione \u00e8 africana. In molte lingue parlate dagli africani il termine \"kumb\" significa suono, rumore o frastuono. Quando gli africani furono impiegati nelle sterminate piantagioni della Colombia coloniale, le piantagioni stesse furono chiamate kumb\u00e8, per via dei suoni e dei rumori che gli schiavi producevano durante il lavoro.\nOggi in uso come ballo di coppia in Colombia e nella zona amazzonica del Per\u00f9, Argentina e Cile, i ballerini ballano stando di fronte a coppie senza contatto diretto avanzando ed indietreggiando insieme.\nDalla cumbiamba alla Cumbia.\nIl passaggio dalla cumbiamba (danza in circolo) alla cumbia (ballo di coppia) risale alla fase di superamento della schiavit\u00f9, quando interi gruppi di neri, mulatti e zambos organizzarono i propri villaggi sulla costa dell'Atlantico (al di sopra di Panama), traendo sostentamento dalla pesca nel generoso Mare delle Antille. La cumbiamba era un rituale. Sulle basi 'musicali' prodotte da strumenti a percussione, si girava attorno al fuoco, formando un grande cerchio, composto dagli adulti e dai giovani (maschi e femmine) delle famiglie e dei gruppi partecipanti. La cumbiamba era l'invenzione finalizzata all'incontro serale e notturno della gente del villaggio. Era l'unica occasione di socialit\u00e0 minima: il solo contesto possibile per gli incontri amorosi. \nL'unica variante apportata alla cumbiamba, che consistette nello scioglimento dello schieramento a cerchio dei ballerini che si tenevano per mano, diede luogo al ballo di coppia. Il ritmo era sempre lo stesso: cambi\u00f2 semplicemente il contenuto del 'rituale'.\nPer diverso tempo, la cumbia si ball\u00f2 al ritmo di quelle stesse percussioni utilizzate per la cumbiamba, con la differenza che essa si caratterizz\u00f2 come danza inequivocabilmente sessuale, di possesso. In questa prima fase emergeva pesantemente la portata erotica. Un poco alla volta assunse l'identikit di danza di malizioso corteggiamento e, pur mantenendo alto il livello della carica sensuale, si connotava come danza di societ\u00e0. La donna, naturalmente, assumeva un ruolo fondamentale, essendo l'oggetto del desiderio maschile e la destinataria delle profferte d'amore. La sua danza non era ispirata alla ritrosia, ma si esplicava attraverso armoniosi ed invitanti movimenti dei fianchi e del bacino. In tali movimenti erano evidenti gli intenti provocatori, potenziati dalle languide occhiate e dai sorrisi civettuoli. Alcuni studiosi hanno messo in relazione le figure di questa danza con il movimento del mare amico, quasi lo si volesse omaggiare perch\u00e9 portatore di ricchezza. Sta di fatto che le ballerine, per imitare il moto delle onde, alzavano con le mani le lunghe gonne, fino a portarne i lembi all'altezza del viso: in tale posizione le facevano ondeggiare... per la gioia degli astanti (maschi). \nGrazie all'apporto della componente bianca (spagnola), la cumbia si trasform\u00f2 in un prodotto con delle differenze rispetto al precedente: fu introdotta la parte cantata, nella doppia articolazione di coro e voce solista. Si aggiunse al ritmo africaneggiante una musicalit\u00e0 quasi europea. Da allora, il suo successo non si \u00e8 pi\u00f9 fermato, sia come genere musicale e coreico, sia come veicolo di messaggi a contenuto amoroso, culturale e sociale. \nCumbia nel '900.\nAgli inizi del Novecento, in questa nuova veste, la cumbia comparve nei locali pubblici dei maggiori centri del Nord (Cartagena, Santa Marta, e, soprattutto Barranquilla, grande porto fluviale creato dagli Spagnoli, a sinistra del Rio Magdalena, in prossimit\u00e0 del suo sbocco nel Mar delle Antille). Dopo il 1950, prima la Radio e dopo la Televisione giocarono un ruolo determinante per la sua diffusione, non solo in patria, ma anche nell'America Centrale e Meridionale. La promozione all'estero \u00e8 stata supportata da diversi gruppi di musicisti, cantanti e danzatori, tutti originari della Colombia. \nElementi di cumbia sono stati recepiti dalle danze caraibiche, in particolare da merengue e salsa.\nCumbia villera.\nLa cumbia villera \u00e8 invece una variante della musica folk colombiana nata nei quartieri poveri di Buenos Aires. Pur mantenendo lo stesso stile di quest'ultima, utilizza sonorit\u00e0 pi\u00f9 commerciali e presenta testi che hanno spesso a che fare con il crimine e le droghe. La cumbia \u00e8 soprattutto un pezzo di storia della Colombia, uno dei maggiori interpreti \u00e8 Aniceto Molina."}
{"id": "292931", "revid": "1543377", "url": "https://it.wikipedia.org/wiki?curid=292931", "title": "Atari Games", "text": "Atari Games \u00e8 stata una societ\u00e0 statunitense dedita allo sviluppo di videogiochi arcade, attiva dal 1984 al 2003.\nStoria.\nAtari Inc. fu acquistata nel 1976 da Warner Communications, rimanendo in quel gruppo fino al 1984, quando, dopo la crisi dei videogiochi del 1983, fu smembrata in due divisioni. Jack Tramiel, ex fondatore e presidente di Commodore International da cui era uscito pochi mesi prima, acquist\u00f2 da Warner Communications la divisione computer e console, che rinomin\u00f2 Atari Corporation, mentre Warner conserv\u00f2 la divisione dei giochi arcade di Atari, Inc., che fu rinominata Atari Games.\nL'accordo fra Tramiel e Warner prevedeva che la neonata Atari Games dovesse includere sempre la parola \"Games\" dopo il marchio \"Atari\" sul suo logo e che Atari Games non potesse usare il marchio Atari nel mercato dei computer e delle console. A differenza di Atari Corporation, Atari Games conserv\u00f2 la maggior parte degli impiegati e dei dirigenti che avevano lavorato per la vecchia Atari Inc. grazie anche al fatto che la societ\u00e0 era rimasta all'interno del gruppo a cui apparteneva: ci\u00f2 permise ad Atari Games di poter continuare a lavorare su tutti i progetti che erano aperti al momento della divisione. Per contro, Atari Corporation congel\u00f2 tutti i vecchi progetti, facendo andare via molto del personale originale.\nNel 1985 la quota maggioritaria di Atari Games fu venduta a Namco (una societ\u00e0 che in passato aveva lavorato molto con Atari Inc.). Ben presto, per\u00f2, Namco si disinteress\u00f2 al mercato americano, per cui, nel 1986, una cordata di dipendenti di Atari Games rilev\u00f2 da Namco la sua quota di azioni.\nAtari Games continu\u00f2 a realizzare giochi e macchine arcade e, nel 1987, inizi\u00f2 anche a produrre cartucce per il Nintendo Entertainment System con il marchio Tengen, inclusa una versione del Tetris. Atari Games fu portata in tribunale da Nintendo sia perch\u00e9 Tengen aveva aggirato il sistema di autenticazione denominato 10NES che Nintendo aveva inserito nella sua console per bloccare il caricamento di cartucce prodotte senza licenza sia per la violazione sul copyright proprio del gioco Tetris.\nNel 1990 Warner Communications si fuse con Time formando una nuova societ\u00e0 denominata Time Warner. Nel 1993 Time Warner si interess\u00f2 nuovamente ad Atari Games: ne rilev\u00f2 la quota maggioritaria e ne affid\u00f2 il controllo alla sua divisione Time Warner Interactive. Mentre Atari Games manteneva la sua identit\u00e0 sotto la nuova propriet\u00e0, la controllata Tengen veniva, invece, eliminata in favore dell'etichetta \"Time Warner Interactive\". Nel 1996, dopo che Time Warner rifiut\u00f2 un'offerta di acquisto di Atari Games fatta dal fondatore della vecchia Atari, Nolan Bushnell, la societ\u00e0 fu venduta a WMS Industries (proprietaria dei marchi Williams Electronics e Bally Technologies/Midway), che ne fece una divisione della Midway Games. Quando Hasbro Interactive acquist\u00f2 i resti di Atari Corporation, la societ\u00e0 che deteneva i diritti del marchio Atari per il mercato dei computer e delle console, riesumando il nome Atari nel mercato delle console domestiche, Atari Games fu ribattezzata Midway Games West dalla controllante Midway Games per evitare di creare confusione sul mercato per la presenza di 2 marchi Atari.\nMidway lasci\u00f2 il mercato degli arcade per concentrarsi sui sistemi domestici nel 2001 ma la grave crisi finanziaria che la colp\u00ec in quegli anni la costrinse a chiudere la controllata Midway Games West nel 2003, nonostante questa producesse ancora giochi per le console. Con la chiusura di Midway Games West se ne andavano gli ultimi resti dell'originaria Atari Inc., una tra le pi\u00f9 influenti societ\u00e0 del mercato arcade di fine anni settanta/inizio anni ottanta.\nIl nome \"Midway Games West\" sopravvive ancora con Midway per i diritti dei giochi (passati e presenti) che usano il franchising che fu creato dalla vecchia Atari Games/Midway Games West.\nNel 2003, Infogrames, Inc., una societ\u00e0 del gruppo Infogrames Entertainment, SA, acquist\u00f2 il nome ed il logo \"Atari\" da \"Infogrames Interactive\" (precedentemente nota come Hasbro Interactive, una societ\u00e0 facente parte sempre del gruppo Infogrames, SA). Infogrames Interactive \u00e8 stata ridenominata Atari Interactive ,quando nacque la Atari, Inc. mentre il gruppo Infogrames, SA ha assunto nel 2009 l'attuale denominazione di Atari SA.\nVideogiochi.\nElenco abbastanza completo degli arcade originali prodotti da Atari Games (da non confondere con Atari):\nPrototipi mai arrivati alla pubblicazione: \"Air Race\", \"Arcade Classics\", \"BeatHead\", \"Freeze\", \"Guts n' Glory\", \"Hard Drivin's Airborne\", \"The Last Starfighter\" (notevole per il precoce uso di poligoni), \"Metal Maniax\", \"Road Riot's Revenge\", \"Sparkz\", \"Street Drivin'\", \"Tenth Degree\", \"Vicious Circle\"."}
{"id": "292932", "revid": "188402", "url": "https://it.wikipedia.org/wiki?curid=292932", "title": "Reginald Punnett", "text": "Fond\u00f2, insieme a William Bateson, il \"Journal of Genetics\" nel 1910. Punnett \u00e8 probabilmente meglio ricordato oggi come il creatore del quadrato di Punnett, uno strumento ancora utilizzato dai biologi per predire la probabilit\u00e0 del possibile genotipo della prole. Il suo \"Mendelism\" (1905) \u00e8 a volte definito il primo libro di testo sulla genetica; ma \u00e8 stato probabilmente il primo libro di scienza popolare ad introdurre la genetica al pubblico.\nBiografia.\nReginald Punnett nacque nel 1875 nella citt\u00e0 di Tonbridge, nel Kent, in Inghilterra. Mentre recuperava da un attacco di appendicite da bambino, Punnett conobbe la Biblioteca del Naturalista di Jardine e svilupp\u00f2 un interesse per la storia naturale. Punnett studi\u00f2 al Clifton College.\nFrequentando la Gonville and Caius College all'Universit\u00e0 di Cambridge, Punnett si laure\u00f2 in zoologia nel 1898, e prese un master nel 1901. Tra questi corsi lavor\u00f2 come dimostratore e docente part-time al Dipartimento di storia naturale della University of St. Andrews . Nell'ottobre del 1901, Punnett torn\u00f2 a Cambridge quando fu eletto per fare parte di un gruppo di ricerca presso il Gonville and Caius College, dove lavor\u00f2 in zoologia, in primo luogo nello studio dei vermi, in particolare i nemertini. \u00c8 stato durante questo periodo che lui e William Bateson iniziarono una ricerca in collaborazione, che dur\u00f2 diversi anni.\nQuando Punnett era uno studente, il lavoro di Gregor Mendel sull'ereditariet\u00e0 era sconosciuto e incompreso dagli scienziati. Tuttavia, nel 1900, esso fu riscoperto da Carl Correns, Erich Tschermak von Seysenegg e Hugo de Vries. William Bateson divent\u00f2 un sostenitore della genetica mendeliana, e tradusse il lavoro di Mendel in inglese. Fu con Bateson che Reginald Punnett contribu\u00ec a stabilire la nuova scienza della genetica a Cambridge. Lui, Bateson e Saunders scoprirono insieme il collegamento genetico attraverso esperimenti con polli e piselli dolci.\nNel 1908, incapace di spiegare come un gene dominante non sarebbe diventato fisso e onnipresente in una popolazione, Punnett pose questo problema al matematico G. H. Hardy, con cui giocava a cricket. Hardy formul\u00f2 l'Equilibrio di Hardy-Weinberg, indipendentemente dal tedesco Wilhelm Weinberg. \nFu il sovrintendente del Museo di zoologia della Cambridge University dal 1908-1909.\nNel 1909 and\u00f2 in Sri Lanka per incontrare Arthur Willey, membro della Royal Society, dopo direttore del Colombo Museum e R H Lock, poi assistente scientifico a Peradeniya Botanical Gardens e per la cattura di farfalle. L'anno successivo, pubblic\u00f2 una monografia, '\"Mimicry\" sulle farfalle di Ceylon, con un suggerimento per quanto riguarda la natura del polimorfismo, nella rivista \" Spolia Zeylanica \" del Museo Colombo, in cui espresse la sua opposizione alle cause graduali dell'evoluzione delle farfalle 'mimicry' che poi ampli\u00f2 nel suo libro del 'Mimicry in Butterflies'.\nNel 1910 Punnett divenne professore di biologia a Cambridge, e poi il primo Arthur Balfour Professor of Genetics quando Bateson lasci\u00f2 il posto nel 1912. Nello stesso anno, Punnett fu eletto un Fellow of the Royal Society. Nel 1922 ricevette la Medaglia Darwin della societ\u00e0.\nDurante la Prima Guerra Mondiale, Punnett applic\u00f2 con successo i suoi studi per il problema della predeterminazione del sesso nei polli. Dal momento che solo le femmine erano utilizzate per la produzione di uova, l'identificazione precoce dei pulcini maschi, che venivano distrutti o separati per l'ingrasso, ha fatto s\u00ec che il limitato mangime per animali e altre risorse potessero essere utilizzate in modo pi\u00f9 efficiente. Il lavoro di Punnett in questo settore \u00e8 stato riassunto in \"Heredity in Poultry \"(1923). Con Michael Pease come suo assistente, cre\u00f2 la prima razza di pollo auto-incrociata, la Cambar, trasferendo il gene blocco del Plymouth rock al Golden Campine .\nReginald Punnett si ritir\u00f2 nel 1940, e mor\u00ec all'et\u00e0 di 91 anni nel 1967 a Old Cleeve, Somerset."}
{"id": "292935", "revid": "18323", "url": "https://it.wikipedia.org/wiki?curid=292935", "title": "King's College (Cambridge)", "text": "Il King's College di Cambridge \u00e8 uno dei \"college\" che costituiscono l'Universit\u00e0 di Cambridge. Ufficialmente \"The King's College of Our Lady and St. Nicholas\" (\"Collegio reale di Nostra Signora e San Nicola\"), viene spesso chiamato \"King's\" all'interno dell'universit\u00e0.\nStoria.\nIl King's fu fondato nel 1441 dal re Enrico VI. Il progetto originale era abbastanza modesto, ma nel 1445 fu deciso che sarebbe diventato un esempio magnifico di reale. Avrebbe dovuto esserci un \"Provost\" e 70 studiosi, occupare un sito importante al centro di Cambridge la cui demolizione drastica avrebbe implicato la chiusura di diverse strade. Al \"college\" vennero garantiti molti privilegi feudali, tutto questo supportato da generose donazioni da parte del re.\nIl \"college\" inizialmente era dedicato ai ragazzi provenienti dal collegio di Eton, anch'esso fondato da Enrico VI. La connessione con Eton rimase forte per molti anni: i primi studenti non etoniani furono ammessi nel 1865, i primi \"fellow\" non etoniani furono eletti nel 1873.\nGli edifici originali del \"college\", ora parte del complesso delle \"Old Schools\", furono iniziati nel 1441, ma gi\u00e0 nel 1443 si decise di intraprendere un piano di costruzione molto pi\u00f9 ambizioso. Quel progetto sopravvive nel \"Founders Will\" (testamento dei fondatori) del 1448 che descrive in dettaglio una maestosa corte con una cappella su un lato. Ma nei successivi dieci anni, la guerra civile fece s\u00ec che i fondi del re furono tagliati. Quando fu deposto nel 1461, i muri della cappella erano alti circa 20 metri sul lato orientale, solo 2,5 metri su quello occidentale: una linea di costruzione che si pu\u00f2 tuttora vedere come confine tra la pietra pi\u00f9 chiara nella parte inferiore e pi\u00f9 scura nella parte superiore. I lavori procedettero sporadicamente per una generazione, finch\u00e9 nel 1508 il nipote del fondatore, re Enrico VII, si impegn\u00f2 a completare lo scheletro dell'edificio. Gli interni dovettero aspettare un'altra generazione e furono completati nel 1544 con l'aiuto di Enrico VIII.\nSi \u00e8 speculato sul fatto che la scelta del \"college\" come beneficiario - da parte di Enrico VII e VIII - fosse essenzialmente politica, con Enrico VIII, in particolare, preoccupato di legittimare un nuovo regime Tudor dopo la guerra civile, mostrando munificenza nei confronti del Collegio Reale per eccellenza. \u00c8 certamente vero che i successivi lavori di costruzione furono marcati con la rosa Tudor ed altri simboli della dinastia, in aperta opposizione alle direttive del \"Founders Will\".\nNel 2000, la rivista \"Time\" ha pubblicato una lista delle persone considerate pi\u00f9 influenti nel XX secolo. In una lista piuttosto americano-centrica di 100 nomi, il King's era l'unica istituzione europea a contare due nomi: Alan Turing e John Maynard Keynes, entrambi ex-studenti e \"fellows\" del \"college\". Tra gli altri vi sono Primi Ministri ed arcivescovi.\nCappella del King's College.\nLa cappella del college, un esempio di architettura tardogotica, fu costruita in tre fasi per periodo di circa 100 anni. Gran parte della pietra usata nella costruzione provenne dall'abbazia di Ramsey. Uno dei 'master-mason' (capomastro) fu l'architetto inglese John Wastell.\nLa cappella presenta la volta a ventaglio pi\u00f9 grande del mondo, finestre con vetrate ed il dipinto \"L'adorazione dei Magi\" di Pieter Paul Rubens.\nStudiare al King's.\nLa \"Tompkins Table\", classifica non ufficiale e talvolta controversa, ha visto il King's al decimo posto tra i 29 college dell'Universit\u00e0 nel 2005; la posizione del college \u00e8 oscillata tra la decima e la ventesima tra il 2000 ed il 2005.\nIl King's offre tutti i corsi disponibili nell'universit\u00e0 tranne magistero e veterinaria, anche se i direttori degli studi per alcune materie sono \"fellows\" di altri college.\nSin dalla fondazione il college possiede una biblioteca che fornisce libri per tutti gli studenti e che copre tutte le materie insegnate. Possiede circa 130.000 libri, alcuni disponibili per l'insegnamento e la consultazione, altri sono libri rari o manoscritti.\nVita degli studenti.\nCome tutti i college di Cambridge, il King's possiede un sindacato degli studenti, sia \"undergraduates\" (\"King's College Student Union\" o KCSU) e \"graduates\" (\"King's College Graduate Society\" o KCGS). Con una tradizione di maggiore attivit\u00e0 politica rispetto ad altri college, gli studenti del King's hanno usato entrambe le organizzazioni come assistenza nei processi decisionali sia nel college che nell'universit\u00e0 - gli studenti del King's hanno iniziato un efficace sciopero dell'affitto, estesosi a tutta l'universit\u00e0, attraverso la fondazione della King's Access Alliance, nell'anno accademico 1999-2000 in risposta all'aumento dei costi (che, secondo loro, minacciava di scoraggiare alcune domande di ammissione e cambiare quindi la composizione sociale del corpo studentesco); un secondo sciopero nel 2003, invece, ebbe molto meno successo.\nIl King's possiede un locale chiamato \"Cellar Bar\", una piccola stanza nei sotterranei del college, che spesso ospita gruppi musicali e serate. Il bar principale del King's \u00e8 molto pi\u00f9 antico, ed \u00e8 luogo di incontro informale tra gli studenti. Un giornalista del Times ha definito la (controversa) decisione del college di ritinteggiare il bar di beige al posto del tradizionale rosso (di ispirazione socialista) e di rimuovere una falce e martello dipinta, rimessa al suo posto poco tempo prima della pubblicazione dell'articolo, come uno dei fattori che hanno portato alla decisione da parte di Dame Judith Mayhew di dimettersi da Provost dopo solo due anni. Il King's ha anche una caffetteria a fianco del bar. Un altro bar \u00e8 il \"Vacation Bar\", o \"vac bar\", gestito dai \"graduates\".\nIl King's College non ospita un May Ball ma solo una versione pi\u00f9 informale chiamata \"King's Affair\"."}
{"id": "292937", "revid": "115770322", "url": "https://it.wikipedia.org/wiki?curid=292937", "title": "Giovanni Giustino Ciampini", "text": "Biografia.\nFiglio del cittadino romano di origine valtellinese Antonio Ciampini e di Margherita Taglietti, gi\u00e0 all'et\u00e0 di dodici anni sviluppa una precoce passione per le lettere e la storia. Tale passione diventa, in seguito alla morte in pochi mesi dei due genitori, enorme e smodata tanto da portarlo alla malattia. In seguito alla guarigione si dedica allo studio delle materie legali, che per\u00f2 non lo soddisfano. Decide di dedicarsi agli uffici della Cancelleria Apostolica dove svolge un lavoro scrupoloso.\nNel 1656, in seguito alla peste, si trasferisce a Macerata, ove si laurea in diritto. Segue il ritorno a Roma dove inizia un periodo di intensi studi e collaborazioni con altri studiosi, tra cui Michel Antoine Baudrand.\nDal 1675 al 1681 dirige una nuova edizione del \"Giornale de' Letterati\", la prima rivista italiana specializzata in argomenti letterari, fondata nel 1668 dall'abate Francesco Nazzari. Nel 1669 viene nominato \"Direttore dei Brevi di Grazia\" e \"Prefetto dei Brevi di Giustizia\" e veste l'abito prelatizio.\nNegli anni seguenti il Ciampini amplia e diversifica i suoi studi. Si dedica ai resti dell'antica Roma e ai suoi monumenti, traduce e spiega scritte, iscrizioni, emblemi. I suoi interessi includono anche lo studio antropologico di molti popoli, le loro usanze e il loro ordinamento giuridico e religioso. Si dedica anche con successo allo studio della Meccanica.\nNel 1671 fonda l'Accademia Ecclesiastica detta in seguito \"dei Concili\", che si occupa di argomenti legati alla Morale, agli studi di storia ecclesiastica e allo studio della religione.\nNel 1677 fonda l'Accademia Fisico-matematica per lo studio delle scienze naturali e della matematica e la dota dei pi\u00f9 avanzati strumenti dell'epoca come microscopi, cannocchiali, telescopi, che permetteranno ai suoi membri di ricavarne ottimi risultati.\nEscono molte pubblicazioni sia del Ciampini sia di altri studiosi, tra i quali Giovanni Antonio Borrelli, Raffaele Fabretti, Luca Antonio Porzio.\nSeguono molti anni di studi e ricerche, le sue pubblicazioni aumentano notevolmente e spaziano in molti campi della scienza.\nCiampini si occupa molto assiduamente anche di archeologia, continuando la scuola di ricerca archeologica iniziata da Onofrio Panvinio e Antonio Bosio e proseguita da Fabretti, Boldetti e Bottari. Verso la fine del secolo Ciampini dedic\u00f2 alla figura di Costantino il Grande quale costruttore e fondatore di chiese una sintesi storica ricchissima di materiale e illustrata con calcografie, completa di tutte le chiese di costruzione costantiniana non solo a Roma, ma in tutte le zone dell'Impero Romano, in cui si tiene anche conto dell'ampia tradizione letteraria riferita a Costantino il Grande: \"De sacris aedificiis a Constantino Magno constructis. Synopsis historica\", Romae 1693.\nNel 1698 in seguito ad un esperimento, si espone ai fumi del mercurio. Muore dopo alcuni giorni di agonia il 12 luglio.\nProprietario di un casale in localit\u00e0 Ad Decimum ai piedi dei Castelli romani, alla sua morte sulle mappe catastali viene indicato come \"Il casale di Ciampino\" e il vasto territorio agricolo nei suoi pressi viene indicato con il nome di \"Vigna Ciampini\". Da l\u00ec, l'agglomerato urbano prende il nome di Ciampino, oggi cittadina ai piedi dei castelli romani e confinante con Roma."}
{"id": "292942", "revid": "765341", "url": "https://it.wikipedia.org/wiki?curid=292942", "title": "Jacques Gondouin", "text": "La sua prima formazione avvenne con Jacques-Fran\u00e7ois Blondel, poi all'Accademia di Francia a Roma dal 1759 al 1763. \nTornato a Parigi realizz\u00f2, tra il 1769 e il 1776, la l\u2019\"\u00c9cole de M\u00e9decine\", oggi Facolt\u00e0 di Medicina, progettato come \"tempio di Esculapio\", con nella facciata facciata, porticata con un colonnato di ordine ionico, un arco trionfale che d\u00e0 accesso a una corte quadrata, che conduce, attraverso un portico corinzio, al teatro anatomico, realizzato unendo un semicilindro ad un quarto di sfera, soluzione ispirata in parte al Pantheon.\nIn declino durante la Rivoluzione francese, torn\u00f2 ad importanti lavori sotto Napoleone, realizzando, entro il 1810, la \"Colonna di Austerlitz\" in Place Vend\u00f4me, insieme ad Jean-Baptiste Lep\u00e8re, ispirata alla colonna di Traiano. Il fusto, rivestito di rilievi bronzei che narrano le imprese di Napoleone, \u00e8 coronato da una statua del Bonaparte nelle vesti di imperatore romano."}
{"id": "292943", "revid": "767487", "url": "https://it.wikipedia.org/wiki?curid=292943", "title": "Integrazione verticale", "text": "Integrazione verticale \u00e8 un'espressione, che nella microeconomia e nel management strategico descrive la scelta di un'impresa produttrice o assemblatrice di un certo prodotto di integrare all'interno della propria attivit\u00e0 un maggior numero di \"passaggi intermedi\" necessari all'ottenimento del prodotto finito.\nDescrizione.\nCompagnie integrate verticalmente sono unite attraverso una gerarchia e condividono un proprietario comune. Di solito ogni membro della gerarchia si occupa di \"step\" differenti e i prodotti insieme soddisfano un bisogno comune. Tramite questo approccio strategico, la compagnia pu\u00f2 godere di molti benefici: il controllo dei processi e delle fonti, la riduzione dei rischi di \"stockout\" delle scorte, impiego degli \"slack\" di capacit\u00e0 produttiva, l'eliminazione dei contrasti con i fornitori, una maggiore personalizzazione dei prodotti o dei servizi erogati, lo sfruttamento di economia di scala e la conservazione del talento organizzativo.\nTipologie.\nEsistono due tipi di integrazione verticale: integrazione a valle e integrazione a monte.\nL'integrazione a valle (o discendente) consiste nel controllo da parte di un'azienda di un passaggio successivo rispetto a quello che gi\u00e0 ricopre: ad esempio, un'impresa assemblatrice di automobili, apre una concessionaria di vendita. L'integrazione a monte (o ascendente), invece, si ha quando un'azienda decide di assumere il controllo di uno \"step\" antecedente a quello gi\u00e0 svolto: ad esempio, un'impresa assemblatrice di automobili, inizia a produrre volanti.\nDichiarazione di T. Aoki, vicepresidente esecutivo di Sony: "}
{"id": "292948", "revid": "1318658", "url": "https://it.wikipedia.org/wiki?curid=292948", "title": "Voivodato della Podlachia", "text": "Il voivodato della Podlachia (in polacco Wojew\u00f3dztwo Podlaskie) \u00e8 uno dei 16 voivodati della Polonia. Si trova nell'estremo nord-est del Paese ed esattamente nel centro dell'Europa. Confina con il voivodato della Masovia a ovest, il voivodato della Varmia-Masuria a nord-ovest, quello di Lublino a sud, con la Bielorussia e est e la Lituania a nord-est. Il capoluogo \u00e8 Bia\u0142ystok.\n\u00c8 stato creato il 1\u00ba gennaio 1999 unendo i precedenti voivodati di Bia\u0142ystok e di \u0141om\u017ca e parte del voivodato di Suwa\u0142ki. Il nome del voivodato riprende il nome storico e tradizionale della regione (Podlachia) e richiama il voivodato della Podlachia esistito al tempo della Confederazione polacco-lituana (1569-1795).\nGeografia.\nMorfologia del territorio.\nIl paesaggio \u00e8 stato modellato dalla glaciazione del mar Baltico. Ne sono una testimonianza le colline, il distretto dei laghi di Sandrowy, la pianura centrale e meridionale. In superficie predominano sabbia, ghiaia, argilla e morene, lungo le valli e i bacini fluviali.\nAgricoltura.\nIl terreno seminativo costituisce circa il 60% della superficie totale della regione, la maggior parte della quale viene destinata a pascoli. Sono registrate pi\u00f9 di 120.000 aziende, di cui la met\u00e0 sono piccole fattorie di 1-5 ettari o aziende di medie dimensioni di 5-10 ha. Le tenute pi\u00f9 piccole preferiscono una produzione intensiva (frutteti), mentre quelle pi\u00f9 grandi si occupano di bestiame e di ortaggi. La bovinicoltura \u00e8 principalmente orientata alla produzione di latte. Le condizioni naturali della regione favoriscono lo sviluppo dell'agricoltura biologica.\nSuddivisione amministrativa.\nIl voivodato della Podlachia \u00e8 composto da 3 citt\u00e0 (distretti urbani indipendenti) che sono Bia\u0142ystok, \u0141om\u017ca e Suwa\u0142ki, e 14 distretti che sono:\nOgni distretto \u00e8 a sua volta diviso in comuni con le sue frazioni. Per esempio nel distretto di Zambr\u00f3w ci sono i comuni di Zambr\u00f3w, Rutki-Kossaki, Ko\u0142aki Ko\u015bcielne e Szumowo.\nAmbiente.\nLe vaste foreste (di Bia\u0142owie\u017ca, August\u00f3w, Knyszy\u0144, Kurpiowska), alcune delle quali sono le sole in Europa ad aver mantenuto il loro carattere originario, costituiscono una ricchezza unica per la flora e la fauna, estremamente diversificate. I visitatori possono anche vedere alci, lupi, linci e bisonti.\nTra i voivodati polacchi quello della Podlachia ha la pi\u00f9 bassa densit\u00e0 di popolazione, e la sua natura in gran parte incontaminata \u00e8 uno dei suoi punti di forza. \u00c8 area protetta circa il 30% della superficie del suolo.\nOltre alla riserva della biosfera della Foresta di Bia\u0142owie\u017ca (dichiarata dall'UNESCO patrimonio mondiale), ci sono quattro parchi nazionali (di Bia\u0142owie\u017ca, dei fiumi Biebrza e Narew e del lago Wigry), tre parchi paesaggistici (di \u0141om\u017ca, Suwa\u0142ki e della Foresta di Knyszy\u0144), 88 riserve naturali e 15 aree protette.\nParticolarit\u00e0 della popolazione.\nIl voivodato della Podlachia \u00e8 un crogiolo di culture (polacca, bielorussa, ucraina e lituana) indicativo dei limiti territoriali di diverse etnie. A est della regione si trovano territori di cultura polacca che a tutt'oggi sono parti integranti dell'Ucraina, della Bielorussia e della Lituania. Le lingue parlate dagli abitanti sono principalmente il polacco e il ruteno, mentre il lituano viene parlato da una minoranza (comunque compatta) nel distretto di Sejny. Le proiezioni demografiche pi\u00f9 aggiornate registrano un decremento della popolazione del voivodato. Si stima che nei prossimi 26 anni questa si ridurr\u00e0 di 117.000 unit\u00e0 a causa dell'invecchiamento."}
{"id": "292950", "revid": "767487", "url": "https://it.wikipedia.org/wiki?curid=292950", "title": "Integrazione orizzontale", "text": "L'integrazione orizzontale \u00e8 l'espansione dell'attivit\u00e0 dell'impresa a prodotti, processi e know-how affini alla filiera tecnologico-produttiva gi\u00e0 esistente. La strategia di integrazione orizzontale riguarda anche tipi differenti di produzione, ma caratterizzati da medesimi cicli produttivi, da fasi di comune lavorazione, da stesse tecnologie produttive. Ad esempio \u00e8 integrazione orizzontale l'assorbimento di un'impresa che opera nel settore degli elettrodomestici e che produce lavatrici e lavastoviglie da parte di un'impresa che opera nello stesso settore ma che produce frigoriferi.\n\u00c8 diversa dall'integrazione verticale che consiste nell'integrazione di diverse fasi della filiera produttiva delle aziende (aziende di produzione)."}
{"id": "292951", "revid": "380654", "url": "https://it.wikipedia.org/wiki?curid=292951", "title": "Rey Mysterio", "text": "\u00c8 un tre volte campione del mondo, avendo vinto una volta il WWE Championship e due volte il World Heavyweight Championship. Ha inoltre conquistato due volte l'Intercontinental Championship, due volte lo United States Championship, tre volte il Cruiserweight Championship (otto se si considerano cinque regni in WCW), quattro volte il WWE Tag Team Championship (una volta ciascuno con Batista, Edge, Eddie Guerrero e Rob Van Dam), una volta lo SmackDown Tag Team Championship (con suo figlio Dominik) e ha anche vinto l'edizione 2006 del Royal Rumble match. \u00c8 stato il quattordicesimo wrestler nella storia della WWE a completare il Grand Slam (nuovo formato) e il ventunesimo a completare il \"Triple Crown\". Prima di approdare in WWE ha militato nella Extreme Championship Wrestling e nella World Championship Wrestling.\nProveniente da una famiglia dedita alla lucha libre, ha portato una maschera per quasi tutta la carriera, il cui colore cambia di volta in volta, e lenti a contatto abbinate alla cromatura del vestito indossato.\nCarriera.\nGli inizi (1989\u20131992).\n\u00d3scar Guti\u00e9rrez Rubio debutta in Messico il 30 aprile 1989, quando egli aveva appena 14 anni. \u00c8 stato allenato da suo zio, Rey Misterio, e lott\u00f2 presto in Messico dove impar\u00f2 lo stile \"high flying della Lucha Libre\", che divenne in seguito il suo marchio di fabbrica. Aveva come ring name \"La Lagartija Verde\" e \"Colibr\u00ec\" prima che lo zio gli diese il ring name di \"Rey Misterio\", dopo un breve tempo con quest'ultimo ring name sempre suo zio visto il fatto che lottavano con lo stesso ring name glielo cambi\u00f2 in \"Rey Misterio, Jr.\". Nel 1989, \u00d3scar Guti\u00e9rrez Rubio \u00e8 stato premiato \"Most Improved Wrestler\" in Messico, mentre lottava come Colibr\u00ed. Nel 1991 ha ricevuto il premio di nuovo, questa volta con il nome di \"Rey Misterio, Jr.\".\nAsistencia Asesoria y Administraci\u00f3n (1992\u20131995).\nNella Asistencia Asesor\u00eda y Administraci\u00f3n, Rey Misterio, Jr. ha avuto una rivalit\u00e0 con Juventud Guerrera. Suo zio, Rey Misterio, Sr., ha anche affrontato Juventud in un tag team match: Misterio, Sr. e Misterio, Jr. contro Juventud e suo padre, Fuerza Guerrera. Misterio, Jr. ha combattuto comunemente in coppia con il sottodimensionato high flyer conosciuto come Romy \"Romeo\" Magruder.\nNel 2007 mentre militava nella World Wrestling Entertainment nel roster di SmackDown! con il ring name di \"Rey Mysterio\", \u00e8 stato inserito nella AAA Hall of Fame con il ring name di \"Rey Misterio, Jr.\".\nExtreme Championship Wrestling (1995\u20131996).\nCon il ring name di \"Rey Mysterio, Jr.\" debutta in Extreme Championship Wrestling sconfiggendo Psicosis, anch'egli peraltro allenato a suo tempo dallo zio di Rey. Nascer\u00e0 una faida molto intensa, che culminer\u00e0 in un Mexican Death Match disputato nella ECW Arena di Filadelfia vinto da Mysterio, Jr. nel novembre 1995. I due si riaffronteranno anche allo show ECW One Night Stand del 2005, in un match vinto ancora da Rey.\nWorld Championship Wrestling (1996\u20132001).\nWCW Cruiserweight Champion (1996\u20131998).\nSolo l'anno dopo, nel 1996, Rey Mysterio, Jr. arriva nella World Championship Wrestling. Il 16 luglio, sconfiggendo Dean Malenko, Rey si guadagna la sua prima cintura. Il 27 ottobre 1996 perde la cintura proprio contro Malenko. La vera consacrazione di Rey avviene con la vittoria del suo secondo WCW Cruiserweight Championship, sconfiggendo Eddie Guerrero ad Halloween Havoc 1997 in un \"title vs. mask\" match. Il match viene votato miglior match dell'anno ed \u00e8 soprattutto la carriera di Rey a giovarne.\nDopo mesi di regno, Rey Mysterio, Jr. perder\u00e0 la cintura contro Chris Jericho a WCW/nWo Souled Out il 24 gennaio 1998. Dopo la sconfitta, Jericho continua l'assalto a Rey usando armi trovate nell'arena; questo costringer\u00e0 Rey ad un periodo di riposo forzato di sei mesi prima di lottare a combattere a Bash at the Beach 1998 sconfiggendo Jericho per il titolo. Comunque, appena la notte dopo il risultato verr\u00e0 cambiato e il titolo verr\u00e0 ridato a Jericho poich\u00e9 il match aveva visto l'interferenza di Dean Malenko.\nGiant Killer e smascheramento (1998\u20131999).\nNel 1998 Eddie Guerrero form\u00f2 un gruppo chiamato Latino World Order (un'imitazione del New World Order) che includeva ogni luchador della federazione. Bench\u00e9 Rey Mysterio, Jr. ricevette pressioni per entrarvi, rifiut\u00f2 continuamente. Mysterio, Jr. fu poi costretto ad entrare nel LWO dopo aver perso un match contro Guerrero. Quando le due fazioni del nWo si riformarono (il nWo Hollywood e la nWo Wolfpac) essi chiesero lo scioglimento del LWO ma Mysterio, Jr. rifiut\u00f2 dimostrando il suo attaccamento al gruppo.\nDopo aver sempre portato la maschera, da sempre simbolo dei lottatori messicani, Rey \u00e8 costretto ad abbandonarla dopo essere stato sconfitto in un match di coppia con Konnan dagli Outsiders a Superbrawl IX il 21 febbraio 1999.\nQuesto gesto viene profondamente criticato dalla comunit\u00e0 messicana, ma Rey Mysterio, Jr. riesce comunque a mantenere l'appoggio dei suoi fan grazie al suo stile di lotta veloce e spettacolare.\nNei mesi successivi Rey riesce ad ottenere diverse vittorie contro avversari con un fisico molto pi\u00f9 imponente dal suo, ottenendo cos\u00ec il soprannome di \"Giant Killer\". Successivamente entra a far parte della stable dei Filthy Animals insieme a Konnan, Billy Kidman, Eddie Guerrero e Torrie Wilson.\nVarie alleanze (1999\u20132001).\nNel 1999 riesce finalmente ad ottenere un match valido per il WCW World Heavyweight Championship allora detenuto da Ric Flair, tuttavia non riesce a vincere l'incontro. Nonostante le potenzialit\u00e0 dimostrate nel match, a causa della sua bassa statura, la dirigenza della rifiuter\u00e0 di fargli vincere il titolo massimo della federazione nei mesi successivi. Rey Mysterio, Jr. rimase in WCW fino al fallimento della stessa nel 2001 e nell'ultima puntata di Monday Nitro combatte in tag team con Billy Kidman vincendo il WCW Cruiserweight Tag Team Title.\nWorld Wrestling Entertainment (2002\u20132015).\nDebutto e faida con Kurt Angle (2002).\nDopo una brevissima parentesi nel 2001 nella International Wrestling Association Mid-South, venne assunto dalla federazione di Vince McMahon, la World Wrestling Entertainment nel 2002. Qui re-indoss\u00f2 la sua maschera ed esord\u00ec il 25 luglio 2002 con il ring name di \"Rey Mysterio\" a \"SmackDown!\", vincendo contro Chavo Guerrero e la settimana successiva contro Tajiri. La sua carriera nel roster di \"SmackDown!\" inizi\u00f2 subito con una faida importante con Kurt Angle. I due si affrontano in uno match a SummerSlam 2002 dove Mysterio, d\u00e0 una grande prestazione ma che non \u00e8 sufficiente contro un atleta come Angle.\nTag Team con Edge (2002).\nDopo questa faida Rey Mysterio si trova in una situazione di stallo fino a quando Stephanie McMahon, General Manager di \"SmackDown!\", annunci\u00f2 l'apertura di un torneo valido per il nuovo titolo di coppia del roster blu, il WWE Tag Team Championship. Mysterio decide quindi di fare Tag Team con Edge. I due arrivarono fino alla finale del torneo, il 20 ottobre a No Mercy, dove incontrano Kurt Angle &amp; Chris Benoit, che vinsero. Rey Mysterio &amp; Edge ottengono una seconda possibilit\u00e0 il 1\u00ba novembre a \"SmackDown!\" in un 2-out-of-3 Falls Tag Team match, dove riescono a diventare campioni di coppia WWE, avendo sconfitto i campioni per 2-1. Persi i titoli dopo neanche due settimane, contro i Los Guerreros a Survivor Series 2002, la coppia si scioglier\u00e0.\nVarie faide (2003-2004).\nA Royal Rumble 2003 partecipa all'omonimo match, dove entrato per quarto sar\u00e0 eliminato dieci minuti dopo ad opera di Chris Jericho. Nei mesi successivi Rey si trova in una situazione di stallo, fino a quando, durante uno \"SmackDown!\" di marzo, sconfigge Tajiri e Jamie Noble in un Triple Threat match diventando lo sfidante al WWE Cruiserweight Championship di Matt Hardy. I due si affrontano nel primo match di WrestleMania XIX, ma a causa di alcune interferenze di Shannon Moore (affiliato a Matt) Rey sar\u00e0 sconfitto. Mysterio esce dall'orbita del titolo dei pesi leggeri e affronta il gigante Big Show a Backlash 2003, match perso nettamente. Dopo un breve periodo di pausa, torna a Judgment Day 2003 attaccando Big Show con la sua \"619\" durante un match contro Brock Lesnar per il WWE Championship.\nSuccessivamente ritenta la conquista del titolo dei pesi leggeri, ma il campione Matt Hardy gli lancia una sfida: se Rey avesse sconfitto i suoi allievi Shannon Moore e Crash Holly, gli avrebbe dato la possibilit\u00e0 di sfidarlo per il titolo. Mysterio riesce a vincere entrambi i match e il 3 giugno 2003 nella sua citt\u00e0 natale, San Diego, divent\u00f2 campione. Il messicano non si accontenta per\u00f2 di un solo titolo e decide di riformare la coppia con Billy Kidman con cui aveva vinto i WCW World Tag Team Championship in WCW. I due affrontano gli allora campioni di coppia Charlie Haas e Shelton Benjamin a Vengeance, ma i due non riescono a vincere i titoli.\nDopo questa piccola faida Mysterio torna a difendere il suo Titolo dei Pesi Leggeri WWE. Difender\u00e0 con successo il suo titolo per qualche mese fino a quando lo perder\u00e0 il 25 settembre contro il suo ex-alleato Tajiri in un match pieno di scorrettezze. Mysterio tenta subito di rivincerlo e superato l'ostacolo Nunzio durante un'edizione di \"SmackDown!\", viene dichiarato primo sfidante. Rey e Tajiri si riaffrontano ma anche questa volta \u00e8 il giapponese a vincere grazie alle sue scorrettezze. La mini-faida di Rey con Tajiri continua fino a quando il 2 gennaio 2004 riesce a sconfiggere il giapponese riconquistando il Titolo dei Pesi Leggeri WWE. Il suo primo avversario \u00e8 Jamie Noble, che viene per\u00f2 sconfitto a Royal Rumble 2004. Ottenuta la rivincita soli quattro giorni dopo, Noble perder\u00e0 anche quella.\nInizier\u00e0 poi una faida con Chavo Guerrero e suo padre Chavo Guerrero Sr., in match con in palio il WWE Cruiserweight Championship. Aiutato dal padre, Chavo riesce a strappargli la cintura a No Way Out 2004. A Wrestlemania XX, Rey Mysterio partecipa al Cruiserweight Open Match, vinto per\u00f2 da Chavo Guerrero che mantiene cos\u00ec il suo titolo. Nella seguente puntata di \"SmackDown!\", Rey vincer\u00e0 un Gauntlet match indotto dal general manager Paul Heyman guadagnandosi cos\u00ec una title shot al WWE Championship dopo aver sconfitto Shelton Benjamin e Big Show (seppur con l'aiuto di John Cena). Mysterio partecip\u00f2 cos\u00ec per la prima volta ad un incontro valido per il Titolo (Mondiale) WWE, venendo sconfitto da Eddie Guerrero al termine di un match molto combattuto. Inizier\u00e0 quindi a lottare in coppia con Rob Van Dam con cui sconfigger\u00e0 per ben due volte i Dudley Boyz e sempre per due volte saranno sconfitti dai Dudleyz. Rey decide quindi di riconquistare il titolo dei pesi leggeri vinto intanto dal padre di Chavo, Chavo Classic. Sconfitto facilmente quest'ultimo, sconfigger\u00e0 poi anche il figlio a The Great American Bash 2004, terminando la faida vittorioso e col WWE Cruiserweight Championship di nuovo nelle sue mani.\nIntanto continuer\u00e0 a lottare contro i Dudley Boyz, questa volta con Spike Dudley. Spike per\u00f2 tradir\u00e0 Rey schierandosi a fianco dei suoi \"fratelli\" che lo aiuteranno a conquistare il Cruiserweight Championship nella puntata di \"SmackDown!\" del 27 luglio 2004.\nTag Team con Rob Van Dam (2004-2005).\nRey Mysterio ritorner\u00e0 alla divisione di coppia continuando a lottare con Rob Van Dam. I due tenteranno di conquistare il WWE Tag Team Championship contro Kenzo Suzuki e Ren\u00e9 Dupr\u00e9e a No Mercy 2004, venendo per\u00f2 battuti. Dopo altri match di coppia, Rey ha di nuovo la possibilit\u00e0 di lottare per il WWE Cruiserweight Championship a Survivor Series 2004, ma viene sconfitto in un Fatal 4 Way Match dal campione Spike Dudley. Torna alla divisione di coppia per lottare in coppia con RVD con cui conquister\u00e0 i titoli il 7 dicembre 2004 contro Dupree e Suzuki e li difenderanno contro questi ultimi con successo anche quattro giorni dopo ad Armageddon. Durante la \"Smackdown! Night of Champions\", l'ultima edizione di SmackDown! del 2004, Rey e RVD sconfiggono Eddie Guerrero &amp; Booker T. L'infortunio di RVD all'inizio del 2005 provoca per\u00f2 la perdita dei titoli di coppia dei due contro i Basham Brothers. Sempre in seguito all'infortunio di RVD il team si scioglier\u00e0.\nTag Team, faida e morte di Eddie Guerrero (2005).\nRey Mysterio far\u00e0 Tag Team con l'amico e connazionale (ed ex avversario nel periodo WCW) Eddie Guerrero, e i due riescono a strappare i Titoli di Coppia WWE ai Basham Brothers e a difenderlo pi\u00f9 volte. Nasce per\u00f2 in Eddie una sorta di gelosia che lo porter\u00e0 (con l'incoraggiamento di Chavo Guerrero Jr.) a sfidare Rey a WrestleMania 21, dove Eddie per\u00f2 perder\u00e0.\nLa sconfitta nello Showcase of Immortals porta Eddie alla frustrazione: la rivalit\u00e0 diventer\u00e0 sempre pi\u00f9 aspra, ed Eddie comincer\u00e0 a guardare male l'amico, essendo egli ossessionato dalle continue sconfitte da parte sua. Alla fine, i due perdono anche i Titoli di Coppia WWE contro gli MNM (Joey Mercury &amp; Johnny Nitro). Il 26 aprile a SmackDown! avviene la rivincita, ma Eddie rifiuta di lottare e lascia Rey solo nel ring condannandolo alla sconfitta. I rapporti fra i due peggiorano ulteriormente quando interviene anche il nipote di Eddie, Chavo, che inizia ad attaccare Mysterio la settimana successiva: il tutto porta ad uno Street Fight Match in quella stessa sera fra Chavo e Mysterio. Quest'ultimo trionfa, ma subito dopo viene attaccato anche dagli MNM; Eddie interviene in aiuto di Rey, ma alla fine attacca quest'ultimo lasciandolo a terra insanguinato.\nLa rivalit\u00e0 \u00e8 ormai accesa e i due combattono un primo match a Judgment Day 2005 il 22 maggio: il violentissimo match finisce per squalifica, dopo che Eddie attacca Rey con una violentissima sediata. Ma la rivalit\u00e0 continua per mesi coinvolgendo anche Dominick Guti\u00e9rrez, il figlio di Rey che, secondo una storyline, sarebbe stato concepito da Eddie ed una prostituta. A SummerSlam 2005, Rey ed Eddie si affrontano in un Ladder Match valevole per la custodia di Dominick, ma inaspettatamente Eddie perder\u00e0 il match grazie all'interferenza di sua moglie Vickie e cos\u00ec la faida tra I due si conclude con la vittoria di Rey Mysterio. Nella successiva puntata di SmackDown!, Eddie riesce infine a sconfiggere Mysterio in uno Steel Cage Match.\nEddie per\u00f2 muore tragicamente ed inaspettatamente il 13 novembre 2005. Nello stesso giorno, in un \"Super Show\" della WWE dove si registrano sia SmackDown! sia Raw, Rey si esibisce in un emozionante discorso su Eddie, togliendosi addirittura la maschera (voltandosi verso terra in modo che nessuno lo veda). Sempre nella stessa notte, Rey sconfigge Shawn Michaels in un match interpromozionale; dopo il match, i due contendenti si abbracciano e Mysterio inizia a piangere indicando il cielo. Da allora Rey Mysterio far\u00e0 qualunque cosa per poter tenere viva la memoria di Eddie Guerrero: portando una fascia di lutto con le iniziali E.G., comincia ad imitare l'amico nel ring, entusiasmando gli spettatori.\nVari match e Tag Team con Batista (2005).\nRey Mysterio partecipa anche al main event di Survivor Series 2005 tra il Team Smackdown! (Randy Orton, Batista, Bobby Lashley, John \"Bradshaw\" Layfield, e Rey) e il Team Raw (Kane, Carlito, Chris Masters, Big Show, e Shawn Michaels). Rey esce trionfante dal match, ma la faida per lui non \u00e8 ancora finita. Nello SmackDown! successivo al pay per view, Rey Mysterio affronta Big Show, dopo che quest'ultimo era stato schienato da Rey nel \"Survivor Series Match\". Il match finisce per\u00f2 in No Contest dopo l'intervento di Kane, il compagno di coppia di Big Show. Rey affronta quindi in due in coppia con JBL nell'edizione di Smackdown del 5 dicembre. JBL abbandona per\u00f2 il ring a met\u00e0 match, lasciando Rey solo in balia dei due giganti di Raw. Dopo esser stato sconfitto dai due, Rey \u00e8 per\u00f2 aiutato da Batista: si forma cos\u00ec una nuova coppia a SmackDown! che sfida i due colossi di Raw in un match ad Armageddon. Ma prima di Armageddon, esattamente il 16 dicembre 2005 a SmackDown!, Batista e Mysterio sconfiggono gli MNM (Joey Mercury &amp; Johnny Nitro) diventando cos\u00ec i nuovi campioni di coppia WWE. Il match contro Big Show e Kane diventa quindi un \"Champions vs Champions Match\", poich\u00e9 questi due erano i campioni di coppia di Raw, ma viene vinto da quest'ultima coppia. Successivamente, il 30 dicembre 2005 durante SmackDown, in un match contro gli MNM grazie all'intrusione di Mark Henry, Batista e Rey perdono i titoli di coppia a favore dei precedenti rivali MNM. In seguito a questa sconfitta la coppia si scioglie.\nWorld Heavyweight Champion e infortunio (2006\u20132007).\nAll'inizio del 2006 un altro record si aggiunse nel palmar\u00e8s di Rey Mysterio: la vittoria della \"Royal Rumble 2006\", avvenuta il 29 gennaio 2006. Entrato col numero 2, entrato con un macchinone alla Eddie Guerrero per rendergli omaggio, Rey resiste fino alla fine dell'incontro in cui elimina per ultimo Randy Orton per vincere il match. Vincendo la Royal Rumble, Mysterio guadagn\u00f2 una Title shot per il titolo del mondo a \"WrestleMania XXII\", primo match per il titolo mondiale ad un pay-per-view per Rey Mysterio. Inoltre, i 62 minuti di permanenza di Rey nel ring sono un record nella storia della Royal Rumble (battuto solamente da Daniel Bryan nel 2018 alla Greatest Royale Rumble, resistendo per 76 minuti e 16 secondi). La vittoria di Rey fece arrabbiare letteralmente Randy Orton, eliminato alla fine della Rumble da Rey; Orton sfid\u00f2 subito Rey ad un match con in palio la Title Shot a No Way Out e la sfida fu subito accettata da Rey. Orton riusc\u00ec a strappare a Rey Mysterio, barando, la Title shot per WrestleMania nel match di \"No Way Out 2006\". Il general manager Theodore Long, accortosi dell'ingiusta vittoria di Orton, rimise le cose a posto mettendo Rey Mysterio in un Triple Threat Match per il titolo del mondo a WrestleMania XXII contro il campione del mondo dei pesi massimi WWE Kurt Angle ed appunto Randy Orton. Nessuno pensava che Rey Mysterio a WrestleMania 22 potesse cambiare la storia nel wrestling. Nel triple treath match contro Kurt Angle e Randy Orton, Rey Mysterio ne usc\u00ec vincitore, battendo il neorivale Randy Orton, conquistando per la prima volta il titolo di campione del mondo dei pesi massimi WWE. Con questa vittoria Rey \u00e8 entrato nella storia anche come il pi\u00f9 basso (165\u00a0cm) e leggero (73\u00a0kg) campione del mondo nella storia della WWE, tanto che durante il suo regno da campione, il titolo perse la dicitura \"Heavyweight\". \u00c8 inoltre il terzo wrestler mascherato (dopo Kane e Mankind) e il terzo wrestler ispanico (dopo Pedro Morales ed Eddie Guerrero) a vincere un titolo mondiale in WWE.\nIl 7 aprile 2006 a SmackDown Rey difende per la prima volta il suo titolo contro Randy Orton, trionfando un'altra volta. Il 28 aprile Rey Mysterio difender\u00e0 il suo titolo in un'edizione di Smackdown a Londra contro l'altro suo avversario di \"WrestleMania\", ossia Kurt Angle tuttavia il match tra i due terminer\u00e0 in No Contest a causa dell'intromissione di Mark Henry ai danni di Angle. Nella prima difesa del titolo in un pay-per-view, Judgment Day, il 21 maggio 2006, batte JBL che in seguito al rematch \u00e8 costretto a lasciare SmackDown! e riciclarsi come commentatore.\nMysterio viene poi sconfitto da Rob Van Dam a \"WWE vs. ECW\" il 7 giugno 2006, ma senza titolo n\u00e9 Money in the Bank in palio. Immediatamente dopo l'evento Paul Heyman, tenendo conto del suo passato in ECW, gli offre un posto nel nuovo roster, ma \"Mr.619\" rifiuta. A One Night Stand 2006 Rey Mysterio affronta la leggenda ECW Sabu. Il match \u00e8 violentissimo e solo gli arbitri pongono fine al match, che finisce in parit\u00e0. Successivamente Mysterio affronta Kurt Angle in un non title match venendo sconfitto per count out ma ricevendo comunque i complimenti dal rivale per l'ottimo match da loro disputato.\nInizia quindi una faida con King Booker dopo che Booker vinse una Battle Royal con in palio l'occasione di affrontare Mysterio a The Great American Bash per il World Heavyweight Championship. In quella stessa notte King Booker aggred\u00ec brutalmente il campione con l'aiuto di Queen Sharmell. Rey si vendicher\u00e0 dall'attacco di King Booker attaccandolo la settimana successiva durante la sua celebrazione per la vittoria della \"Battle Royal\". Il pay-per-view The Great American Bash segna per\u00f2 la fine del suo regno di campione: nel corso dell'evento, Rey perde il match titolato contro King Booker, il quale si aggiudica la contesa grazie al prezioso aiuto della moglie Sharmell e all'inatteso turn \"heel\" di Chavo jr. il quale mette fuori gioco Rey con una \"sediata\". Rey perder\u00e0 anche la rivincita della settimana successiva a SmackDown!, di nuovo a causa di Chavo Guerrero. A SummerSlam i due si sfidano di nuovo e la contesa viene vinta da Chavo Jr. Chavo deve per\u00f2 ringraziare Vickie (moglie di Eddie Guerrero), che nel tentativo di mettere fine alla lotta fa cadere Rey dalle corde, permettendo a Chavo un facile schienamento dopo una Frog Splash; Vickie a questo punto volta apertamente le spalle a Rey. Al pay-per-view No Mercy Rey Mysterio sconfigge Chavo Jr. in un Falls Count Anywhere match. La sfida continua, Chavo sfida Rey in un I Quit Match e vince il match colpendo Mysterio con la sedia. La settimana successiva Rey al microfono ringrazia i suoi fan per il supporto ma viene nuovamente attaccato da Chavo e Vickie. Ad aiutare Rey ci pensa Chris Benoit che si schiera apertamente contro Chavo Jr. Ci\u00f2 porter\u00e0 ad un match tra i due al successivo pay-per-view.\nNell'ottobre 2006 \u00e8 costretto ad abbandonare il ring per sottoporsi ad un intervento chirurgico al ginocchio.\nIl 19 marzo 2007 il nome di Gutierrez \u00e8 apparso sul sito internet della rivista \"Sports Illustrated\", contenuto in un elenco di nominativi riguardanti sportivi implicati in un caso di doping nel mondo dello sport statunitense. L'articolo menzionava diversi wrestler ed ex-wrestler della World Wrestling Entertainment; nello specifico, Gutierrez era sospettato di aver acquistato del nandrolone e dello stanozolol, degli steroidi. La WWE rilasci\u00f2 un comunicato nel quale ricordava che, qualora i wrestler abbiano effettivamente fatto uso delle sostanze incriminate, ci\u00f2 comunque \u00e8 avvenuto prima che venisse messo in atto il Talent Wellness program (programma di monitoraggio dei wrestler per prevenire l'uso di sostanze dopanti), iniziato nel febbraio del 2006.\nIl suo rientro avviene a SummerSlam in un match vinto contro Chavo Guerrero. Ad Unforgiven 2007 ha lottato contro Batista e The Great Khali in un match valido per il World Heavyweight detenuto dal gigante indiano; a vincere il match fu Batista, il quale si \u00e8 laureato nuovo campione.\nRey Mysterio ottiene una title shot per il World Heavyweight Championship vincendo un \"Beat the Clock challenge\" il 4 gennaio 2008, ottenendo un match contro il campione Edge per la Royal Rumble 2008; il match fu vinto dal canadese, il quale mantenne quindi la cintura. Durante un tour della WWE fuori dagli Stati Uniti Rey si \u00e8 infortunato ad un bicipite, ci\u00f2 nonostante ha deciso di lottare comunque assieme ad Edge nel match in programma a No Way Out 2008, vinto da quest'ultimo. Durante la puntata di SmackDown registrata il 19 febbraio 2008 Mysterio ha comunicato la sua volont\u00e0 di operarsi per sistemare il bicipite infortunato.\nRegni titolati (2007\u20132015).\nMysterio inizi\u00f2 poi una rivalit\u00e0 con Finlay, che affront\u00f2 a No Mercy ma l'incontro termin\u00f2 in un \"no contest\". La faida si concluse a Cyber Sunday in un stretcher match che fu vinto da Mysterio. Alcuni mesi pi\u00f9 tardi, Mysterio vinse un Beat the Clock Challenge e divenne primo sfidante al World Heavyweight Championship detenuto da Edge che affront\u00f2 in un incontro alla Royal Rumble, vinto da Edge. Mysterio affront\u00f2 Edge nel rematch per il titolo a No Way Out, vinto ancora una volta da Edge. Nella puntata di \"SmackDown!\" del 22 febbraio, Rey annunci\u00f2 che il suo infortunio lo avrebbe tenuto fuori dalle scene per sei mesi.\nMysterio fece il suo ritorno nella puntata di \"Raw\" del 23 giugno 2008, nell'omonimo serata si svolse il \"\", Mysterio fu la prima scelta assoluta e la prima per quanto riguarda \"Raw\". Il rientro sul ring avvenne il 7 luglio a \"Raw\" sconfiggendo Santino Marella. Durante la puntata di \"Raw\" dell'11 agosto Kane tir\u00f2 fuori dal sacchetto che ha portato con s\u00e9 per diverso tempo la maschera di Rey Mysterio, annunciando la sua morte. Tuttavia la settimana successiva Kane rivel\u00f2 di aver torturato Mysterio ma di averlo lasciato in vita. In realt\u00e0 Mysterio era fermo a causa di un infortunio ad un bicipite. Il suo rientro nel ring avvenne a Unforgiven, dove prese il posto di un infortunato John Cena all'interno del Championship Scramble match per il World Heavyweight Championship, vinto poi da Chris Jericho. Intanto, continu\u00f2 la rivalit\u00e0 con Kane che affront\u00f2 a No Mercy in un incontro in cui mise in palio la sua maschera, che vinse per squalifica dopo che Kane lo colp\u00ec con una sedia di acciaio. A Cyber Sunday, sconfisse ancora una volta Kane in un No Holds Barred match. La faida si concluse alle Survivor Series, quando il capitanato da Shawn Michaels (con Mysterio) sconfisse quello di JBL (con Kane). Mysterio prese parte alla sua quarta Royal Rumble; entr\u00f2 con il numero 1 e rimase nel ring per quarantanove minuti e ventiquattro secondi, prima di essere eliminato da Big Show. La notte seguente a \"Raw\", si qualific\u00f2 per l'Elimination Chamber match valevole per il World Heavyweight Championship a No Way Out, ma fu eliminato per ultimo dal vincitore Edge.\nPI\u00f9 tardi, John \"Bradshaw\" Layfield (JBL) accett\u00f2 la sfida di Mysterio per WrestleMania XXV valevole per l'Intercontinental Championship, che Mysterio vinse in 21 secondi. Questa vittoria fece diventare Mysterio il ventunesimo Triple Crown Champion nella storia della WWE. Con il \"\" svoltosi nella puntata di \"Raw\" del 13 aprile, Mysterio fu la dodicesima scelta assoluta e la quinta per quanto riguarda \"SmackDown\", portando il titolo intercontinentale a \"SmackDown\" per la prima volta dal 2002. Inizi\u00f2 una rivalit\u00e0 con Chris Jericho, difendendo con successo il titolo intercontinentale contro di lui a Judgment Day. A Extreme Rules, Jericho tolse la maschera a mysterio e lo schien\u00f2 per vincere l'Intercontinental Championship; mentre Mysterio cerc\u00f2 di coprirsi il volto dopo essere stato mascherato, Jericho colse l'opportunit\u00e0 di schienarlo e di vincere il titolo. A The Bash, Mysterio sconfisse Jericho in un Title vs. Mask match riconquistando l'Intercontinental Championship. Inizi\u00f2 iuna faida con Dolph Ziggler che sconfisse a Night of Champions ed a SummerSlam.\nDopo una breve sospensione, torn\u00f2 al pay-per-view Hell in a Cell affiancando Batista per gli Unified Tag Team Championship contro i campioni Big Show &amp; Chris Jericho, dove per\u00f2 furono sconfitti. Successivamente a Bragging Rights Rey partecip\u00f2 ad un \"Fatal Four Way Match\" per il World Heavyweight Championship, a cui presero parte Batista, CM Punk e The Undertaker; a fine match Batista effettu\u00f2 un \"turn heel\" ai danni di Mysterio, scaraventandolo contro le barriere di protezione dell'area-ring, poich\u00e9 aveva fermato un conteggio dello stesso su The Undertaker dopo una Batista Bomb. Dopo alcuni scontri durante le puntate seguenti di Smackdown, i due arrivarono a sfidarsi in un match a Survivor Series, nel quale per\u00f2 venne sconfitto per TKO e portato via in barella.\nNella puntata di Smackdown del 18 dicembre sconfisse Batista per diventare lo sfidante per il World Title, il quale era sempre detenuto da The Undertaker. Il Match si disput\u00f2 la settimana seguente, durante la puntata natalizia, e termin\u00f2 in no-contest a causa di un'intromissione sempre dello stesso \"The Animal\". Allora il 1\u00ba gennaio 2010 Mr.619 tent\u00f2 di nuovo la scalata al titolo vincendo un \"Beat the Clock Challange\", ma siccome questa volta fu Mysterio ad intervenire nel match tra Batista &amp; R-Truth, Vickie Guerrero determin\u00f2 di nuovo un incontro tra i due, per determinare lo sfidante al titolo. La settimana successiva per\u00f2 l'incontro fin\u00ec in No-Contest a causa dell'interferenza di The Undertaker;\nperci\u00f2 il match venne spostato e trasformato in uno Steel Cage, e qui Rey vinse di nuovo, ma fu sconfitto per l'ennesima volta da The Undertaker alla Royal Rumble.\nDopo questa sconfitta, Mysterio prese parte al match di qualificazione per l'Elimination Chamber, organizzata per l'omonimo PPV, del roster blu, e riesce a vincerlo. Nella puntata antecedente al pay-per-view, Mysterio inizia una faida con CM Punk e la sua \" Staight Edge Society\", dopoche questi ultimi lo avevano attaccato nel post-match vinto proprio da Rey contro quest'ultimo. Nell'Elimination Chamber, Rey non brill\u00f2 ma riusc\u00ec ad eliminare proprio Punk, prima di essere eliminato da John Morrison. Nelle settimane seguenti gli scontri tra i due continuano a susseguirsi, il pi\u00f9 importante fu l'intervento di Mysterio durante il \"Money In The Bank Ladder Qualification Match\", che determin\u00f2 la sconfitta di Punk vincitore delle ultime due edizioni; si arriv\u00f2 quindi alla stipulazione di un incontro per Wrestlemania XXVI, il quale in caso di sconfitta, Rey sarebbe dovuto unirsi alla SES. Nello \"Showcase of the Immortals\" Rey Mysterio riusc\u00ec ad imporsi su Punk ed a rifiutare l'iscrizione al gruppo. Il feud, per\u00f2, continu\u00f2 e arriv\u00f2 ad un match per Extreme Rules, in cui la sconfitta di CM Punk avrebbe portato quest'ultimo a rasarsi i capelli; ma per un'intromissione di uno spettatore sconosciuto (Kayfabe) Punk riusc\u00ec a salvare i suoi capelli. Il 7 maggio Rey annunci\u00f2 un incontro tra lui e Punk \"Iscrizione alla SES vs Rasatura\", per il pay-per-view Over The Limit. A vincere \u00e8 stato Rey Mysterio che ha dunque fatto rasare a zero CM Punk.\nNella puntata di \"SmackDown\" del 28 maggio, Mysterio perse l'incontro di qualificazione per il World Heavyweight Championship a Fatal 4-Way, contro The Undertaker. The Undertaker soffr\u00ec di un legittimo infortunio durante il match, venne ideata una \"storyline\" che vide Undertaker essere stato trovato in stato vegetativo da suo fratello Kane. A \"SmackDown\" del 4 giugno, Mysterio vinse una battle royal prendendo il posto di The Undertaker a Fatal 4-Way dopo aver eliminato per ultimo Kane, e all'evento vinse il World Heavyweight Championship per la seconda volta che incluse il campione Jack Swagger, Big Show e CM Punk. A Money in the Bank, sconfisse Swagger per mantenere il titolo del mondo, tuttavia, fu attaccato da Swagger dopo il match. Kane, che vinse il Money in the Bank ladder match quella sera, lo incass\u00f2 e sconfisse Mysterio per vincere il World Heavyweight Championship. Pi\u00f9 tardi Kane diede la colpa a Mysterio per quanto accaduto a The Undertaker. Nella puntata di \"SmackDown\" del 20 luglio, sconfisse Swagger in un two out of three falls match rimanendo il primo sfidante al World Heavyweight Championship, ottenendo un incontro titolato contro Kane a SummerSlam, che fu vinto da Kane.\nNella puntata di \"SmackDown\" del 20 agosto, perse per sottomissione contro il debuttante Alberto Del Rio. Del Rio, tuttavia, continu\u00f2 ad attaccarlo e lo mise fuori causa per un mese. Nella puntata di \"SmackDown\" dell'8 ottobre, Mysterio sconfisse Del Rio mettendo fine alla sua imbattibilit\u00e0. A Bragging Rights, Mysterio rappresent\u00f2 il Team di \"SmackDown\" e sconfisse il Team Raw. Alle Survivor Series, Mysterio port\u00f2 il suo team alla vittoria contro il Team Del Rio, ed a , entrambi presero parte al Fatal 4-way match per il World Heavyweight Championship, vinto da Edge. La faida tra Mysterio e Del Rio si concluse il 7 gennaio 2011 a \"SmackDown\" in un two out of three falls match, vinto da Del Rio.\nNella puntata di \"SmackDown\" del 21 gennaio, Mysterio sconfisse Cody Rhodes. Durante il match, ruppe il naso di Rhodes quando lo colp\u00ec con la \"619\". Alla Royal Rumble, partecip\u00f2 al Royal Rumble match con il numero 29, ma venne eliminato da Wade Barrett. A Elimination Chamber, prese parte all'Elimination Chamber match per il World Heavyweight Championship, ma eliminato per ultimo dal campione Edge. Nella puntata di \"SmackDown\" del 25 febbraio, Mysterio fu attaccato da Cody Rhodes con la complicit\u00e0 dal padre, Dusty Rhodes. Mysterio inizi\u00f2 una rivalit\u00e0 con Rhodes e si affrontarono in un match a WrestleMania XXVII, vinto da Rhodes ed a Extreme Rules in un Falls Count Anywhere match, che fu vinto da Mysterio.\nDurante il \"\", svoltosi nella puntata di \"Raw\" del 25 aprile, Mysterio fu la seconda scelta assoluta e la prima per quanto riguarda \"Raw\". Nella puntata di \"Raw\" del 9 maggio, Mysterio perse il triple threat match che avrebbe decretato il primo sfidante al WWE Championship. Dopo il match, fu attaccato da R-Truth, il quale port\u00f2 a un incontro tra i due a Over the Limit, che fu vinto da R-Truth. Nel mese di maggio, Mysterio inizi\u00f2 una rivalit\u00e0 con CM Punk, che termin\u00f2 a Capitol Punishment, con la vittoria di Punk. A Money in the Bank del 17 luglio, prese parte al Money in the Bank ladder match, che venne vinto dal suo vecchio rivale Alberto Del Rio. La notte seguente a \"Raw\", Mysterio vinse per la prima volta il vacante WWE Championship sconfiggendo The Miz nella finale del torneo. Pi\u00f9 tardi quella sera, lo perse contro John Cena. Verso la fine di agosto, Mysterio sub\u00ec un infortunio al ginocchio e fu messa in atto una \"storyline\" che vide Del Rio responsabile dell'infortunio.\nIl 26 aprile 2012, la WWE riport\u00f2 che Mysterio fu sospeso per 60 giorni per aver violato per la seconda volta il Wellness Program e che la sua sospensione sarebbe terminata il 25 giugno.\nDopo un'assenza durata quasi un anno, Mysterio torn\u00f2 nella puntata di \"Raw\" del 16 luglio salvando Zack Ryder da un attacco del suo vecchio rivale, Alberto Del Rio. Quattro giorni pi\u00f9 tardi a \"SmackDown\", Mysterio fece il suo ritorno sul ring quando fece coppia con l'allora World Heavyweight Champion Sheamus e li vide sconfiggere Del Rio e Dolph Ziggler per squalifica. A SummerSlam del 19 agosto, Mysterio perse contro The Miz in un incontro valido per l'Intercontinental Championship. Durante la contesa, Mysterio fu vittima di una contusione, che lo rese inattivo per una settimana, e torn\u00f2 nella puntata di \"SmackDown\" del 31 agosto sconfiggendo Cody Rhodes. A Night of Champions del 16 settembre, fall\u00ec ancora una volta la conquista dell'Intercontinental Championship di The Miz in un fatal-four way match che incluse anche Cody Rhodes e Sin Cara. La notte seguente a \"Raw\", Mysterio e Cara sconfissero Primo &amp; Epico in un tag team match, per poi essere attaccati dai Prime Time Players. Secondo Mysterio, prese la decisione di abbandonare la WWE in quel periodo quando vide che non c'erano piani per il team formato da lui e Sin Cara. Nel mese di ottobre, Mysterio e Cara parteciparono a un torneo per il WWE Tag Team Championship, sconfiggendo Primo ed Epico al primo turno ed i Prime Time Players alle semifinali. Mysterio e Sin Cara avrebbero dovuto affrontare Cody Rhodes e Damien Sandow il 15 ottobre a \"Raw\", ma il match fu posticipato in quanto Mysterio soffr\u00ec di una gastroenterite. La finale si svolse la settimana successiva a \"Raw\" del 22 ottobre, dove insieme a Sin Cara vennero sconfitti da Rhodes e Sandow. Alle Survivor Series del 18 novembre, Mysterio e Sin Cara emersero vincitori in un 10-man elimination tag team match insieme a Brodus Clay, Justin Gabriel e Tyson Kidd contro Epico, Primo, Prime Time Players e Tensai. A , Mysterio e Sin Cara furono sconfitti dal Team Rhodes Scholars (Cody Rhodes e Damien Sandow) in un Table match valido per lo status di primi sfidanti al WWE Tag Team Championship. Dopo un periodo di pausa dovuto a un infortunio di Sin Cara. Mysterio torn\u00f2 alla Royal Rumble nell'omonimo incontro, entrando con il numero 14 ma fu eliminato da Wade Barrett. Nella puntata di \"SmackDown\" successiva all'evento, Mysterio e Sin Cara sconfissero gli allora campioni di coppia WWE, il Team Hell No in un incontro non titolato. Nel mese di marzo, Mysterio si prese un altro periodo di assenza a causa di un legittimo infortunio al ginocchio, che fu spiegato in \"storyline\" come frutto di un attacco di Mark Henry.\nDopo otto mesi, Mysterio torn\u00f2 a un \"evento dal vivo\" del 17 ottobre, e torn\u00f2 in televisione come parte del team di commento di lingua spagnola a Hell in a Cell. Nella puntata di \"Raw\" del 18 novembre, Mysterio salv\u00f2 CM Punk e Daniel Bryan da un attacco della Wyatt Family e dei Real Americans, ci\u00f2 port\u00f2 a Mysterio a far parte del traditional 10-man elimination tag team match alle Survivor Series che il team di Mysterio perse dopo fu eliminato per ultimo dall'unico sopravvissuto Roman Reigns. A , Mysterio fece coppia con Big Show furono sconfitti da Cody Rhodes e Goldust per il WWE Tag Team Championship in un four-way match che incluseo anche i RybAxel (Ryback e Curtis Axel) ed i Real Americans. Alla Royal Rumble del 26 gennaio, Mysterio partecip\u00f2 al Royal Rumble match come trentesimo partecipante, ma fu eliminato da Seth Rollins. A WrestleMania XXX, prese parte alla prima Andr\u00e9 the Giant Memorial Battle Royal ma venne eliminato da Cesaro. Nella puntata di \"Raw\" del 7 aprile, combatt\u00e9 il suo ultimo match contro il rientrante Bad News Barrett, che perse. Nel maggio del 2015, il contratto di Mysterio con la WWE scadde, concludendo la sua permanenza con la compagnia dopo 13 anni.\nRitorno in AAA (2015\u20132016).\nIl 18 marzo 2015, Rey Mysterio ha fatto il suo ritorno in AAA durante l'iPPV \"Rey de Reyes\", dove insieme a Myzteziz ha sconfitto i Los Perros del Mal. Il 20 marzo 2015 a Tijuana, durante uno show indipendente, Rey Mysterio e Extreme Tiger affrontarono Manik e El Hijo del Perro Aguayo in un tag team match. Subito dopo un calcio di Mysterio, El Hijo del Perro Aguayo sub\u00ec la frattura di 3 vertebre, frattura che lo avrebbe portato alla morte qualche ora dopo in ospedale.\nIl 24 marzo 2015, Mysterio insieme a Alberto El Patron e Myzteziz (Il Dream Team) partecipa e vince la Lucha Libre World Cup 2015 sconfiggendo in finale il Team TNA/Lucha Underground (Matt Hardy, Mr. Anderson, Johnny Mundo).\nIl 9 agosto 2015 batte nel main event di TripleMan\u00eda XXIII, Myzteziz che nel post-match lo attacca effettuando un turn heel e lo sfida ad un Mask vs Mask. Match che non si svolger\u00e0 a causa dell'abbandono della federazione di Myzteziz. Il 13 settembre 2015 a Ring &amp; Rock StAAArs 4 Rey Mysterio, F\u00e9nix e Pshyco Clown battono Brian Cage, El Mesias e Myzteziz mentre il 4 ottobre 2015 a Heroes Immortals IX Garza Jr, Psycho Clown e Mysterio vengono sconfitti da El Hijo del Fantasma, El Texano Jr. e Myzteziz.\nMysterio smette di apparire in eventi dell'AAA a causa di problemi tra di lui e la dirigenza: la federazione avrebbe smesso di pagarlo per queste date da diversi mesi, spingendo cos\u00ec il wrestler messicano a saltare diversi show della promotion messicana, come segno di protesta per la sua situazione.\nLucha Underground (2016\u20132018).\nMysterio inizia ad apparire dalla seconda serie di Lucha Underground come maestro di Dragon Azteca Jr. Combatte per la prima volta nell'episodio 9 nell'Aztec Warfare. Va vicino alla vittoria, infatti \u00e8 l'ultimo eliminato ma a vincere il titolo \u00e8 Matanza Cueto. Insieme al suo allievo Dragon Azteca e Prince Puma partecipa al torneo per decretare i nuovi sfidanti ai Trio Tag Team Championship, battendo nell'episodio 12 Cage, Johnny Mundo e Taya.\nApparizioni in WWE (2018).\nIl 28 gennaio 2018, alla \"Royal Rumble 2018\", Rey Mysterio torn\u00f2 in WWE entrando con il numero 27 nel Royal Rumble match e venendo eliminato da Finn B\u00e1lor dopo aver eliminato Adam Cole.\nIl 27 aprile, a \"Greatest Royal Rumble\", partecip\u00f2 al Royal Rumble match a 50 uomini entrando con il numero 28 e venendo eliminato da Baron Corbin dopo aver eliminato Luke Gallows.\nNew Japan Pro-Wrestling (2018).\nMysterio ha fatto il suo debutto nella New Japan Pro-Wrestling il 9 giugno 2018 a Dominion 6.9 in Osaka-jo Hall dove, insieme a Hiroshi Tanahashi e Jushin Thunder Liger, ha sconfitto Adam Page, Cody e Marty Scurll.\nRitorno in WWE (2018\u2013presente).\nVarie faide (2018\u20132019).\nIl 19 settembre 2018 la WWE ha annunciato che Rey Mysterio ha firmato un contratto di due anni con la federazione.\nIl 9 ottobre 2018 a \"SmackDown\" la WWE ha annunciato con un promo che Rey Mysterio avrebbe fatto il suo ritorno in federazione la settimana successiva nello speciale dello show blu.\nRey Mysterio fece il suo ritorno in WWE nella puntata speciale \"SmackDown 1000\" del 16 ottobre dove sconfisse il WWE United States Champion Shinsuke Nakamura in un match non titolato, qualificandosi per il torneo per la WWE World Cup a \"Crown Jewel\". Il 2 novembre, a \"Crown Jewel\", Mysterio sconfisse Randy Orton nei quarti di finale della WWE World Cup ma poi perse contro The Miz in semifinale. Il 18 novembre, a \"Survivor Series\", Mysterio prese parte al 5-on-5 Traditional Survivor Series Elimination match contro il \"Team Raw\" ma venne eliminato da Braun Strowman. Il 16 dicembre, a \"\", Mysterio sconfisse Randy Orton in un Chairs match. Nella puntata di \"SmackDown\" del 1\u00ba gennaio 2019 Mysterio partecip\u00f2 ad un Fatal 5-Way match per determinare lo sfidante al WWE Championship che comprendeva anche AJ Styles, Mustafa Ali, Randy Orton e Samoa Joe ma il match venne vinto da Styles. Nella puntata di \"SmackDown\" del 22 gennaio Mysterio ha sconfitto Andrade in un 2-out-of-3 Falls match per 2-1, chiudendo la faida iniziata pochi mesi prima. Il 27 gennaio, alla \"Royal Rumble\", Mysterio partecip\u00f2 al match omonimo entrando col numero 25 ma venne eliminato da Randy Orton. Nella puntata di \"SmackDown\" del 26 febbraio Mysterio partecip\u00f2 ad un Triple Threat match per lo United States Championship che includeva anche il campione R-Truth e Andrade ma il match venne vinto dal campione. Nella puntata di \"SmackDown\" del 5 marzo Mysterio partecip\u00f2 ad un Fatal 4-Way match per lo United States Championship che comprendeva anche il campione R-Truth, Andrade e Samoa Joe ma il match venne vinto da quest'ultimo. Il 10 marzo, a \"Fastlane\", la scena si ripet\u00e9 nuovamente con Joe che riusc\u00ec a trionfare su Mysterio, Andrade e R-Truth mantenendo la cintura statunitense. Il 7 aprile, a \"WrestleMania 35\", Mysterio affront\u00f2 poi singolarmente Samoa Joe per lo United States Championship ma venne sconfitto dopo appena un minuto.\nUnited States Champion e varie faide (2019\u20132020).\nCon lo \"Shake-up\" del 15 aprile 2019 Mysterio pass\u00f2 al roster di \"Raw\"; quella stessa sera, Mysterio interruppe il promo di Elias, ma venne attaccato poco dopo da Lars Sullivan. Nella puntata di \"Raw\" del 22 aprile Mysterio partecip\u00f2 ad un Triple Threat match contro AJ Styles e Samoa Joe per determinare uno dei due wrestler che si sarebbero affrontati poi in singolo per determinare lo sfidante di Seth Rollins per l'Universal Championship ma il match venne vinto da Styles. Il 19 maggio, a \"Money in the Bank\", Mysterio sconfisse Samoa Joe in poco meno di due minuti conquistando lo United States Championship per la prima volta (con questa vittoria Mysterio ha complet\u00f2 il Grand Slam Championship come 14\u00ba vincitore nel nuovo formato), nonostante uno schienamento non regolare, e al termine dell'incontro, inoltre, Mysterio venne brutalmente attaccato dallo stesso Joe venendo infortunato ad una spalla (\"kayfabe\"). Nella puntata di \"Raw\" del 3 giugno Mysterio dovette rendere il titolo a Joe a causa di un infortunio alla spalla, oltre allo schienamento non legale avvenuto a \"Money in the Bank\". Mysterio torn\u00f2 nella puntata di \"Raw\" dell'8 luglio dove venne pesantemente sconfitto da Bobby Lashley. Nella puntata di \"Raw\" del 15 luglio Mysterio partecip\u00f2 ad una 10-man Battle Royal per determinare lo sfidante di Brock Lesnar per l'Universal Championship ma venne eliminato. Nella puntata di \"Raw\" del 29 luglio Mysterio partecip\u00f2 ad un Gauntlet match per determinare lo sfidante allo United States Championship di AJ Styles ma, dopo aver eliminato Cesaro e Sami Zayn, venne eliminato da Andrade. Nella puntata di \"Raw\" del 23 settembre Mysterio vinse un Fatal 5-Way Elimination match eliminando per ultimo Robert Roode, diventando lo sfidante all'Universal Championship di Seth Rollins. Nella puntata di \"Raw\" del 30 settembre Mysterio avrebbe dovuto affrontare Seth Rollins per l'Universal Championship ma venne brutalmente attaccato (e con lui anche suo figlio Dominik) da Brock Lesnar, risultando impossibilitato a partecipare all'incontro (\"kayfabe\"). Il 24 novembre, a \"Survivor Series\", Mysterio affront\u00f2 Lesnar in un No Holds Barred No Disqualification match per il WWE Championship ma, nonostante l'intervento del figlio Dominik, venne sconfitto. Nella puntata di \"Raw\" del 25 novembre Mysterio vinse un Fatal 4-Way match che comprendeva anche Drew McIntyre, Randy Orton e Ricochet, diventando lo sfidante allo United States Championship di AJ Styles; quella stessa sera, poco dopo, Mysterio sconfisse Styles conquistando lo United States Championship per la seconda volta. Nella puntata di \"Raw\" del 9 dicembre Mysterio difese con successo il titolo contro AJ Styles. Nella puntata di \"Raw\" del 23 dicembre Mysterio difese con successo il titolo contro Seth Rollins per squalifica dopo essere stato attaccato dagli AOP. Il 26 dicembre, durante un House Show al Madison Square Garden di New York, Mysterio perse il titolo contro Andrade dopo 31 giorni di regno. Nella puntata di \"Raw\" del 6 gennaio 2020 Mysterio affront\u00f2 Andrade per lo United States Championship nella rivincita del Madison Square Garden ma venne sconfitto; successivamente, Andrade smascher\u00f2 Mysterio, umiliandolo. Nella puntata di \"Raw\" del 20 gennaio Mysterio affront\u00f2 nuovamente Andrade in un Ladder match per lo United States Championship ma fall\u00ec ancora una volta. Il 26 gennaio, alla \"Royal Rumble\", Mysterio partecip\u00f2 al match omonimo entrando col numero 7, ma venne eliminato dal WWE Champion Brock Lesnar. Il 27 febbraio, a \"Super ShowDown\", Mysterio avrebbe dovuto partecipare ad un Gauntlet match per il Tuwaiq Trophy ma, prima di poter affrontare AJ Styles, venne attaccato nel backstage da Luke Gallows e Karl Anderson, venendo impossibilitato a partecipare alla contesa. Nella puntata di \"Raw\" del 20 aprile Mysterio sconfisse Murphy, qualificandosi per il Money in the Bank Ladder match. Il 10 maggio, a \"Money in the Bank\", Mysterio partecip\u00f2 all'omonimo incontro che comprendeva anche AJ Styles, Aleister Black, Daniel Bryan, King Corbin e Otis ma il match venne vinto da quest'ultimo.\nTag team con Dominik (2020\u2013presente).\nNella puntata di \"Raw\" dell'11 maggio Rey Mysterio e Aleister Black sconfissero Murphy e Seth Rollins per squalifica; in seguito, Rollins attacc\u00f2 brutalmente Mysterio ad un occhio, ferendolo (kayfabe). Dopo una lunga assenza dal ring (apparendo solo in vari video in diretta), Mysterio venne supportato dal figlio Dominick. Il 19 luglio, a \"The Horror Show at Extreme Rules\", Mysterio venne sconfitto da Seth Rollins in un Eye for an Eye match, in cui Rey, come da stipulazione, perse l'occhio destro (kayfabe), venendo costretto successivamente ad indossare una speciale maschera con una copertura sull'orbita destra. Il 23 agosto, a \"SummerSlam\", Rey Mysterio accompagn\u00f2 suo figlio Dominik Mysterio al suo debutto contro Seth Rollins match vinto da quest'ultimo. La sera dopo, a \"Raw\", Rey e Dominik fecero il loro debutto come Tag Team contro Rollins e Murphy match finito in no-contest con l'attacco della Retribution. Il 30 agosto, a \"Payback\", Rey e Dominik sconfissero Murphy e Rollins. Il 9 ottobre, per effetto del Draft 2020, Rey e Dominik passarono al roster di \"SmackDown\". Nella puntata di \"SmackDown\" del 6 novembre Mysterio affront\u00f2 King Corbin per un posto nel Team \"SmackDown\" a \"Survivor Series\" ma, a causa della distrazione di Rollins prima e di Murphy e Aalyah (figlia di Rey) poi, venne sconfitto. Nella puntata di \"SmackDown\" del 13 novembre Mysterio (tornato ad usare la sua normale maschera senza copertura sull'occhio destro) sconfisse Rollins in un No Hold Barred match grazie all'aiuto di Murphy, accettandolo nel finale come fidanzato di sua figlia Aalyah (kayfabe). Il 22 novembre, nel Kick-off di \"Survivor Series\", Mysterio partecip\u00f2 ad una Battle Royal tra \"Raw\" e \"SmackDown\" ma venne eliminato da Dolph Ziggler. Nella puntata di \"SmackDown\" dell'8 gennaio 2021 Mysterio partecip\u00f2 ad un Gauntlet match per determinare lo sfidante all'Universal Championship di Roman Reigns ma, dopo aver eliminato subito Sami Zayn, venne eliminato da Shinsuke Nakamura. Il 31 gennaio, alla \"Royal Rumble\", Mysterio partecip\u00f2 all'match omonimo entrando col numero 26 ma venne eliminato da Omos (che non era un partecipante alla contesa). Nella puntata speciale \"WrestleMania SmackDown\" del 9 aprile Rey e Dominik presero parte ad un Fatal 4-Way Tag Team match valevole per lo SmackDown Tag Team Championship detenuto da Dolph Ziggler e Robert Roode e comprendente anche l'Alpha Academy e gli Street Profits ma il match venne vinto dai campioni. Il 16 maggio, a \"WrestleMania Backlash\", Rey e Dominik sconfissero Dolph Ziggler e Robert Roode conquistando lo SmackDown Tag Team Championship per la prima volta. Il 4 giugno, a \"SmackDown\", Rey e Dominik difesero i titoli contro gli Usos per due volte la stessa sera, la prima volta in maniera netta la seconda per squalifica a causa dell'intervento di Roman Reigns. Il 18 giugno, a \"SmackDown\", Mysterio affront\u00f2 Reigns per l'Universal Championship in un Hell in a Cell match ma venne sconfitto. Il 18 luglio, nel Kick-off di \"Money in the Bank\", Rey e Dominik persero i titoli a favore degli Usos dopo 63 giorni di regno. Il 21 agosto, a \"SummerSlam\", Rey e Dominik affrontarono gli Usos nella rivincita per i titoli di coppia di \"SmackDown WWE\" ma vennero sconfitti. Il 1\u00b0 ottobre, per effetto del Draft, Rey e Dominik passarono al roster di \"Raw\". Nella puntata di \"SmackDown\" dell'8 ottobre Mysterio perse contro Sami Zayn nei quarti di finale del King of the Ring. Nella puntata di \"Raw\" del 25 ottobre Mysterio prese parte ad un Fatal 4-Way Ladder match per determinare lo sfidante al WWE Championship di Big E che comprendeva anche Finn B\u00e1lor, Kevin Owens e Seth Rollins ma il match venne vinto da quest'ultimo. In seguito, Rey e Dominik presero parte ad un torneo per determinare i nuovi sfidanti al Raw Tag Team Championship degli RK-Bro ma, dopo aver sconfitto l'Alpha Academy il 6 dicembre a \"Raw\", persero contro gli Street Profits nella finale svoltasi il 27 dicembre, sempre a \"Raw\". Il 29 gennaio, alla \"Royal Rumble\", Rey partecip\u00f2 al match omonimo entrando col numero 23 ma venne eliminato da Otis. Nella puntata di \"Raw\" del giorno dopo Mysterio venne sconfitto da AJ Styles, fallendo nell'opportunit\u00e0 di inserirsi nell'Elimination Chamber match del successivo evento.\nVita privata.\nRey Mysterio ha diversi tatuaggi sul corpo, tra cui il nome di sua moglie e quello dei suoi figli sotto i bicipiti, oltre alla parola \"Mexican\" sull'addome ed una spina dorsale stilizzata lungo tutta la schiena.\nIl suo primogenito, Dominik (nato il 5 aprile 1997), \u00e8 anch'egli un wrestler professionista sotto contratto con la WWE, ed \u00e8 stato protagonista della faida contro Eddie Guerrero nel 2005, culminata con un Ladder match a \"SummerSlam\" con in palio la sua custodia, che all'epoca aveva otto anni. La seconda figlia di Rey, Aalyah, \u00e8 nata nel 2001.\nHa fatto da controfigura di Freddy Krueger in una scena del film \"Freddy vs. Jason\".\nLucha de Apuestas.\nRecord: 11-1"}
{"id": "292952", "revid": "124934294", "url": "https://it.wikipedia.org/wiki?curid=292952", "title": "Heinrich Harrer", "text": "Biografia.\nFiglio di un postino, crebbe a H\u00fcttenberg, in Carinzia, e si dedic\u00f2 fin da giovane agli sport di montagna, in particolare allo sci e all'alpinismo. Ancora ragazzo, sopravvisse a una caduta di 50 metri durante un'arrampicata. Terminate le scuole superiori, frequent\u00f2 i corsi di geografia all'universit\u00e0 di Graz.\nLe sue capacit\u00e0 come sciatore gli valsero la convocazione nella squadra nazionale austriaca di sci per le Olimpiadi invernali del 1936. Nel 1937, a Zell-am-See, vinse il titolo mondiale studentesco di discesa libera.\nLa parete nord dell'Eiger.\nNel 1938, subito dopo aver sostenuto gli esami di fine anno all'Universit\u00e0, si un\u00ec all'amico Fritz Kasparek, con il quale avevano deciso di affrontare la parete nord dell'Eiger. I due iniziarono la scalata il 21 luglio, con Kasparek in testa e Harrer a seguire, ma il giorno successivo furono raggiunti in parete da una cordata tedesca formata da Ludwig V\u00f6rg e Andreas Heckmair, che procedeva molto pi\u00f9 velocemente grazie all'uso dei nuovi ramponi a 12 punte, che permettevano di salire sui tratti ghiacciati senza dovere gradinare. L'attrezzatura dei due austriaci era invece molto meno adatta: Kasparek aveva dei ramponi a 10 punte, senza le punte frontali, e Harrer non aveva ramponi, ma solo scarponi con suole chiodate.\nLe due cordate unirono le forze, e proseguirono la salita; Heckmair guidava la cordata, mentre Harrer la chiudeva, salendo con i sacchi e recuperando il materiale. I quattro rimasero in parete per ulteriori due giorni, tormentati dal maltempo, e investiti periodicamente da valanghe; in una di queste, Kasparek si fer\u00ec a una mano. Poco sopra il cosiddetto \"Ragno bianco\", una valanga invest\u00ec Heckmair: V\u00f6rg riusc\u00ec a trattenerlo, ferendosi per\u00f2 una mano con i ramponi del compagno. La cordata raggiunse la cima il 24 luglio 1938, completando la prima salita della parete nord dell'Eiger.\nHarrer e il nazismo.\nL'impresa sull'Eiger fu sfruttata a scopo propagandistico dal regime nazista. Durante un raduno sportivo a Breslavia, nel 1938, Harrer e i suoi compagni furono fotografati insieme ad Adolf Hitler. In quell'occasione, Hitler li accolse con le parole \"Ragazzi miei! Ragazzi miei! Che cosa avete fatto\". Secondo la stampa dell'epoca, Harrer avrebbe risposto: \"Abbiamo scalato la nord dell'Eiger per raggiungere, oltre la cima, il nostro F\u00fchrer\". Harrer per\u00f2 attribu\u00ec in seguito queste parole all'opera di un giornalista di regime, negando di averle mai pronunciate.\nUlteriori informazioni sui rapporti tra Harrer e il nazismo emersero nel 1997: risult\u00f2 infatti che Harrer era membro delle SA dal 1933, quando l'associazione era ancora illegale in Austria, e un mese dopo l'Anschluss era diventato membro delle SS. Intervistato al proposito, Harrer si giustific\u00f2 dicendo:\ne ancora:\nInoltre, Harrer afferm\u00f2 di avere indossato la divisa delle SS solo una volta, in occasione del suo matrimonio con Charlotte Wegener (figlia dell'esploratore Alfred Wegener) nel 1938. Asser\u00ec inoltre di aver dichiarato di essere membro delle SA dal 1933 \"per vantarsi\".\nSimon Wiesenthal comunque non ha mai ritenuto Harrer colpevole di crimini di guerra o contro l'umanit\u00e0, anche perch\u00e9 pass\u00f2 la seconda guerra mondiale in parte da prigioniero, in parte da fuggiasco.\nIl Nanga Parbat e la prigionia.\nNel 1939 Harrer fece parte di una spedizione tedesca in Kashmir, guidata da Peter Aufschnaiter. La spedizione aveva lo scopo di esplorare il territorio e pianificare una successiva spedizione al Nanga Parbat nel 1940. Pare che la presenza di Harrer fosse stata suggerita da Heinrich Himmler, a scopi propagandistici.\nA causa delle mutate condizioni politiche, per\u00f2, i membri della spedizione furono arrestati a un centinaio di chilometri da Karachi (allora parte dell'India britannica) mentre tentavano di andare in Persia e internati prima ad Ahmednagar vicino a Bombay dove pensarono di fuggire a Goa nell'India portoghese e in seguito furono spostati in un campo di prigionia a Dehradun, ai piedi dell'Himalaya con l'obiettivo di fuggire verso il fronte della Birmania o verso la Cina occupate dai giapponesi. Tentarono due volte di fuggire, ma in entrambe le occasioni furono catturati e rimandati al campo di prigionia.\nSette anni in Tibet.\nNel 1944 Heinrich Harrer e Peter Aufschnaiter riuscirono a fuggire dal campo di prigionia, e raggiunsero il Tibet, ai tempi una nazione indipendente e chiusa agli stranieri. Nei venti mesi successivi i due fuggiaschi attraversarono tutto il Tibet arrangiandosi come poterono, e il 15 gennaio del 1946 raggiunsero la capitale Lhasa; nonostante questa fosse considerata una \"citt\u00e0 proibita\" per gli stranieri, gli abitanti mostrarono loro una buona accoglienza, e i due riuscirono nel volgere di un certo tempo a essere accettati. Per evitare ulteriori internamenti in campo di prigionia, Harrer rifiut\u00f2 sempre di consegnarsi ai britannici per essere rimpatriato, e mantenne sempre relazioni piuttosto fredde con la delegazione britannica a Lhasa.\nNel 1948 fu assunto dal governo tibetano, con il compito di fotografo e traduttore di notizie dall'estero. Venne incaricato di filmare una gara di pattinaggio da mostrare all'allora adolescente Dalai Lama, che non poteva allontanarsi dal palazzo: fu in quell'occasione che conobbe per la prima volta il Dalai Lama. Successivamente Harrer divenne il tutore del Dalai Lama, al quale insegn\u00f2 l'inglese, la geografia e alcuni rudimenti di scienza: Harrer rimase molto colpito dalla capacit\u00e0 di apprendimento del Dalai Lama.\nL'invasione cinese del 1950 pose fine alla permanenza di Harrer in Tibet. Harrer lasci\u00f2 il paese nel marzo del 1951; rientrato in patria, pubblic\u00f2 le sue memorie su questo periodo in un libro, \"Sette anni nel Tibet\", uscito nel 1953.\nDopo il Tibet.\nNel 1953 divorzi\u00f2 dalla prima moglie, Charlotte Wegener, dalla quale aveva avuto un figlio, e spos\u00f2 Margarethe Truxa. Negli anni successivi Harrer si dedic\u00f2 a viaggi di esplorazione e avventura in Africa, Asia e Sudamerica. Tra i suoi compagni di avventure vi fu anche l'ex re dei Belgi Leopoldo III, col quale effettu\u00f2 esplorazioni in Suriname e nel Borneo settentrionale. Comp\u00ec ulteriori imprese alpinistiche, tra cui la prima ascensione di tre montagne in Alaska.\nSi dedic\u00f2 inoltre con successo al golf, vincendo i campionati nazionali austriaci nel 1958 e nel 1970.\nProsegu\u00ec inoltre l'attivit\u00e0 letteraria cominciata con \"Sette anni nel Tibet\". Nel 1958 usc\u00ec \"Il ragno bianco\", resoconto dei diversi tentativi alla parete nord dell'Eiger (compreso il successo del 1938 cui partecip\u00f2) dal 1935 al 1958. In questo libro scrisse pesantissime insinuazioni sull'operato dell'alpinista italiano Claudio Corti, unico sopravvissuto nel 1957 di una cordata italo-tedesca composta da quattro uomini. Nel 1962 il ritrovamento dei corpi dei suoi compagni tedeschi sulla parete Ovest dell'Eiger sment\u00ec completamente le illazioni di Harrer, sollevando Corti da ogni responsabilit\u00e0 per la sorte dei due tedeschi, e, successivamente, in un'edizione riveduta del suo libro pubblicata per la prima volta nel 1964 Harrer rettific\u00f2 in parte le sue precedenti dichiarazioni, ma continuando a sostenere la scarsa preparazione e l'inidoneit\u00e0 di Corti al tentativo del 1957. \nSuccessivamente pubblic\u00f2 altri libri, incentrati soprattutto sulle sue esperienze in Tibet. Nei suoi libri dimostra sempre una grande apertura verso tutti i popoli, asserendo che il concetto di \"primitivo\" deve essere evitato a ogni costo quando si parla di altre culture.\nNel 1958 anche il secondo matrimonio si concluse con una separazione. Nel 1962 Harrer si spos\u00f2 per la terza volta, con Katharina Haarhaus, che lo avrebbe accompagnato fino alla morte.\nDopo il rientro dal Tibet, Harrer fu tra i primi difensori dell'indipendenza dello Stato himalayano, e mantenne queste sue posizioni per il resto della vita. Rimase sempre molto amico del Dalai Lama, che lo visit\u00f2 nel 2002 in occasione del suo novantesimo compleanno. Torn\u00f2 a visitare il Tibet nel 1982, dichiarandosi molto rattristato dalle distruzioni portate dai cinesi. Nel 1987 protest\u00f2 vivamente quando l'allora cancelliere della Germania Ovest Helmut Kohl comp\u00ec una visita ufficiale ai rappresentanti del governo cinese a Lhasa.\nHeinrich Harrer mor\u00ec il 7 gennaio 2006, all'et\u00e0 di 93 anni.\nFilm.\nNel 1997 fu realizzato il film \"Sette anni in Tibet\", tratto dal suo omonimo libro, con Brad Pitt."}
{"id": "292955", "revid": "125595813", "url": "https://it.wikipedia.org/wiki?curid=292955", "title": "Dario Antiseri", "text": "Biografia.\nOriginario della citt\u00e0 umbra di Spello, si laurea in filosofia nel 1963 presso l'Universit\u00e0 di Perugia; ha poi proseguito i suoi studi presso varie universit\u00e0 europee sui temi legati alla logica matematica, all'epistemologia ed alla filosofia del linguaggio.\nDivenuto libero docente nel 1968, ha iniziato l'insegnamento presso la La Sapienza e l'Universit\u00e0 di Siena. \u00c8, inoltre, membro dell\"'Advisory Board\" del Centro Studi Tocqueville-Acton.\nDal 1975 al 1986 \u00e8 stato professore ordinario di filosofia del linguaggio presso l'Universit\u00e0 di Padova, mentre, dal 1986 al 2009, ha assunto la cattedra di \"metodologia delle scienze sociali\" alla LUISS di Roma, per poi ricoprire l'incarico di preside della facolt\u00e0 di scienze politiche della stessa universit\u00e0 tra il 1994 ed il 1998.\nNel febbraio del 2002 \u00e8 stato insignito, assieme a Giovanni Reale, di una laurea honoris causa presso l'Universit\u00e0 di Mosca. Collabora stabilmente con il quotidiano \"Avvenire\".\nDario Antiseri ha pubblicato testi didattici di filosofia oltre a testi di divulgazione filosofica e di autori stranieri: in particolare, ha contribuito a far conoscere in Italia il pensiero di Karl Popper.\nCritiche.\nIl pensiero di Antiseri \u00e8 da tempo sottoposto a critiche sia all'interno della Chiesa sia all'interno del mondo intellettuale liberale. A tal proposito, sono interessanti le critiche mosse al pensiero dell'intellettuale da Assuntina Morresi sul giornale on-line \"L'occidentale\" e l'articolo di Sandro Magister pubblicato nel 2005 sul sito \"espressonline\", in cui l'opera di Antiseri viene definita \"apologia del relativismo\".\nAltrettanto interessanti sono i commenti al relativismo di Antiseri nel blog di Fabrizio Falconi e quello di Litta Modignani pubblicato sul sito \"Critica liberale\"."}
{"id": "292958", "revid": "122649647", "url": "https://it.wikipedia.org/wiki?curid=292958", "title": "John Soane", "text": "Biografia.\nFu uno degli architetti di maggior rilievo del neoclassicismo inglese e utilizz\u00f2 un linguaggio formale molto personale, superando, almeno in parte, il tradizionale neopalladianesimo inglese, in uno dei primi tentativi di superamento degli ordini classici.\nFu inoltre un importante collezionista e cultore dell'arte antica, anticipatore della museografia.\nFiglio di un mastro muratore, la sua formazione si svolse sotto George Dance e Henry Holland. Nel 1771 venne ammesso alla Royal Academy School, vincendo nel 1772 la medaglia d'argento della scuola per un disegno della Banqueting House, sulla quale interverr\u00e0 nella maturit\u00e0 e nel 1776 vinse la medaglia d'oro un Triumphal Bridge. Dal 1777 soggiorn\u00f2 tre anni in Italia con una borsa di studio della Royal Academy e nel 1778 conobbe a Roma Giovan Battista Piranesi, verso la cui opera ebbe un atteggiamento complesso, traendone ispirazione per i suoi progetti ma lamentandone l'eccessivo arbitrio nei confronti del linguaggio classico. La maggiore influenza sull'architettura di Soane, venne comunque dall'architettura funzionale e dal linguaggio semplificato del francese Claude-Nicolas Ledoux. \nNel 1780 ritorn\u00f2 a Londra iniziando l'attivit\u00e0 di architetto, venendo nominato nel 1788 \"Architect and Surveyor\" della Banca d'Inghilterra, incarico che mantenne fino alla morte. La collaborazione con l'importante istituzione port\u00f2 a numerosi interventi succeduti negli anni che contribuirono alla costruzione di un grande complesso architettonico nella parte a Nord-Ovest del centro di Londra, oggi sostanzialmente scomparso.\nNel 1795 divenne membro della Royal Academy. Dal 1806 insegn\u00f2 scultura presso la Royal Academy School di Londra, ed architettura a partire dal 1809, avendo come allievo, tra gli altri, David Laing.\nNel 1812-1813 lavor\u00f2 sulla sua casa, al n. 13 di Lincoln's Inn Fields a Londra, a cui continu\u00f2 a lavorare negli anni con continue trasformazioni fino a farla diventare un vero museo, lasciato alla collettivit\u00e0 dopo la sua morte ed oggi conosciuto con il nome di Sir John Soane's Museum.\nFu nominato nel 1814 architetto addetto al Ministero per i lavori pubblici insieme a John Nash e Robert Smirke.\nLe sue ultime opere furono: le stalle dell'ospedale di Chelsea (1814-17), dove la compattezza del prospetto \u00e8 alleggerita da archi a tutto sesto, arretrati leggermente uno sull'altro; la chiesa di St Peter's a Walworth (1822); la casetta tipo villa di \"Pell Wall\" nello Staffordshire (1822-28); la sala da pranzo della residenza del Primo Ministro in Downing Street (1925); la Dulwich Picture Gallery a Londra, l'archetipo dei moderni musei d'arte.\nOpere.\nSoane fu uno degli architetti di maggior prestigio del suo periodo e fu un innovatore sia perch\u00e9 progett\u00f2 edifici di tipologia inedita per l'epoca, come musei e banche, sia per l'uso di materiali innovativi (come il ferro e la pietra artificiale) e di impianti tecnici moderni, sia nello sperimentalismo nella conformazione degli spazi interni e della loro illuminazione, che Soane prevede spesso come proveniente dall'alto. Nella sua opera troviamo, coesistenti, suggestioni neogreche e neogotiche, anche se essa non pu\u00f2 essere ricondotta semplicemente all'eclettismo.\nTutti i suoi progetti erano illustrati dagli straordinari disegni del fedele collaboratore John Michael Gandy.\nBanca d'Inghilterra.\nL'incarico per la banca fu la principale committenza di Soane per circa 45 anni e port\u00f2 alla progressiva ridefinizione di un intero lotto urbano con valenza non solo architettonica ma anche urbanistica.\nLa collaborazione con l'importante istituzione cominci\u00f2 con la costruzione dello \"Stock Office\" nel 1792 e delle murature sul lato che d\u00e0 su Bartolomew Lane; proseguono, tra il 1794 ed il 1796 con la costruzione della \"Rotunda\" utilizzando, per quest'ultima, la forma circolare con cupola ribassata di ventisette metri di diametro, desunta dall'architettura romana e riducendo la decorazione a semplici fasce scanalate e a modanature diagrammatiche.\nIn questa fase fu anche edificata la Corte Lothbury, uno dei nove cortili interni del complesso edilizio, demolito nel periodo tra le due guerre.\nTra il 1808 ed il 1818 fu realizzato il \"Tivoli Corner\" il cui ordine era ispirato al Tempio di Vesta a Tivoli. Tra il 1823 e il 1826 ebbero luogo ulteriori lavori, soprattutto alla definizione esterna del complesso edilizio con facciate molto auliche, ma sostanzialmente cieche.\nAbitazione in Lincoln's Inn Fields.\nNel 1812-1813 Soane realizz\u00f2 la propria abitazione trasformando alcuni edifici residenziali posti in Lincoln's Inn Fields a Londra, oggi sede del Sir John Soane's Museum. Se l'esterno presenta una semplice stilizzazione, l'interno mostra in pianta una disposizione all'apparenza caotica. Grazie a vari accorgimenti, come l'illuminazione dall'alto, gli specchi che simulano ambienti pi\u00f9 vasti, gli archi goticizzanti utilizzati per distaccare i soffitti dalle pareti, l'abitazione rientra nel tipico e coevo gusto pittoresco.\nNell'edificio, Soane raccolse una vasta ed eterogenea collezione d'arte e d'antichit\u00e0 che comprendeva quadri di Canaletto e William Hogarth, stampe di Piranesi, bronzi romani provenienti da Pompei, calchi di marmi antichi ed addirittura il sarcofago di Sethi I.\nL'edificio divenne cos\u00ec quasi un'autobiografia in forma di casa, tanto che Soane descrisse le vicissitudini dei lavori in un libro.\nRealizz\u00f2 per s\u00e9 anche una casa di campagna, Pitshanger Manor, a Ealing presso Londra (oggi nel Parco Walpole), trasformando dal 1800 al 1804 un edificio preesistente. Nell'edificio in cui conservava una collezione di quadri, Soane utilizz\u00f2 molti dei suoi stilemi caratteristici: solai curvi, specchi, porte false, arredi in legno: nel giardino aveva realizzato finte rovine classiche, oggi non esistenti.\nDulwich Picture Gallery.\nLa Dulwich Picture Gallery \u00e8 un museo realizzato da Soane dal 1815 al 1817, a Dulwich, presso Londra, ed \u00e8 probabilmente il primo museo d'arte pubblico d'Inghilterra e il primo edificio progettato e costruito a scopo espositivo. Fu realizzata in laterizio faccia a vista e la configurazione interna presenta l'illuminazione dall'alto delle sale, una delle caratteristiche del linguaggio architettonico di Soane, anticipatore della tipologia museale moderna.\nL'esterno \u00e8 scandito da lesene, con un accenno non riconoscibile di ordine classico, che trova qui uno dei primi tentativi di superamento."}
{"id": "292959", "revid": "6923", "url": "https://it.wikipedia.org/wiki?curid=292959", "title": "Strada statale 33 del Sempione", "text": "La strada statale 33 del Sempione (SS 33) \u00e8 una strada statale italiana che collega Milano con il valico di Iselle e la Svizzera.\nStoria.\nProbabilmente gi\u00e0 in epoca romana esisteva un percorso viario che seguiva a grandi linee il tracciato dell'attuale strada statale 33 del Sempione, avvalorato dalla presenza di un'epigrafe situata nei pressi di Vogogna, datata all'anno 196, che si riferisce alla realizzazione o riparazione di una strada, la quale ha fatto ipotizzare nel corso dell'Ottocento che l'imperatore Settimio Severo avesse fatto costruire una via romana che giungesse fino a Domodossola da \"Mediolanum\" (Milano) e che addirittura varcasse il confine. Questa \u00e8 stata quindi battezzata Via Settimia. Comunque, nonostante la diffusione di questa storia, la scarsit\u00e0 dei ritrovamenti e la mancanza di fonti scritte non hanno permesso di accertare tale ipotesi pur essendo molto probabile.\nIl tracciato della strada, dopo l'abbandono dovuto alle invasioni barbariche, venne ripreso nel Medioevo. Durante il Medioevo il percorso identificava una delle vie romee, percorse dai pellegrini che erano diretti a Milano.\nTra il 1801 e il 1805 Napoleone Bonaparte fece costruire ad opera dell'ingegnere Nicolas C\u00e9ard una strada moderna che valicasse agevolmente il passo del Sempione raggiugendo Milano. L'obiettivo era quello di aprire un passaggio alla sua artiglieria.\nPercorso.\nL'odierno asse viario della statale del Sempione ha origine a Pero, all'intersezione con la tangenziale ovest di Milano, nonostante il conteggio dei chilometri riprenda ancora quello fissato dall'Azienda autonoma statale della strada in epoca fascista, che includeva il percorso da Milano seguendo il tracciato dell'attuale corso Sempione, procedendo poi su viale Certosa, via Gallarate, sino a giungere in prossimit\u00e0 dell'abitato di Pero, oggi completamente retrocesso a strada urbana. Da Pero ha inizio il tracciato gestito dall'ANAS, che attraversa in successione i territori comunali di Rho (di cui evita il centro tramite una variante a doppia carreggiata), Lainate, Pogliano Milanese, Nerviano, Parabiago, San Vittore Olona, Legnano e Castellanza (intersecando al confine con Legnano la oggi ex strada statale 527 Bustese, che va da Monza fino ad Oleggio).\nLambito il territorio comunale di Olgiate Olona la statale del Sempione attraversa la periferia nord-est di Busto Arsizio, supera lo svincolo che la mette in relazione con la superstrada SS 336 dell'Aeroporto della Malpensa passando poi per Gallarate, Casorate Sempione, un brevissimo tratto di Arsago Seprio, Somma Lombardo, Vergiate (ove interseca la strada provinciale 17 detta del Buon Cammino, che porta a Varese) e Sesto Calende (localit\u00e0 in cui nel 1882 venne costruito l'imponente ponte di ferro, sostitutivo del precedente in legno, sia stradale che ferroviario, per oltrepassare il fiume Ticino). Una parte di tale tratto ospit\u00f2, fra il 1880 e il 1966, il binario della tranvia Milano-Gallarate, gestita dalla STIE.\nSuperato il Ticino la strada prosegue in Piemonte (provincia di Novara), in cui entra alla progressiva chilometrica 56,006, sfiorando Castelletto sopra Ticino, Dormelletto e attraversando la cittadina di Arona (qui interseca la ex strada statale 142 Biellese, che porta a Biella).\nDa questo punto in poi il traffico \u00e8 decisamente ridotto (se si esclude il periodo estivo); i centri successivi sono Meina, Solcio di Lesa, Lesa, Belgirate (ove inizia la provincia del Verbano-Cusio-Ossola), la localit\u00e0 turistica di Stresa, Baveno, Feriolo di Baveno e qui rientra nell'entroterra nella val d'Ossola. Il centro successivo \u00e8 Gravellona Toce, dove incrocia la strada statale 34 del Lago Maggiore, che porta a Verbania, Cannobio e in Svizzera a Locarno. Sempre a Gravellona Toce si attesta l'intersezione con la strada statale 229 del Lago d'Orta. Giunti poi alle porte di Ornavasso si abbandona il vecchio tracciato in favore del nuovo, sotto forma di ampia superstrada a doppia carreggiata.\nI centri successivi, attraversati per\u00f2 soltanto dal vecchio tracciato della statale (ora denominato strada provinciale 166 della Val d'Ossola), sono Mergozzo, Ornavasso, Premosello-Chiovenda, Vogogna, Piedimulera, Pallanzeno, Villadossola fino a giungere alla citt\u00e0 di Domodossola, il pi\u00f9 importante centro abitato e capoluogo della vallata. Oltrepassata Domodossola si entra nel territorio comunale del vicino paese di Crevoladossola (da cui comincia la strada statale 659 che porta in Val Formazza, alla grandiosa Cascata del Toce), ove termina la val d'Ossola e la via del Sempione sale verso ovest, per la stretta Val Divedro.\nGiunti in Val Divedro il vecchio tracciato si ricongiunge alla superstrada. Essa attraversa i paesi della valle: il primo centro \u00e8 Varzo e poi, salendo per una valle sempre pi\u00f9 stretta e con una strada pi\u00f9 tortuosa, affiancata da cascine diroccate e case cantoniere abbandonate, si sfiora Trasquera, ed infine le sue piccole frazioni di Iselle e Paglino, in cui si trova il confine di Stato di Iselle.\nQui, al km 144, termina la strada ed entrati in Svizzera, nel Canton Vallese (VS), inizia la strada principale 9. Una decina di chilometri pi\u00f9 avanti vi \u00e8 il piccolo villaggio che d\u00e0 nome all'intero passo: Sempione (\"Simplon Dorf\"). Dopo altri 10\u00a0km circa, salendo ancora, c'\u00e8 il passo del Sempione (2005 metri); da l\u00ec la strada inizia la discesa fino ad arrivare a Briga, nella valle del Rodano.\nSuperstrada Ornavasso-Trasquera.\nDa Ornavasso a Iselle di Trasquera il nuovo tracciato della strada statale 33 del Sempione \u00e8 una superstrada che porta la classificazione di strada europea (E62) ed \u00e8 la prosecuzione dell'autostrada A26 verso nord.\nLa strada del Sempione risulta classificata come una strada extraurbana secondaria (tipo C). Nel tratto da Ornavasso a Crevoladossola sono in vigore i divieti di circolazione per ciclisti e veicoli di bassa cilindrata tipici delle superstrade, mentre nel tratto recentemente aperto al traffico da Crevoladossola a Iselle non vi sono attualmente restrizioni al traffico. La tratta da Ornavasso fino alla prima uscita per la citt\u00e0 di Domodossola \u00e8 a doppia carreggiata con 2 corsie per senso di marcia, mentre il restante tratto \u00e8 a carreggiata unica, ma molto scorrevole ed \u00e8 consentito in pi\u00f9 punti il sorpasso.\nLa prima tratta di detta variante, quella da Ornavasso a Domodossola fu realizzata gi\u00e0 nel 1985 (quando ancora l'A26 non giungeva a Ornavasso, poich\u00e9 venne ultimata quest'ultima nel 1995), mentre la seconda tratta fino a Varzo venne aperta al traffico intorno al 1990 e l'ultima fino a Iselle, comprendente il lungo viadotto che evita il centro abitato di Varzo, venne inaugurata solo nel 2007.\nIl chilometraggio \u00e8 progressivo, calcolato a partire dal termine dell'autostrada A26, dove si riunisce alla progressiva della strada statale 33 del Sempione vecchia, partendo dal km 95+000.\nPercorso\nStrada statale 33 raccordo del Sempione.\nLa strada statale 33 raccordo del Sempione (SS 33 racc) \u00e8 una strada statale italiana. Dal 2001 al 2021 \u00e8 stata classificata come strada provinciale con la denominazione di \"strada provinciale 167 Feriolo-Fondotoce (SP 167)\".\nPercorso.\nFunge da collegamento tra la strada statale 33 del Sempione e la strada statale 34 del Lago Maggiore. Ha inizio a Feriolo, nel comune di Baveno e prosegue fino a Fondotoce, nel comune di Verbania.\nStoria.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte, che ha provveduto all'immediato trasferimento dell'infrastruttura al demanio della Provincia del Verbano-Cusio-Ossola. La nuova denominazione \u00e8 divenuta quindi \"strada provinciale 167 Feriolo-Fondotoce (SP 167)\".\nIl 10 maggio 2021, in seguito alla promulgazione del DPCM 21.11.2019, \u00e8 stata nuovamente riclassificata come strada statale e la competenza \u00e8 tornata all'ANAS. "}
{"id": "292961", "revid": "154639", "url": "https://it.wikipedia.org/wiki?curid=292961", "title": "Robert Brandom", "text": "Il suo maggior lavoro \u00e8 \"Making it Explicit\", di cui il pi\u00f9 breve \"Articulating Reasons\" \u00e8 un'agile introduzione. Grazie a essi, Brandom spicca nel panorama statunitense del neopragmatismo e dell'inferenzialismo. \nNella primavera del 2006 ha tenuto le sue \"John Locke Lectures\" all'Universit\u00e0 di Oxford, pubblicate con il titolo \"Between Saying and Doing\"; queste esplorano il legame che sussiste tra significato e uso: Brandom sostiene che semantica e pragmatica del linguaggio formino un intreccio di base, e che vocabolari e pratiche sociali vadano analizzati insieme, come facenti parte di un sistema unico.\nL'analisi dei vocabolari aventi esplicito carattere filosofico, quali quello normativo, quello modale e quello intenzionale, viene eseguita in relazione alle pratiche discorsive autonome che questi vocabolari sono in grado di specificare: la pratica del dare e chiedere ragioni e quella di trarre inferenze appropriate. La logica in questo quadro ricopre il ruolo espressivo consistente nell'esplicitare le propriet\u00e0 inferenziali altrimenti solo implicite nelle attivit\u00e0 concettuali e nelle pratiche discorsive."}
{"id": "292963", "revid": "1543377", "url": "https://it.wikipedia.org/wiki?curid=292963", "title": "Ukita Hideie", "text": "Biografia.\nHideie era il figlio di Ukita Naoie, divenne capo del clan Ukita alla morte del padre, e fece velocemente carriera nei suoi primi anni, poich\u00e9 Toyotomi Hideyoshi lo prese come suo protetto. \nNel 1582 chiese aiuto a Oda Nobunaga dopo che il clan venne messo sotto attacco dei M\u014dri. Dopo la morte di Nobunaga fu confermato da Hideyoshi nel suo feudo e ne aument\u00f2 il potere. Serv\u00ec nelle due campagne di Corea, ricevendo dal Kampaku il titolo di \"Chunagon\". Fu poi nominato membro del consiglio di reggenza da Hideyoshi e gli fu dato un feudo di 575000 koku, che comprendevano le provincie di Bitch\u016b, Bizen e Mimasaka. \nSi alle\u00f2 con Ishida Mitsunari allo scoppio della guerra e condusse i suoi 17000 uomini alla Battaglia di Sekigahara. I suoi uomini si batterono con valore, ma dovettero arrendersi alla superiorit\u00e0 numerica degli avversari, soprattutto dopo il tradimento di Kobayakawa Hideaki. In seguito alla disfatta delle truppe, cerc\u00f2 di nascondersi assieme a Shimazu Yoshihiro poich\u00e9 temeva la vendetta dei Tokugawa. Nel 1603 Shimazu Iehisa rivel\u00f2 a Ieyasu la presenza di Hideie che lo condann\u00f2 a morte. Tuttavia la sentenza fu mutata e Tokugawa Ieyasu lo esili\u00f2 sull'isola di Hachij\u014d-jima. \nDurante l'esilio nell'isola, Hideie cambi\u00f2 i kanji del suo nome. Si leggevano sempre allo stesso modo, ma gli ideogrammi usati assumevano un significato pi\u00f9 semplice. (Ukita) divenne (Ukita). Hideie fu accompagnato da due dei suoi figli quando venne esiliato dove divennero semplici contadini (da qui la scelta dei nuovi kanji). La moglie di Hideie, Go-hime, and\u00f2 a vivere con suo fratello Maeda Toshinaga a Kanazawa assieme ad un altro dei suoi figli. Quel bambino crebbe servendo il clan Maeda e inizi\u00f2 un nuovo ramo della famiglia Ukita nella provincia di Etch\u016b.\nHideie ricevette la grazia dallo sh\u014dgun Tokugawa alla morte di Ieyasu nel 1616, ma si rifiut\u00f2 di lasciare l'isola e visse a Hachij\u014d-jima fino al 1665, quando mor\u00ec a 84 anni. Fu l'ultimo daimy\u014d del periodo Sengoku a morire. I discendenti di Hideie continuarono a vivere sull'isola dopo la sua morte. Si dice che la moglie di Hideie, Go-hime, e i suoi discendenti, assieme a quelli del nuovo ramo di famiglia in Etch\u016b, continuarono a inviare rifornimenti agli Ukita di Hachij\u014d-jima fino alla fine del periodo feudale nel 1868."}
{"id": "292965", "revid": "712828", "url": "https://it.wikipedia.org/wiki?curid=292965", "title": "Anime music video", "text": "Gli anime music video (AMV), detti anche music anime douga (MAD) in \"wasei-eigo\", sono filmati di breve durata, di carattere amatoriale, costituiti da una musica montata su immagini e video tratti da anime. Attraverso il \"video editing\" l'autore del filmato combina il video con un brano musicale di sua scelta, al fine di creare un vero e proprio videoclip. Tuttavia, trattandosi di opere che manipolano altre opere audio e video originali coperte dal diritto d'autore, se non debitamente autorizzati gli AMV sono illeciti.\nLa quasi totalit\u00e0 degli AMV \u00e8 distribuita attraverso i principali canali di \"file sharing\" su internet. Molto spesso, nelle \"convention\" dedicate all'animazione giapponese, sono presenti vari concorsi dedicati agli AMV. Oltre agli anime, a volte per gli AMV vengono utilizzati anche filmati tratti da videogiochi, in particolare le \"cut-scene\", ovvero i filmati \"in-game\".\nLa libera composizione delle immagini pu\u00f2 avere diversi fini: ricalcare la storia del soggetto originale, creare una storia alternativa, focalizzarsi sul testo della canzone in modo da ottenerne una rappresentazione visiva, oppure semplicemente creare un effetto audio-visivo gradevole, anche attraverso un \"medley\" di pi\u00f9 anime differenti.\nRealizzazione.\nLa creazione di un AMV richiede l'utilizzo di diverse tecniche di montaggio, atte a dare al videoclip un senso di continuit\u00e0 e unit\u00e0:\nMusica.\nQuasi tutti i generi musicali sono usati negli AMV. In particolare, molto spesso a fare da sottofondo sono canzoni J-pop, ma anche le stesse colonne sonore degli anime, nonch\u00e9 brani heavy metal, rock e eurobeat.\nDistribuzione degli AMV.\nCi sono diversi siti web grazie ai quali chiunque pu\u00f2 sia vedere i lavori di diversi autori di AMV che pubblicare i propri, in modo che altri possano scaricarli o vederli. Due in particolare sono i principali siti di distribuzione degli AMV:"}
{"id": "292985", "revid": "1543377", "url": "https://it.wikipedia.org/wiki?curid=292985", "title": "Peter Snell", "text": "Biografia.\nScoperto dall'allenatore Arthur Lydiard, a Roma 1960 negli 800 metri sfid\u00f2 il belga Roger Moens, allora primatista mondiale. Snell pass\u00f2 in testa nel finale e stabil\u00ec il record olimpico con 1'46\"3.\nA Tokyo 1964 stabil\u00ec un nuovo record olimpico degli 800 m piani, con 1'45\"1. Nei 1500 m piani vinse con 3'38\"1, distanziando di un secondo e mezzo gli avversari finiti sul podio, il cecoslovacco Josif Odlozil, argento, e l'altro neozelandese John Davies, bronzo. Era dal 1920 che un mezzofondista non realizzava la doppietta 800/1500 m piani ai Giochi olimpici.\nIl 3 febbraio 1962, a Christchurch, Snell stabil\u00ec il nuovo record mondiale degli 800 m con il tempo di 1'44\"3, che migliorava di ben un secondo e quattro decimi il primato precedente. Questo record, eguagliato negli anni successivi dall'australiano Ralph Doubell e dallo statunitense Dave Wottle, sar\u00e0 battuto solo nel 1973 dall'italiano Marcello Fiasconaro. Sul finire del 1964 miglior\u00f2 il primato mondiale del miglio (di cui era gi\u00e0 detentore con 3'54\"4), correndo in 3'54\"1.\nConsiderato uno dei pi\u00f9 grandi sportivi neozelandesi di sempre, il 19 maggio 2007 il Comune di Opunake, sua citt\u00e0 natale, ha eretto una statua che lo raffigura. Il 4 agosto 2012 Snell fu introdotto nella IAAF Hall of Fame.\n\u00c8 morto nella sua casa di Dallas negli Stati Uniti d'America all'et\u00e0 di 80 anni."}
{"id": "292998", "revid": "2153076", "url": "https://it.wikipedia.org/wiki?curid=292998", "title": "Losing Grip", "text": "Losing Grip \u00e8 il quarto e ultimo singolo ufficiale (perch\u00e9 per l'Australia e la Nuova Zelanda \u00e8 stato pubblicato anche il singolo \"Mobile\") estratto dall'album \"Let Go\" della cantautrice canadese Avril Lavigne. Il brano \u00e8 stato scritto dalla stessa Avril Lavigne insieme a C. Magness. \u00c8 stato pubblicato a fine della primavera 2003 in seguito al successo di \"I'm with You\".\nIl singolo si discosta molto dai ritmi coinvolgenti e ballabili di \"Complicated\" e \"Sk8er Boi\", e dall'intensa ballata \"I'm With You\" in quanto il singolo d\u00e0 un'atmosfera cupa, e molto cruda. Ha cantato \"Losing Grip\" ai Juno Awards del 2003. Il singolo \u00e8 stato certificato oro dalla RIAA il 22 settembre 2003.\nAccoglienza.\nChristina Saraceno del sito AllMusic ha dichiarato che \"Losing Grip\" ha permesso a Avril Lavigne di \"sfoggiare\" la sua dote canora nell'\"esplosivo ritornello rock\" del brano. Sal Cinquemani della rivista \"Slant\" ha anch'egli esaltato la qualit\u00e0 canora dell'artista e l'ha paragonata a quella della cantautrice canadese Alanis Morisette. Nell'AOL Radio, \"Losing Grip\" \u00e8 stato scelto come il decimo brano pi\u00f9 bello di Avril Lavigne.\nVideo.\nIl videoclip, diretto da Liz Friedlander, \u00e8 stato filmato tra il 25 e il 26 febbraio 2003 nell'Angel Orensanz Foundation, nel quartiere di Lower East Side a New York. La premi\u00e8re del video \u00e8 avvenuta nel marzo 2003. Avril Lavigne ha dichiarato di aver dormito solo cinque ore tra il primo e il secondo giorno di riprese.\nAvril e la sua band suonano in pubblico. Durante l'esibizione Avril urla contro la cinepresa e durante un assolo fa stage diving. Nel frattempo, in mezzo al pubblico, un'altra Avril si fa largo fra la folla a suon di pugni e spinte. Il pubblico ha dovuto esercitarsi con altre persone prima di poter sostenere la stessa Avril.\nPremi.\n\"Losing Grip\" venne nominata per il Grammy Award for Best Female Rock Vocal Performance, ma perse di fronte a \"Steve Mc Queen\" di Sheryl Crow."}
{"id": "292999", "revid": "1318658", "url": "https://it.wikipedia.org/wiki?curid=292999", "title": "Voivodato della Varmia-Masuria", "text": "Il voivodato della Varmia-Masuria (in polacco Wojew\u00f3dztwo Warmi\u0144sko-Mazurskie) \u00e8 uno dei 16 voivodati della Polonia. Il voivodato si trova nel nordest del territorio polacco ed \u00e8 stato creato con la riforma del 1999 dai precedenti voivodati di Elbl\u0105g, Olsztyn e parte di quello di Suwa\u0142ki (la parte restante si trova nell'attuale voivodato della Podlachia). La regione comprende la parte meridionale della provincia storica della Prussia orientale, la quale \u00e8 stata divisa tra la Polonia e l'Unione Sovietica (oggi l'enclave russa di Kaliningrad) dopo la Seconda guerra mondiale. Il capoluogo \u00e8 Olsztyn, che \u00e8 anche la citt\u00e0 pi\u00f9 grande. &lt;br&gt;Il voivodato ha una superficie di 24.192 km\u00b2 ed una popolazione di 1.425.967 (secondo i dati statistici del 2019). Il nome deriva da due regioni storiche: la Varmia e la Masuria. &lt;br&gt;A est confina con il voivodato della Podlachia, a sud con quello della Masovia, a sud-ovest con quello della Pomerania e a nord con l'oblast' di Kaliningrad (un'enclave della Russia) e la Lituania. Dopo la sconfitta della Germania nazista, quasi tutti gli abitanti tedeschi del territorio furono espulsi a forza dal governo comunista polacco nominato dall'URSS; peraltro oggi una minoranza di lingua tedesca \u00e8 ancora presente nella regione. Tra i voivodati quello della Varma-Masuria \u00e8 quello che ha il maggior numero di abitanti di etnia ucraina reinsediati in Polonia in seguito all'Operazione Vistola.\nGeografia fisica.\nGran parte del suolo \u00e8 composto da sabbia e ghiaia (materiali base per l'edilizia) nonch\u00e9 torba e argilla (materie prime per l'industria della ceramica). Circa il 30% della superficie \u00e8 coperta da foreste.\nIl voivodato si trova nella zona di transizione tra la fascia climatica a clima oceanico e quella a clima continentale. La temperatura media a gennaio \u00e8 3 \u00b0C. La media annuale di precipitazioni \u00e8 di 600 mm; si manifestano soprattutto nei mesi di luglio e agosto.\nEconomia.\nRapportata con il PIL dell'Unione europea, espresso in potere d'acquisto, nel 2006 il voivodato ha raggiunto un indice di 39,5 (UE in totale = 100). Con il tasso del 20,2% a dicembre del 2009, il voivodato \u00e8 quello con il pi\u00f9 alto tasso di disoccupazione.\nSuddivisione amministrativa.\nIl voivodato della Varmia-Masuria \u00e8 composto da 19 distretti che sono:\nLe citt\u00e0 di Elbl\u0105g e Olsztyn sono invece fuori dall'amministrazione dei distretti e formano dei distretti urbani. Ogni distretto \u00e8 a sua volta diviso in comuni con le sue frazioni. Per esempio nel distretto di Szczytno ci sono i comuni di Szczytno, D\u017awierzuty, \u015awi\u0119tajno, Rozogi, Wielbark, Jedwabno e Pasym."}
{"id": "293004", "revid": "53508", "url": "https://it.wikipedia.org/wiki?curid=293004", "title": "Audacity", "text": "Audacity \u00e8 un software per l'editing audio multitraccia e multipiattaforma, distribuito sotto la GNU General Public License. Il programma di base permette la registrazione di audio multitraccia, la loro modifica e il relativo mixaggio, inoltre grazie a plugin gi\u00e0 inclusi \u00e8 possibile intervenire su diversi parametri tra cui volume, velocit\u00e0, intonazione, formato dei file salvati, normalizzazione, ecc.\nDescrizione.\nLe caratteristiche di Audacity lo rendono adatto sia per un uso domestico che in ambito semiprofessionale. Alcuni esempi di utilizzo possono essere: l'acquisizione da qualsiasi sorgente audio tramite computer e registrazione in tracce digitali, come per esempio la registrazione di voci e parti strumentali e il loro successivo mixaggio; la digitalizzazione di supporti analogici di vario genere, per esempio dischi in vinile o vecchie musicassette; la rimozione di rumore di fondo dalle registrazioni e pi\u00f9 in generale l'editing di audio digitale.\nLa versione 2.1.3 di Audacity \u00e8 l'ultima a supportare ufficialmente il sistema operativo Windows XP e richiede una CPU con almeno istruzioni SSE2.\nFunzionalit\u00e0.\nAlcune delle funzionalit\u00e0 di Audacity sono:\nLe funzionalit\u00e0 possono essere estese mediante l'aggiunta di ulteriori plugin scaricabili da Internet."}
{"id": "293007", "revid": "287204", "url": "https://it.wikipedia.org/wiki?curid=293007", "title": "Carisma (cristianesimo)", "text": "Il termine greco carisma (\u03c7\u03ac\u03c1\u03b9\u03c3\u03bc\u03b1, \"ch\u00e1risma\"; pronuncia italiana moderna: , pronuncia aulica: ) deriva dal sostantivo \u03c7\u03ac\u03c1\u03b9\u03c2, \"ch\u00e1ris\" (\u00abgrazia\u00bb). Piuttosto raro nel greco profano, dove significa \u00abdono\u00bb, non \u00e8 frequente nel Nuovo Testamento. Si ritrova solo nell'epistolario paolino e nella .\n\u00c8 per pura assonanza invece che un'\"etimologia facile\" vorrebbe accostare il termine \"carisma\" alla parola araba (), che indica l'\"infallibilit\u00e0\" di cui parla l'Islam riferendosi ai profeti biblici e, l'Islam sciita, con riferimento ai suoi Imam.\nAccezioni nelle lettere di Paolo.\nIn alcuni passi paolini, \"c\u00e1risma\" indica la Salvezza di Dio manifestata in Ges\u00f9, il dono della vita eterna (), della grazia (). In questo caso, l'espressione sottolinea il carattere gratuito, libero, della rivelazione: Dio \u00e8 colui che d\u00e0 nella sua misericordia. Significato analogo ha anche il testo di , in cui si fa menzione dei doni di Dio, riferiti in particolar modo alla storia di Israele.\nCaratteristico \u00e8 per\u00f2 l'uso del termine in e in . In questo caso il c\u00e0risma non \u00e8 la salvezza, ma il dono di una vita spesa al servizio dei fratelli. \"Ciascuno metta al servizio degli altri il dono che ha ricevuto, come buoni amministratori della multiforme grazia di Dio\", cos\u00ec scrive Pietro ().\nIl dono della salvezza non diventa, nella fede, un possesso del singolo credente, un tesoro individuale, ma una fonte di doni. Il credente ha ricevuto il carisma della grazia per essere lui stesso in grado di dare.\nQuali siano questi doni e questi servizi che il credente \u00e8 chiamato a dare ai fratelli non \u00e8 mai stabilito nel Nuovo Testamento in modo preciso e categorico. Paolo d\u00e0 degli esempi, cita dei casi concreti in e : l'apostolato, le guarigioni, la profezia, la glossolalia, la stessa fede per indicare una gamma vastissima di possibilit\u00e0 di servizio. La stessa ampia accezione del termine si ritrova confrontando e ; nel primo caso \"carisma\" indica la condizione familiare in cui il credente si trova, matrimonio o celibato, nel secondo la specifica vocazione missionaria di Timoteo.\nIl contesto in cui Paolo affronta questo problema \u00e8 un contesto polemico: i Corinzi sono convinti del fatto che essi abbiano la salvezza solo perch\u00e9 il Signore vivente e presente durante il culto mediante il suo Spirito e che dia ai credenti doni particolari. Apprezzano per\u00f2 le manifestazioni pi\u00f9 appariscenti ed eccezionali del culto, quali la glossolalia, perch\u00e9 sembrano dimostrare in modo eloquente la potenza dello Spirito. Il carisma \u00e8 interpretato dai Corinzi come un dono visibile e straordinario.\nPaolo intende correggere questa opinione dimostrando che i doni, cio\u00e8 i carismi del Signore, sono molteplici, complementari, egualmente necessari. Lo stesso Spirito che si manifesta nei fenomeni estatici della glossolalia o nei miracoli si manifesta anche nell'apostolato e nelle opere della carit\u00e0; il Signore che parla nel culto e nella Cena \u00e8 lo stesso che ha chiamato al celibato l'apostolo e manifesta la sua volont\u00e0 in questa scelta etica. Ogni carisma \u00e8 un'espressione valida della potenza di Cristo, ma nessun carisma pu\u00f2 pensare di essere il solo strumento dello Spirito o uno strumento privilegiato.\nL'argomento di Paolo si fonda sull'esempio del corpo umano, nei due casi dei Romani e dei Corinzi, ma con due impostazioni leggermente diverse. Ai Romani l'apostolo ricorda che un corpo umano necessita di molte membra per assolvere la sua funzione, l'efficienza di un organismo vivente \u00e8 determinata dalla concordia delle sue parti: \"Siamo un solo corpo in Cristo\" significa che siamo nella fede una unit\u00e0 organica di servizi. Nella polemica contro i Corinzi si trova un pensiero analogo, ma molto pi\u00f9 ampio, che i carismi cio\u00e8 sono le membra del corpo di Cristo. La vita e la potenza di Cristo si manifestano nel mondo nella realt\u00e0 di una comunit\u00e0 concorde e legata dal vincolo dell\"agape\". Si manifestano per\u00f2 in modo pieno solo nell'unit\u00e0 e totalit\u00e0 dei carismi operanti in questa comunit\u00e0.\nL'apostolo di per s\u00e9, come il profeta, non pu\u00f2 esprimere tutta la ricchezza e la potenza dell'opera di Cristo pi\u00f9 di quanto un occhio e un orecchio possano esprimere la ricchezza di un corpo umano. L'espressione molto sintetica ed enigmatica del v. 27, \"voi siete il corpo di Cristo\", si riferisce alla comunit\u00e0 dei Corinzi ma non in quanto somma di credenti, sia pur riuniti nel nome di Cristo, ma alla somma dei doni, dei carismi, delle vocazioni di quella comunit\u00e0. La chiesa non \u00e8 corpo di Cristo in se stessa e di per s\u00e9: \u00e8 tale solo in quanto sa coordinare le sue vocazioni ed i suoi carismi al servizio del Signore.\nClassificazione dei carismi.\nChiesa Cattolica.\nDue dei pi\u00f9 importanti carismi sono il discernimento degli spiriti e la vita religiosa. Il discernimento degli spiriti \u00e8 la facolt\u00e0 di separare la verit\u00e0 dall'eresia, di riconoscere la tentazione del male (), un falso profeta o un vero cristiano e in particolare di riconoscere fra i cristiani la nascita di un'autentica chiamata alla vocazione religiosa.\nLa Chiesa Cattolica, fra le altre chiese cristiane, afferma una teologia dogmatica, fondata sull'illuminazione dello Spirito Santo Dio che le conferisce il potere di discernere quelle verit\u00e0 di fede e di morale che in una data epoca non siano ancora state dimostrate dalle ragione come vere e necessarie, ovvero che non siano razionalmente dimostrabili.\nLa vocazione religiosa \u00e8 il carisma di vivere una piena e perfetta imitazione di Cristo nei voti di povert\u00e0, castit\u00e0 e obbedienza. In base all'ordine religioso di appartenenza, essi possono essere tutti compresenti, in conformit\u00e0 al secondo il radicalismo evangelico. Secondo e , i voti e la vita religiosa aprono le porte a una pi\u00f9 profonda comprensione del mistero cristologico, non in virt\u00f9 di una predestinazione, ma dell'assunzione libera di un maggiore impegno personale nel dono di s\u00e9 a Dio, scelta alla quale corrisponde una maggiore dono della conoscenza di Lui.\nAltre chiese cristiane.\nLa teologia si \u00e8 impegnata per elencare e sistematizzare , di seguito elencati:"}
{"id": "293012", "revid": "104458", "url": "https://it.wikipedia.org/wiki?curid=293012", "title": "Tina Maze", "text": "Campionessa olimpica nella discesa libera e nello slalom gigante a , nel suo palmar\u00e8s vanta anche quattro ori iridati, una Coppa del Mondo generale e due Coppe di specialit\u00e0.\nDopo aver ottenuto i primi risultati di rilievo nello slalom gigante, nella sua carriera ha in seguito conquistato vittorie anche nelle restanti specialit\u00e0, tanto da entrare del ristretto gruppo di sciatrici che sono state in grado di ottenere successi in tutte le specialit\u00e0. \u00c8 stata portabandiera della Slovenia durante la cerimonia di apertura dei XXI Giochi olimpici invernali di .\nBiografia.\nNata a Slovenj Gradec da genitori residenti a Prevalje, durante l'infanzia si \u00e8 trasferita a \u010crna na Koro\u0161kem.\nStagioni 1999-2001.\nLa Maze, attiva in gare FIS dal novembre del 1998, ha esordito appena quindicenne in Coppa del Mondo il 2 gennaio 1999, a Maribor, senza completare lo slalom gigante. Poche settimane dopo ha debuttato anche in Coppa Europa, il 21 gennaio a Rogla, nuovamente senza terminare uno slalom gigante.\nSempre in slalom gigante ha ottenuto le sue due vittore in Coppa Europa (la prima, nonch\u00e9 primo podio, il 10 dicembre 1999 a Limone Piemonte, la seconda l'8 gennaio 2000 a Rogla), i primi punti in Coppa del Mondo, il 28 ottobre 2000 a S\u00f6lden (24\u00aa), e il primo piazzamento tra le prime dieci nel massimo circuito internazionale, il 6 gennaio 2001 a Maribor (10\u00aa). Nella sua prima partecipazione iridata, Sankt Anton 2001, si \u00e8 classificata 32\u00aa nel supergigante, 22\u00aa nello slalom gigante e 16\u00aa nello slalom speciale.\nStagioni 2002-2005.\nHa centrato il primo podio in Coppa del Mondo il 4 gennaio 2002, ancora una volta a Maribor in slalom gigante (2\u00aa); in seguito ha esordito ai Giochi olimpici invernali, a , terminando 12\u00aa nello slalom gigante. Il 26 ottobre di quello stesso anno ha conseguito la prima vittoria in Coppa del Mondo, a S\u00f6lden in slalom gigante; nel 2003 ha ottenuto il suo ultimo podio in Coppa Europa, il 27 febbraio a Innerkrems in supergigante (2\u00aa), e ai successivi Mondiali di Sankt Moritz \u00e8 stata 5\u00aa nello slalom gigante e non ha concluso lo slalom speciale.\nDue anni dopo ai Mondiali di Bormio/Santa Caterina Valfurva \u00e8 stata 6\u00aa nel supergigante, 10\u00aa nella combinata e non ha portato a termine lo slalom gigante e lo slalom speciale. In Coppa del Mondo a fine stagione \u00e8 risultata per la prima volta tra le prime dieci della classifica generale (10\u00aa), con tre vittorie e cinque podi complessivi.\nStagioni 2006-2009.\nAi XX Giochi olimpici invernali di si \u00e8 classificata 39\u00aa nel supergigante e 12\u00aa nello slalom gigante, mentre durante la stagione successiva, ai Mondiali di \u00c5re, ha ottenuto il 14\u00ba posto nel supergigante, il 22\u00ba nello slalom gigante e non ha completato lo slalom speciale e la supercombinata. L'anno dopo, il 2 febbraio 2008, a sorpresa ha vinto la discesa libera di Sankt Moritz partendo con il numero 47, grazie anche alle condizioni variabili della pista che avevano inciso sull'andamento della gara.\nDalla stagione 2008-2009 la Maze \u00e8 stata seguita da un gruppo privato di allenatori, capitanato dal suo fidanzato Andrea Massi e che ha compreso anche Andrej Perov\u0161ek e Livio Magoni. Convocata per i Mondiali del 2009 di Val-d'Is\u00e8re, si \u00e8 aggiudicata la medaglia d'argento nello slalom gigante, giungendo alle spalle della tedesca Kathrin H\u00f6lzl, e si \u00e8 classificata 14\u00aa nella discesa libera, 5\u00aa nel supergigante e non ha concluso la supercombinata. Quell'anno in Coppa del Mondo \u00e8 stata 6\u00aa classifica generale, con due vittorie e cinque podi complessivi.\nStagioni 2010-2011.\nNel 2010 \u00e8 stata chiamata a rappresentare il suo Paese ai XXI Giochi olimpici invernali di , in occasione dei quali \u00e8 stata anche portabandiera durante la cerimonia d'apertura. In terra canadese la slovena \u00e8 riuscita a vincere la medaglia d'argento nel supergigante e nello slalom gigante, giungendo alle spalle di Andrea Fischbacher nel primo caso e di Viktoria Rebensburg nel secondo. Si \u00e8 inoltre classificata 18\u00aa nella discesa libera, 9\u00aa nello slalom speciale e 5\u00aa nella supercombinata, mentre in Coppa del Mondo \u00e8 stata 4\u00aa classifica generale, con tre podi (una vittoria).\nNel 2011 ai Mondiali di Garmisch-Partenkirchen ha conquistato la medaglia d'argento nella supercombinata, battuta solo dall'austriaca Anna Fenninger, mentre nello slalom gigante si \u00e8 aggiudicata il primo oro della carriera davanti all'italiana Federica Brignone e alla francese Tessa Worley; \u00e8 stata inoltre 5\u00aa nella discesa libera, 11\u00aa nel supergigante e 5\u00aa nello slalom speciale. Alla fine della stagione 2011 \u00e8 arrivata terza nella classifica generale di Coppa del Mondo, preceduta solo dalla vincitrice Maria Riesch e da Lindsey Vonn; i suoi podi sono stati otto, con due vittorie.\nStagioni 2012-2013.\nNella stagione 2012, grazie anche a dieci podi (sei secondi e quattro terzi posti), con 1 402 punti si \u00e8 classificata seconda in classifica generale, preceduta da Lindsey Vonn. L'anno dopo, il 13 gennaio 2013, con la vittoria nel supergigante di Sankt Anton am Arlberg \u00e8 entrata a far parte del ristretto gruppo di sciatrici che sono state in grado di ottenere successi in tutte le specialit\u00e0. Il 26 gennaio 2013, giungendo seconda nello slalom gigante di Maribor vinto da Lindsey Vonn, ha conquistato con due gare d'anticipo la Coppa del Mondo di slalom gigante, prima coppa di cristallo di specialit\u00e0 della sua carriera.\nAi successivi Mondiali, tenutesi in febbraio a Schladming, si \u00e8 laureata campionessa del mondo nel supergigante e ha vinto la medaglia d'argento nello slalom gigante e nella supercombinata; \u00e8 stata inoltre 7\u00aa nella discesa libera e 5\u00aa nello slalom speciale. Il 24 febbraio 2013 la sciatrice, vincendo la supercombinata di M\u00e9ribel, si \u00e8 aggiudicata la Coppa del Mondo generale con nove gare di anticipo, trofeo vinto per la prima volta da uno sportivo sloveno, cui si avrebbe aggiunto anche la coppa di cristallo di supergigante. Con il successo nella discesa libera di Garmisch-Partenkirchen del 2 marzo la Maze \u00e8 diventata la terza atleta al mondo a vincere in tutte le specialit\u00e0 in una sola stagione (prima di lei ci erano riuscite Petra Kronberger nel 1991 e Janica Kosteli\u0107 nel 2006). Ha concluso la stagione con 2 414 punti complessivi fissando il nuovo record assoluto in Coppa del Mondo, stabilendo anche il primato di podi in una sola stagione, ventiquattro (undici vittorie, sette secondi posti e sei terzi posti), e quello del maggior distacco inflitto alla seconda classificata (Maria Riesch): 1 313 punti.\nStagioni 2014-2017.\nNella stagione 2014 in Coppa del Mondo non ha replicato i risultati conseguiti nell'annata precedente, salendo solo saltuariamente sul podio. Ha ottenuto la prima vittoria stagionale nella discesa libera di Cortina d'Ampezzo del 25 gennaio, preludio al successo olimpico di , sua ultima presenza olimpica: nella gara d'esordio si \u00e8 piazzata ai piedi del podio nella supercombinata vinta da Maria Riesch, mentre il 12 febbraio si \u00e8 aggiudicata, ex aequo con l'elvetica Dominique Gisin, la discesa libera, vincendo cos\u00ec il suo primo oro olimpico. Il 18 febbraio ha bissato il successo vincendo la medaglia d'oro anche nello slalom gigante; si \u00e8 inoltre classificata 5\u00aa nel supergigante e 8\u00aa nello slalom speciale.\nNella stagione successiva ai Mondiali di Vail/Beaver Creek 2015, suo congedo iridato, si \u00e8 aggiudicata la medaglia d'argento nel supergigante il 3 febbraio e due ori consecutivi nelle gare successive, la discesa libera e la combinata; si \u00e8 inoltre classificata 5\u00aa nello slalom gigante e 8\u00aa nello slalom speciale. In Coppa del Mondo ha chiuso la stagione al 2\u00ba posto nella classifica generale, staccata di 22 punti dalla Fenninger, dopo aver conquistato 13 podi con 3 vittorie: tra questi la sua ultima vittoria, il 12 dicembre a \u00c5re in slalom gigante, e il suo ultimo podio, il 22 marzo a M\u00e9ribel nella medesima specialit\u00e0 (3\u00aa). Inattiva da allora, Tina Maze ha disputato ancora un'ultima gara di Coppa del Mondo il 7 gennaio 2017, lo slalom gigante di Maribor che non ha completato.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "293013", "revid": "597981", "url": "https://it.wikipedia.org/wiki?curid=293013", "title": "Acmeismo", "text": "L'acmeismo \u00e8 un movimento letterario russo che nato nel 1910 ebbe termine alla fine della seconda guerra mondiale. Il suo nome deriva dal greco \"acm\u00e9\" (culmine). Nacque in opposizione al simbolismo, sviluppando una diversa tematica e un nuovo stile espressivo fondati sulla chiarezza rappresentativa, sulla concretezza dei contenuti e sullo studio dei valori formali del verso. \nPer quanto lontana dai vizi dell'accademismo, complessivamente la poesia degli acmeisti, che nei suoi migliori rappresentanti tocc\u00f2 grande dignit\u00e0, si potrebbe definire neoclassica.\nCapofila del gruppo fu Nikolaj Stepanovi\u010d Gumil\u00ebv che con Sergej Mitrofanovi\u010d Gorodeckij firm\u00f2 alla rivista \"Apollon\" (1912) il manifesto del movimento; accanto a questi, Anna Achmatova, moglie di Gumil\u00ebv, Osip \u00c8mil'evi\u010d Mandel'\u0161tam e Michail Alekseevi\u010d Kuzmin ne furono le personalit\u00e0 pi\u00f9 eminenti. \nL'acmeismo, che non pot\u00e9 tenere il passo con gli avvenimenti determinati dalla rivoluzione russa per l'inadeguatezza delle sue componenti ideologiche, battuto in breccia tra l'altro dal futurismo, rappresenta, ancor pi\u00f9 di una scuola, il momento drammatico di una generazione poetica che nella letteratura russa segna il superamento del simbolismo e precede il non meno interessante e complesso capitolo della letteratura dell'emigrazione. \nL'acmeismo fu legato alla corporazione dei poeti \"La Gilda dei poeti\" (\"Cech poetov\"), nata nel 1911 e orbitante intorno alla rivista \"Apollon\".\nIl nome del movimento, che vuole significare il punto estremo della lucidit\u00e0 espressiva, si alterna con quello di \"adamismo\", pi\u00f9 propriamente voluto da Gumil\u00ebv e inteso a significare l'intento vigoroso e genuino di una coscienza poetica ferma e chiara."}
{"id": "293016", "revid": "124401235", "url": "https://it.wikipedia.org/wiki?curid=293016", "title": "Davide Ferrari", "text": "Biografia.\nFiglio del fotografo e giornalista Aldo Ferrari, la sua vita si \u00e8 divisa fra Bologna, la citt\u00e0 natale, e l'Abruzzo, dove a Giulianova ha trascorso la giovinezza. Ha fondato, sotto l'egida di Paolo Volponi, \"La Casa dei pensieri\", associazione per la promozione della cultura del libro.\n\u00c8 stato direttore della riviste \"Innovazione educativa\" (1998-2000), \"Impegno nuovo\", con Gregorio Scalise, \"Riforma della scuola\", con Franco Frabboni.\nHa seguito per molti anni, con numerosi interventi sulla stampa nazionale e con una diffusa attivit\u00e0 di conferenziere, le vicende della scuola italiana e dei vari progetti di riforma, con un particolare interesse per i temi della presenza nella scuola di percorsi dedicati alla creativit\u00e0 e alla poesia.\nOpere.\nLa sua poesia richiama i temi della giovinezza, passata a contatto con il mare, e della vita amorosa, ripercorsa con caratteristica malinconia e senso dell'incompiutezza.\nPi\u00f9 recentemente la sua poesia ha affrontato temi e avvenimenti dell'attualit\u00e0, come la tragedia dei bambini dell'Ossetia, la drammatica vicenda di Eluana Englaro e la catastrofe di Haiti.\nHa pubblicato i seguenti volumi e quaderni di poesia:\nSuoi testi poetici sono apparsi sui quotidiani La Repubblica, \"L'Unit\u00e0\", \"Paese sera\", \"LC\", su numerose riviste letterarie in Italia, e sono stati tradotti e pubblicati in Francia, Gran Bretagna, Marocco, Algeria, Tunisia e Turchia.\nSue poesie sono state pubblicate nei seguenti libri antologici:\n\"Bologna e i suoi poeti : antologia del censimento della poesia\" A cura di Carla Castelli e Gilberto Centi Bologna, Editoriale Mongolfiera, 1991;\n\"Secondo censimento della poesia bolognese\", a cura di G. Centi, 1997;\n\"Cinque anni dopo il Duemila : terzo censimento della poesia a Bologna\"\nA cura di Bruno Brunini e Carla Castelli. Bologna, Giraldi ed. 2006;\n\"Gli occhi che gridano. Dedicato alle vittime di tutte le stragi\"\nAntologia poetico-fotografica a cura di S. Parma, per Radio Citt\u00e0 Fujico e Associazione familiari vittime della strage del 2 agosto , Rosa Anna Pironti Editrice 2015;\n\"Sotto il cielo di Lampedusa\" II vol.\nA cura del Collettivo Antigone, prefazione di G. Strada, Rayuela ed. 2015;\n\"Antologia della letteratura curata da Budrio si racconta\"\nAZeta Fastpress di Bonomo Editore 2017.\n\"Aterrana\"\nantologia di scrittori italiani per salvare il borgo storico di Aterrana, curata da Licia Giaquinto, Delta 3 edizioni 2021.\nIn campo saggistico e giornalistico ha pubblicato i seguenti volumi individuali o collettivi:"}
{"id": "293021", "revid": "1226", "url": "https://it.wikipedia.org/wiki?curid=293021", "title": "Splatters, gli schizzacervelli", "text": ""}
{"id": "293026", "revid": "1318658", "url": "https://it.wikipedia.org/wiki?curid=293026", "title": "Castello Reale di Racconigi", "text": "Il castello reale di Racconigi (in piemontese \"\u00ebl castel \u00ebd Racun\u00ecs\") \u00e8 situato a Racconigi, in provincia di Cuneo ma poco distante da Torino.\nNel corso della sua quasi millenaria storia ha visto numerosi rimaneggiamenti e divenne di propriet\u00e0 dei Savoia a partire dalla seconda met\u00e0 del XIV secolo. In seguito fu residenza ufficiale del ramo dei Savoia-Carignano e successivamente fu eletto sede delle \u00abReali Villeggiature\u00bb della famiglia reale dei re di Sardegna (e poi d'Italia) nei mesi estivi e autunnali.\nDivenuto un polo culturale e museale altamente frequentato, il castello fa parte del circuito delle Residenze Sabaude del Piemonte e dal 1997 \u00e8 parte del sito seriale residenze sabaude compreso nella lista dei Patrimoni dell'Umanit\u00e0 dell'UNESCO.\nNel 2016 ha fatto registrare visitatori.\nStoria.\nOrigini (XI secolo).\nLe prime notizie di una fortificazione presente a Racconigi risalgono all'XI secolo, epoca in cui il territorio era parte della Marca di Torino e dove Bernardino di Susa edific\u00f2 o riadatt\u00f2 un'antica casaforte, sui resti di un precedente monastero.\nNel 1091, alla morte della marchesa Adelaide di Susa, i territori furono occupati dal nipote Bonifacio del Vasto e il feudo di Racconigi entr\u00f2 quindi a far parte dei possedimenti dei marchesi di Saluzzo.\nSuccessivamente, il nipote di Bonifacio del Vasto Manfredo II di Saluzzo ampli\u00f2 la struttura esistente facendo innalzare un primo castello a pianta quadrata con cortile interno, destinandolo a difesa strategica per i territori del marchesato.\nDa fortezza medievale a \u00abvilla di delizie\u00bb (XIV-XVIII secolo).\nNel 1372 il marchese Federico II di Saluzzo cedette in pegno il castello ai conti Falletti ma dopo alcuni anni ritorn\u00f2 di propriet\u00e0 dei Marchesi di Saluzzo. Infine, nella seconda met\u00e0 del XIV secolo, un figlio illegittimo di Ludovico, ultimo principe di Savoia-Acaia, ottenne il feudo e il castello di Racconigi, dando inizio alla linea dinastica dei Savoia-Racconigi estintasi nel 1605.\nNel 1620 il duca Carlo Emanuele I di Savoia ne fece dono a suo figlio Tommaso Francesco di Savoia, capostipite della dinastia Savoia-Carignano. A quel tempo la struttura appariva come un classico castello medievale: una massiccia fortezza in mattoni nudi a pianta quadrata, con quattro grandi torri angolari, il fossato, il ponte levatoio e un alto mastio laterale. \nL'impianto della struttura, rimasto pressoch\u00e9 invariato fino alla met\u00e0 del XVII secolo, venne sottoposto ad un primo rimaneggiamento su volere del figlio di Tommaso, Emanuele Filiberto, che commission\u00f2 nel 1676 a Guarino Guarini la prima, completa trasformazione della fortezza in \u00abdelizia\u00bb. Egli innalz\u00f2, sfruttando l'ampio spazio interno della corte, un grande corpo centrale con copertura \u00aba pagoda\u00bb; inoltre, sulla base delle due torri angolari della facciata settentrionale, svilupp\u00f2 i due padiglioni di quattro piani, sormontati da un tetto a cupola quadrangolare con lanterne in marmo bianco. Tuttavia, il grandioso progetto del Guarini non coinvolse soltanto l'edificio, ma vide anche l'affiancamento del noto architetto francese Andr\u00e9 Le N\u00f4tre, che si occup\u00f2 della risistemazione del vasto parco. A lavori ultimati, il 7 novembre 1684 Emanuele Filiberto spos\u00f2 a Racconigi Maria Caterina D'Este.\nLa trasformazione neoclassica (XVIII secolo).\nA partire dal 1757 Ludovico Luigi Vittorio di Carignano commission\u00f2 all'architetto Giovanni Battista Borra un notevole rimaneggiamento secondo il gusto neoclassico tipico dell'epoca, a cui si deve il rifacimento della facciata meridionale con l'aggiunta del pr\u00f2tiro tetrastilo con colonne corinzie sormontate dal frontone triangolare dentellato di ispirazione palladiana e l'antistante scalone monumentale. Gli interventi interni, invece, interessarono il Salone d'Ercole, l'attigua Sala di Diana e l'allestimento delle stanze dell'Appartamento Cinese, decorate con preziose carte da parati in carta di riso.\nL'epoca albertina (XIX secolo).\nL'attuale aspetto dell'edificio \u00e8 in gran parte frutto del rimaneggiamento voluto nel 1832 dall'ultimo principe di Carignano, nonch\u00e9 neo re di Sardegna, Carlo Alberto. Egli ritenne necessario ampliare e abbellire ulteriormente la residenza, che da quel momento in poi cess\u00f2 di appartenere alla famiglia Savoia-Carignano per passare alla corona di Sardegna, assumendo cos\u00ec lo status di \u00abresidenza reale\u00bb, nonch\u00e9 eletta sede delle \u00abReali Villeggiature\u00bb.\nIl sovrano affid\u00f2 i lavori all'ingegner Ernesto Melano, che innalz\u00f2 ulteriormente l'antica struttura quadrangolare attorno al corpo centrale e svilupp\u00f2 le due grandi maniche laterali del prospetto meridionale, riproponendo il tema della cupola \u00aba pagoda\u00bb come copertura delle due torrette angolari. Inoltre, la sistemazione comprese il rifacimento del piazzale e l'edificazione dei fabbricati a \"C\" che raccordano le nuove ali del prospetto sud ai retrostanti padiglioni della facciata settentrionale. Contestualmente a quest'intervento, vennero anche demoliti un mulino e alcune abitazioni antistanti che nascondevano alla vista il castello, dando luogo all'ampia piazza davanti all'ingresso principale, in asse con il lungo viale alberato antistante.\nGli interni furono invece riallestiti alle esigenze dell'epoca affidando l'opera a Pelagio Palagi, che riarred\u00f2 i nuovi ambienti mantenendo la coerenza con il gusto neoclassico. Con lui oper\u00f2 anche l'ebanista astigiano Gabriele Capello, detto \u00abil Moncalvo\u00bb di cui si ricordano, tra le numerose opere conservate nel castello, i preziosi intarsi che ornano gli arredi e le ante delle porte del \"Gabinetto Etrusco\", studio personale di re Carlo Alberto.\nA partire dal 1834, la Galleria di ponente fu oggetto del lavoro del pittore Marco Antonio Trefogli, che la orn\u00f2 con raffinate grottesche, raffiguranti frutta e volatili. Insieme a Luigi Cinnati, Trefogli inoltre realizz\u00f2 ornati e arabeschi per la \"Sala di ricevimento\" e la \"Sala da pranzo\". Per il bagno di Carlo Alberto, dipinse nelle fasce ornamentali dei motivi floreali, oltre a grottesche, anfore, conchiglie, cigni e grifoni, mentre nel fregio sopra il cornicione sono state inserite delle figure di draghi alternate a girali.\nLa sistemazione del parco, invece, fu affidata al paesaggista tedesco Xavier Kurten, che trasform\u00f2 la precedente opera di Le N\u00f4tre a favore di un'impostazione romantica. \n\u00c8 di questi anni anche il progetto e la costruzione della \"Margar\u00eca\", la cascina in stile neogotico collocata al fondo del parco, nuovamente frutto della collaborazione di Ernesto Melano e Pelagio Palagi. Proprio nei viali di questo parco il 19 agosto del 1840 avvenne il primo incontro, organizzato dalle rispettive famiglie, tra il principe Vittorio Emanuele, futuro primo re d'Italia e la sua prima moglie, nonch\u00e9 cugina Maria Adelaide d'Asburgo-Lorena. I due convolarono a nozze due anni dopo (1842) presso la Palazzina di caccia di Stupinigi e dal matrimonio nacque, tra gli altri figli, il principe ereditario Umberto I.\nIl Novecento: dal ritorno dei soggiorni reali all'abbandono (XX secolo).\nNegli anni successivi, i successori di Carlo Alberto frequentarono meno assiduamente la dimora; tuttavia, con l'avvento al trono di Vittorio Emanuele III nel luglio del 1900, la residenza torn\u00f2 ad essere sede delle \u00abreali villeggiature\u00bb nei mesi estivi e autunnali. Nel 1901 il castello venne dotato di impianti idrici e di energia elettrica, con un nuovo sistema d'illuminazione lungo tutta la cinta muraria del parco, e nel 1902 fu anche installato un ascensore \"Stigler\". Sempre a Vittorio Emanuele III si deve la decorazione delle pareti interne dello \"Scalone d'Onore\", in una delle quali \u00e8 riportata una delle pi\u00f9 complete raffigurazioni genealogiche della famiglia reale, opera di Adolfo Dalbesio, autore anche delle altre quattro grandi tele raffiguranti stemmi di Casa Savoia..\nIn base alle nuove esigenze della famiglia reale, vennero ammodernati molti locali del castello, tra cui l'appartamento dei sovrani al secondo piano. Qui, alle 23.15 del 15 settembre 1904, nacque l'ultimo re d'Italia Umberto II e una serie di importanti eventi si susseguirono: nel 1909 la residenza fu sede della visita dello zar Nicola II per sottoscrivere il \"Trattato di Racconigi\" mentre nel 1925 si svolsero le nozze della principessa Mafalda.\nNel 1930 il principe Umberto ricevette in dono la residenza, in occasione delle sue nozze con la principessa Maria Jos\u00e9 del Belgio, celebratesi a Roma. A lui si deve il minuzioso reperimento presso le altre residenze sabaude di numerosi dipinti di famiglia, oggi conservati nelle varie gallerie e nei numerosi corridoi, e una raccolta di documentazione sulla Sindone di Torino. Vennero inoltre ristrutturati alcuni blocchi di appartamenti del secondo piano, tra cui le sale da bagno dei principi di Piemonte e il salotto della musica, con soffitti e pareti decorati in stile futurista da Fiore Martelli, allievo dell'illustre Gi\u00f2 Ponti.\nIn seguito ai risultati del referendum istituzionale del 2 giugno 1946, il castello venne chiuso e avocato allo Stato italiano. Le principesse Jolanda, Giovanna e Maria e gli eredi della gi\u00e0 scomparsa Mafalda intentarono una causa sull'illegittimit\u00e0 della donazione del 1930 a Umberto II. Difatti la Corte di cassazione nel 1972 decret\u00f2 che solo un quinto del palazzo fosse confiscabile, cio\u00e8 quello di propriet\u00e0 di Umberto II, ma che allo Stato italiano doveva essere garantito il diritto di prelazione, in caso di vendita a privato.\nNel 1980, dopo trentaquattro anni di esilio, Umberto II decise di vendere l'intera propriet\u00e0 allo Stato, ponendo un'unica clausola: che la residenza e tutte le propriet\u00e0 ad essa annesse fossero correlati al tema della \u00abconoscenza\u00bb e, quindi, che ci\u00f2 determinasse un utilizzo destinato ad attivit\u00e0 culturali di tipo divulgativo.\nIl 1993: la riapertura e la rinascita come polo museale.\nRiaperta il 23 maggio 1993 su iniziativa dell'assessore Pino Perrone tramite convenzione con la Sopraintendenza Beni Ambientali, Croce Rossa di Racconigi e Volontari Vigili del Fuoco, la residenza \u00e8 in gran parte visitabile ed \u00e8 oggetto di costanti restauri di natura conservativa volti a preservare la struttura e a riportare agli antichi splendori i piani nobili dell'edificio. Il castello rappresenta una delle residenze sabaude meglio conservate, vantando un'apprezzabile dotazione di arredi, dipinti e suppellettili ed \u00e8 costantemente sede di eventi ed attivit\u00e0 culturali.\nInterni.\nIl castello custodisce ambienti realizzati nel Settecento, altri neoclassici, fino a comprendere sale di gusto d\u00e9co risalenti alla prima met\u00e0 del Novecento. Accuratamente restaurati, essi mantengono le decorazioni e gli allestimenti originali conservati nel corso dei secoli.\nTra di essi i pi\u00f9 rilevanti sono, in ordine cronologico: il salone d'Ercole, la sala di Diana, l'appartamento cinese, la sala da pranzo, la sala da ricevimento, il celebre gabinetto etrusco, la biblioteca di Carlo Alberto, il gabinetto di Apollo, e la cappella reale, dedicata alla Madonna della Neve. Al secondo piano nobile invece trovano luogo gli appartamenti rimodernati nei primi tre decenni del Novecento comprendenti: la camera da letto della regina Elena, il bagno di Umberto II e il salotto della Musica di Maria Jos\u00e9.\nIl salone d'Ercole.\nDedicato al mito di Ercole, questo ambiente \u00e8 frutto dell'intervento del 1757 ad opera dell'architetto Giovanni Battista Borra. Il salone, in stile neoclassico, corrisponde all'antico cortile interno della struttura medievale precedente e fungeva come atrio per accogliere gli ospiti ma, data la capienza e l'ottima acustica, veniva utilizzato anche come sala da ballo, posizionando l'orchestra sulla \u00abLoggia dei Musici\u00bb, che sormonta le tre coppie di colonne ioniche e l'accesso all'attigua Sala di Diana. Nella porzione inferiore, le pareti ospitano sei nicchie con frontone, che contengono altrettante sculture di Giuseppe Bolina rappresentanti le fatiche di Ercole; nel registro superiore sono presenti altri stucchi del Bolina e del Lombardi, che raffigurano scene di caccia con animali e armi. La volta della cupola, invece, \u00e8 dipinta a trompe-l'\u0153il e raffigura una realistica copertura a lacunari.\nLa sala di Diana.\nInsieme al salone d'Ercole e all'Appartamento Cinese, rappresenta l'insieme dei rimaneggiamenti settecenteschi dell'architetto Giovanni Battista Borra. Utilizzata come atrio di ingresso alla residenza, la sala di Diana \u00e8 caratterizzata dai quattro grandi medaglioni che raffigurano il mito della dea della caccia. Le ampie finestre consentono di ammirare lo scorcio sul vasto parco sul quale si affaccia la terrazza e lo scalone della facciata settentrionale. Tra i quattro grandi lampadari di Murano che pendono dal soffitto si pu\u00f2 inoltre ammirare un bassorilievo raffigurante Apollo sul carro del Sole. Di notevole pregio infine sono i due caminetti marmorei, opera del celebre Guarino Guarini.\nL'appartamento cinese.\nRealizzate intorno alla met\u00e0 del Settecento su volere di Ludovico Luigi Vittorio di Carignano, le sale dell'Appartamento Cinese facevano parte di un pi\u00f9 ampio spazio nominato foresteria reale, comprendente almeno altri sei ambienti di gusto orientaleggiante, secondo la diffusa moda dell'epoca. Le cinque sale rimaste sono caratterizzate dalle pregiate carte da parati dipinte a mano su carta di riso, acquistate a Londra dal principe Ludovico e perfettamente conservate grazie all'applicazione su appositi telai di legno. A completare le stanze sono gli arredi, i vasi cloisonn\u00e9, le antiche porcellane, i due paraventi con decorazioni cinesi del pittore Carlo Cussetti e una portantina giapponese. Queste sale, dedicate ad ospiti di riguardo, ospitarono Vittorio Emanuele II e Umberto I durante le loro brevi villeggiature, ma anche ospiti illustri come lo zar Nicola II giunto in visita a Racconigi nel 1909.\nIl gabinetto etrusco.\nConcepito come studio privato di Carlo Alberto \u00e8, insieme alla sala del ricevimento, al gabinetto di Apollo e alla biblioteca Albertina, il nucleo di ambienti nei quali il sovrano svolgeva le mansioni amministrative e politiche durante le reali villeggiature. \nIl Gabinetto Etrusco, posto al secondo piano, \u00e8 uno dei punti di maggior rilievo di questa residenza, con opere di Pelagio Palagi e dell'ebanista Gabriele Capello detto \"Moncalvo\". Il fascino delle coeve scoperte archeologiche \u00e8 riproposto abbondantemente in tutto il ricco apparato decorativo dello studio, che riproduce stilemi tipici della pittura vascolare etrusca e greca.\nRealizzato negli anni trenta del XIX secolo, esso comprende pitture parietali scandite in ampi riquadri e un fregio continuo nel registro superiore. Il pavimento \u00e8 realizzato a mosaico, mentre sulla volta a vela sono riprodotti gli affreschi della \"Tomba del Barone\", situata nella necropoli etrusca dei Monterozzi (vicino Tarquinia), scoperta nel 1827.\nLe ante delle due porte d'accesso, le poltrone, il tavolo da centro e i basamenti lignei su cui poggiano i vasi etruschi riportano un complesso intarsio raffigurante i dodici d\u00e8i dell'Olimpo ad opera dell'ebanista Gabriele Capello, su disegno di Pelagio Palagi.\nNel 1851, il tavolo da centro, un basamento a colonna e un pannello della porta destra furono presentati alla \"Great Exhibition\" tenutasi al Crystal Palace di Londra; oltre al premio del settore \"Arredamento\", ricevettero una speciale menzione sul catalogo della mostra che li defin\u00ec \u00aboggetti degni di occupare un posto nel palazzo di ogni sovrano\u00bb.\nLa sala del ricevimento.\n\u00c8 l'ambiente del castello pi\u00f9 sontuoso, ove la profusione di dorature evocava il prestigio e la potenza del sovrano. Qui Carlo Alberto e i suoi successori ospitarono personaggi importanti quali ambasciatori, consiglieri e dignitari. Il soffitto, fittamente decorato da motivi neoclassici in foglia d'oro, riporta il monogramma di Carlo Alberto, ripetuto anche negli arredi e sulle pareti damascate. I divani e le poltrone con leoni monopodi sono rivestiti del tipico blu Savoia; di notevole pregio sono infine il grande lampadario in cristallo di Boemia e la parure di candelabri neogotici accostati all'orologio da camino raffigurante la cattedrale di Reims.\nGli appartamenti del corridoio F anche detti dei principini.\nAccessibili dal primo tratto del corridoio F, oggi meglio noto come galleria dei ritratti, questi appartamenti furono rimodernati nei primi anni del Novecento. Si tratta di un'infilata di ambienti di dimensioni modeste, cinque dei quali sono preceduti da un'anticamera con annessi servizi e una scala di collegamento con il piano ammezzato sovrastante. \u00c8 stato sostenuto che avrebbero ospitato dopo il 1901 i figli di Vittorio Emanuele III, cio\u00e8 il principe ereditario Umberto con le sorelle Iolanda, Mafalda, Giovanna e Maria. Su queste basi le stanze sono state riallestite nel 2007 dalla Direzione del Castello, che, pur in mancanza di fonti archivistiche, ha scelto di attribuire alle principesse Jolanda, Mafalda e Giovanna le prime tre camere e al principe Umberto l'appartamento d'angolo, pi\u00f9 grande e spazioso. Curiosamente l'allestimento non ha previsto di ricreare la camera della principessa Maria, anche se l'ultimogenita di Vittorio Emanuele III, nata a Roma nel 1914, ebbe comunque modo di soggiornare pi\u00f9 volte a Racconigi.\nRicerche recenti hanno permesso di formulare nuove ipotesi sull'effettiva localizzazione dell'appartamento dei piccoli principi sabaudi nei primi decenni del Novecento. Il loro appartamento era, infatti, stato allestito non al primo piano (come \u00e8 erroneamente sostenuto in alcune guide pubblicate recentemente), ma al secondo piano, in prossimit\u00e0 delle stanze della regina Elena, pi\u00f9 precisamente nel padiglione guariniano di levante (attuale appartamento detto di Umberto II). Si \u00e8 anche potuto appurare che le stanze situate lungo la galleria dei ritratti erano in realt\u00e0 destinate a vari membri della corte, tra cui la Dama e il Gentiluomo di corte della regina Elena. Ogni appartamento, comodamente disimpegnato, poteva comunicare tramite una stretta scala a pozzo con le stanze riservate al personale di servizio dei personaggi di corte, personale che negli elenchi del Ministero della Real Casa era definito \"Livrea Privata\".\nDurante gli anni Trenta questi appartamenti ospitarono, invece, certamente, i figli di Umberto II e Maria Jos\u00e9 del Belgio, mentre nell'ammezzato sovrastante fu alloggiato il personale a loro addetto. Da tale fatto deriva probabilmente la consuetudine di definire tali stanze \"appartamento dei principini\".\nLa galleria dei ritratti o \"Corridoio F\".\nIl lungo corridoio che d\u00e0 l'accesso a vari appartamenti, per lo pi\u00f9 destinati agli ospiti o a membri della corte, prende il nome dalla raccolta iconografica pazientemente allestita dal principe ereditario Umberto II a partire dagli anni venti del Novecento. Di grande valore storico ed artistico, i numerosi ritratti qui esposti costituiscono un percorso dinastico abbastanza completo, comprendendo anche dipinti di membri di altre casate nobili italiane ed europee. Secondo alcune fonti l'ambiente sarebbe privo di decorazioni poich\u00e9 questa manica avrebbe ospitato, su volere della regina Margherita, i malati affetti dalla febbre tifoidea che colp\u00ec Racconigi verso la fine dell'Ottocento.\nPer sanare i locali sarebbe stato necessario applicare alcuni strati di calce prima e dopo la degenza dei pazienti, a discapito delle decorazioni preesistenti. Tuttavia \u00e8 da notarsi che ancora nel 1901 e nel 1902 alcuni restauratori furono pagati per il restauro delle pitture esistenti nella galleria e che, solo nel 1903, ne sarebbe stato deciso il cambio \"della decorazione parietale a dipinto, con altra in stucco e riquadrature per applicare nelle medesime, ritratti di famiglia\".\nGli appartamenti del secondo piano.\nGi\u00e0 occupato nell'Ottocento dal re Carlo Alberto e dalla regina Maria Teresa, dai duchi di Savoia (il futuro Vittorio Emanuele II e Maria Adelaide d'Asburgo), dai loro figli e dal cavaliere d'onore della regina Maria Teresa, il secondo piano nobile della residenza venne completamente ristrutturato a partire dai primi anni del Novecento. Il gusto d\u00e9co di questo periodo caratterizz\u00f2 fortemente gli ambienti, conferendogli una sobriet\u00e0 ed un'eleganza pi\u00f9 simile alla vita borghese, piuttosto che all'ostentato sfarzo tipico di una residenza reale.\nLa camera da letto di Maria Jos\u00e9, gi\u00e0 della regina Elena.\nLa regina Elena scelse, per la propria camera da letto, un'impostazione moderna sottolineata dall'elegante letto matrimoniale a due piazze in stile d\u00e9co da condividere con il marito, cosa inusuale fino ad allora in contesti analoghi. La stanza presenta, inoltre, un arredo laccato di bianco in stile edoardiano, realizzato dalla celebre azienda inglese Warings&amp;Gillow, che pare ricordasse l'arredo nautico della camera da letto del panfilo reale che ospit\u00f2 i futuri sovrani durante il loro viaggio di nozze all'isola di Montecristo. In questa stanza, il 15 settembre 1904, Elena del Montenegro diede alla luce l'ultimo re d'Italia, Umberto II.\nIl bagno di Umberto II.\nRealizzato nello spazio che precedentemente ospitava l'anticamera dell'appartamento di Vittorio Emanuele II, la sala da bagno fu realizzata nel 1930 su volere del principe Umberto II incaricando Fiore Martelli, allievo presso l'ISIA di Monza, per la realizzazione delle carte da parati; del suo maestro Gio Ponti, invece, sono gli arredi e i sanitari in stile d\u00e9co. Come gi\u00e0 nella sala da bagno della regina Elena, anche qui sono presenti le maggiori innovazioni tecnologiche dell'epoca come l'impianto di acqua corrente, il riscaldamento e il pavimento in linoleum.\nIl salotto della musica di Maria Jos\u00e9.\nL'appartamento della principessa Maria Jos\u00e9 \u00e8 stato realizzato in corrispondenza delle stanze ottocentesche riservate alla dama di palazzo. Tra l'insieme dei locali spicca il salotto della Musica dove ella amava intrattenere i propri ospiti e ascoltare musica. Completato nell'estate del 1931, la stanza presenta un soffitto decorato da Fiore Martelli con motivi stilizzati raffigurante strumenti musicali. Fra gli arredi \u00e8 da notare una poltrona Frau, un grammofono, il lampadario Venini in vetro di Murano e un dipinto della giovane principessa di Gregorio Calvi di Bergolo, facente parte della sua collezione privata che vanta anche la presenza di quadri di Casorati e Severini, ammirabili nell'adiacente salotto.\nLe cucine dell'ala di levante.\nRealizzate contestualmente all'ampliamento di levante, queste caratteristiche cucine furono un vero e proprio esempio di modernit\u00e0: provviste di una vasta gamma di stoviglie, stampi, attrezzi, acquai in marmo, due grandi cucine a legna, le cosiddette \"potaggiere\", col tempo furono dotate anche di altre cucine \"economiche\" e di un ingegnoso girarrosto a ingranaggi presente nel grande camino al centro della sala. Nel 1903, con l'avvento dell'energia elettrica, fu installata l'illuminazione e un nuovo sistema idraulico con un boiler per l'acqua calda. A coordinare i cosiddetti Uffici di Bocca vi era un ispettore incaricato, che aveva il suo ufficio accanto al salone principale che ospita le cucine. Nelle sale attigue si pu\u00f2 inoltre notare la ghiacciaia e la macelleria, caratterizzata dal rivestimento in marmo alle pareti e dal pavimento inclinato per facilitare lo scolo e le relative operazioni di lavaggio.\nUlteriori locali dedicati alle originarie mansioni di \u00abprovvisoneria, frutteria, someglieria, credenza, vassella e lingeria\u00bb sono invece ubicati al pian terreno, negli ambienti precedentemente destinati all'antica cucina seicentesca; essi, da come suggeriscono i nomi originari, erano gli i locali preposti alla conservazione e gestione delle provviste alimentari, della frutta, dei vini, delle bevande e del ricco corredo di stoviglie e tovaglie.\nEsterni.\nIl parco.\nIl castello si affaccia a nord verso un imponente parco alla francese di circa 170 ettari, delimitati da un muro di cinta lungo in totale . Alla fine del Seicento il parco appariva secondo il rigore geometrico conferitogli dall'architetto francese Andr\u00e9 Le N\u00f4tre, medesimo autore dei giardini della Reggia di Versailles.\nCirca un secolo dopo, su volere della principessa Giuseppina di Lorena-Armagnac, il parco vide una trasformazione ad opera di Giacomo Pregliasco, che ne riprogett\u00f2 una parte offrendo nuovi percorsi immersi in una natura rigogliosa ed apparentemente selvaggia. \nIl completamento del parco in stile romantico, come appare oggi, lo si deve a Carlo Alberto, che nel 1836 affid\u00f2 i lavori al paesaggista prussiano Xavier Kurten. Questi si dedic\u00f2 alla risistemazione del lago, dei viali e dei corsi d'acqua e, con l'aggiunta di ponticelli, colline e nuovi filari d'alberi, ne fece un tipico parco del XIX secolo.\nAl Kurten successero nella direzione del parco i fratelli Roda: Marcellino dal 1843 al 1859 e Pietro Giuseppe dal 1860 al 1870. Sotto la loro conduzione il parco reale acquist\u00f2 fama a livello europeo per la vasta produzione di fiori rari e piante da frutto esotiche che i due fratelli coltivavano nei giardini a fiori e a frutta e nella nuova serra riscaldata voluta da Carlo Alberto.\nTra l'Ottocento e il Novecento il parco fu utilizzato prevalentemente come riserva di caccia e tenuta agricola, tanto da riservarne alcune piccole porzioni a coltivazioni di mais e cereali. Tuttavia, dal secondo conflitto mondiale in avanti si verific\u00f2 una certa carenza di manutenzione e un progressivo stato di abbandono.\nDalla riapertura del castello il 24 maggio 1993 in poi, anche il parco \u00e8 stato oggetto di una serie di attenti interventi di recupero, volti a riportarlo all'aspetto conferitogli da Kurten nell'Ottocento. Nuovamente visitabile, il parco offre una grande variet\u00e0 di specie vegetali e di animali protetti, una rete di viali e sentieri dallo sviluppo complessivo di , bacini d'acqua (tra cui il lago di 18 ettari di superficie), grandi aiuole fiorite e, come il castello, \u00e8 abituale luogo di attivit\u00e0 ed eventi culturali.\nNel 2010 il parco \u00e8 stato scelto tra i primi dieci finalisti e poi decretato vincitore nel concorso \"I parchi pi\u00f9 belli di Italia 2010\";\nsempre nel medesimo anno il parco ha ospitato la Biennale di Scultura Internazionale nell'ambito dell'iniziativa \"Scultura Internazionale a Racconigi, 2010. Presente ed esperienza del passato\".\nFlora e fauna.\nIl parco contiene oltre alberi, alcuni dei quali raggiungono altezze superiori ai trenta metri. I pi\u00f9 diffusi sono i frassini e gli aceri ma non mancano ippocastani, querce, olmi, carpini, ailanti, platani, tigli e cedri. Sono pure presenti sporadici alberi da frutta quali il melo, il ciliegio e il nocciolo.\nGli alberi pi\u00f9 grandi presenti nel parco sono un platano orientale alto 42 metri, il cui fusto a sezione circolare possiede uno sviluppo di circa 6 metri e una zelkova alta 35 metri, di circa duecento anni. Quest'ultima specie botanica, con il suo fusto di 8,45 metri di circonferenza, \u00e8 l'esemplare pi\u00f9 grande del Piemonte.\nLa parte pi\u00f9 interna del parco \u00e8 popolata di varie specie di uccelli: aironi cinerini, garzette, anatre, nibbi bruni, poiane e picchi. Le ormai rinomate cicogne di Racconigi, invece, nidificano soprattutto sulle cuspidi della \"Margar\u00eca\" e sui comignoli del castello. Oltre agli uccelli \u00e8 segnalata la presenza di scoiattoli e persino di tassi e volpi.\nI canali del parco.\nCome detto, il parco \u00e8 attraversato da una rete di canali che convergono consentendo il costante ricambio idrico del lago, altrimenti destinato all'evaporazione o all'impaludamento. Tale sistema di canalizzazioni attinge l'acqua dal vicino torrente Maira per mezzo del canale della Brunetta, che poi provvede a smistarla ai vari canali secondari che solcano il parco.\nIn riva al lago fu anche allestita una piccola darsena, non pi\u00f9 fruibile, per l'ormeggio di piccole barche per le gite sul lago e nei canali.\nEdifici presenti nel parco.\nNella seconda met\u00e0 del Settecento l'architetto scenografo Giacomo Pregliasco, contestualmente alla risistemazione di parte del parco in stile romantico, realizz\u00f2 piccole ma significative costruzioni come l'eremitaggio e una piccola chiesa gotica poi divenuta \"Fagianaia\", per l'allevamento di fagiani e colombi.\nAltro edificio di spicco \u00e8 il Tempietto dorico, volutamente incompleto per dare un effetto di rovina sopravvissuta fino ai nostri giorni, posto su una collinetta in riva al lago. Questo luogo tipicamente romantico era caro alla nonna di Carlo Alberto, Giuseppina di Lorena-Armagnac ed ospita la cosiddetta Grotta del Mago Merlino, ovvero un piccolo tunnel artificiale rivestito di intonaco impastato a pietre luccicanti e contestuali installazioni di stalattiti, stalagmiti provenienti dalle grotte di Bossea, nelle valli del Monregalese. La grotta \u00e8 dedicata alla leggendaria figura di Merlino, il quale sarebbe stato sedotto da una donna, la Dama del Lago, che gli avrebbe fatto perdere i propri poteri; la grotta aveva perci\u00f2 la funzione simbolica di evocare la leggenda ai sovrani sabaudi, per preservarli da controproducenti passioni amorose.\nDegna di attenzione nel parco \u00e8 pure la dacia russa, una precedente costruzione riadattata su modello di un tradizionale edificio russo in occasione della visita dello zar Nicola II del 1909. La struttura \u00e8 attualmente sede della biblioteca del parco e ospita anche una caffetteria.\nAltro edificio degno di nota \u00e8 la \"Palazzina Svizzera\" presso l'ingresso orientale del castello.\nDi grande pregio \u00e8 il complesso rurale cosiddetto della \"Margar\u00eca\", cascina in stile neogotico progettata dal Palagi e precursore delle moderne aziende biologiche. Ubicata all'estremit\u00e0 nordoccidentale del parco, essa \u00e8 caratterizzata dall'integrale rivestimento in mattoni e l'ampio portico interno. Nella torre di destra del prospetto principale della \"Margar\u00eca\" \u00e8 conservato il \"Reposoir della Regina\", contenente arredi in stile neogotico di Gabriele Capello. All'interno del complesso della \"Margar\u00eca\" sorge anche l'elegante struttura delle Serre Reali, opera di Carlo Sada, con un sistema di riscaldamento all'avanguardia per l'epoca."}
{"id": "293028", "revid": "438678", "url": "https://it.wikipedia.org/wiki?curid=293028", "title": "Gli anni in tasca", "text": "Gli anni in tasca (\"L'argent de poche\") \u00e8 un film del 1976 diretto da Fran\u00e7ois Truffaut.\nLe riprese furono effettuate dal 17 luglio al 7 settembre 1975 a Thiers e dintorni, Bru\u00e8re-Allichamps, Clermont-Ferrand e Vichy e il film fu proiettato per la prima volta il 17 marzo 1976.\nTrama.\nPiccoli episodi di vita quotidiana, in una cittadina provinciale dell'Alvernia, aventi per cardine degli alunni di Scuola Media, caratterizzano l'intreccio della vicenda.\nMartine si trova a Bru\u00e8re-Allichamps, villaggio al centro geometrico della Francia. Da l\u00ec spedisce una cartolina al cuginetto Raoul che vive a Thiers.\nLa cartolina, conservata con affetto da Raoul, ci introduce nella routine di una \"normale\" lezione scolastica, che ha il compito di mostrare la particolare mitezza dello stile pedagogico del maestro Richet, che trae anche dalle distrazioni dei propri alunni uno spunto per l'insegnamento.\nIn contrasto con quella del primo insegnante, pi\u00f9 tradizionale e problematica \u00e8 la lezione di una giovane collega, Chantal, impegnata nell'ottenere la recitazione di un brano de \"L'avaro\" di Moli\u00e8re, che tenta, inutilmente, di stimolare l'applicazione e le performance espressive degli alunni, i quali dimostrano di far meglio in sua assenza. In questo contesto giunge l'alunno pi\u00f9 problematico, trovato dal bidello tutto solo nel cortile. Viene portato proprio nella classe della maestra Chantal che, essendo ormai a fine anno scolastico, pone i suoi dubbi al direttore circa la preparazione del ragazzo e le difficolt\u00e0 dell'inserimento.\nIl nuovo compagno di scuola, Julien, si muove sullo sfondo del normale nozionismo scolastico, tra aperte ribellioni e invincibili appisolamenti in classe e, nella societ\u00e0, tra piccoli furti e furbizie per entrare gratis al cinema. Solo Patrick, orfano di madre, con padre disabile, innamorato della madre di uno dei suoi compagni, incuriosito dalla diversit\u00e0 di Julien, tenta di essergli vicino.\nL'apparente normalit\u00e0 della vita di provincia, viene non pi\u00f9 di tanto scalfita dal dramma della caduta del piccolo Gregory dal nono piano del suo appartamento, miracolosamente illeso. Gregory \u00e8 stato lasciato solo in casa da sua madre, all'apparenza affettuosa, in realt\u00e0 annoiata e distratta, scesa in strada per cercare il suo portafogli smarrito.\nSoltanto il cinema, ambiente onirico ed erotico per eccellenza, riunisce insegnanti e famiglie in una coralit\u00e0. \u00abI bambini spesso non sono felici\u00bb, dicono due donne; una nonna dichiara apertamente di odiarli e di prendersene cura solo per necessit\u00e0 familiari: sono ulteriori elementi di riflessione.\nSulle problematiche adolescenziali degli alunni i due insegnanti si confrontano: una parla in modo lamentoso e vittimistico, l'altro si offre come esempio di approccio dialogante. Nel racconto tenero di piccoli particolari della vita dei giovani protagonisti torna il cinema, in cui avvengono i primi approcci sessuali.\nDue fratelli di origine italiana vivono con frustrazione la mancanza di denaro per l'acquisto di una pregevole scatola di compassi, rubata in negozio da uno scaltro Julien, ragazzo nomade.\nI maltrattamenti familiari di Julien vengono alla luce dal medico scolastico, che gli riscontra escoriazioni e bruciature, cui fanno seguito la denuncia e l'arresto della madre e della nonna.\nL'insegnante fa un lungo discorso ai ragazzi sul dramma del loro compagno, convenendo via via con il loro disappunto sulle condizioni della scuola e della didattica, accusando di inerzia la politica, certa di contare sulla loro mancanza di diritti politici per la loro et\u00e0.\nL'ultimo quadro \u00e8 l'iniziazione sentimentale di Patrick, nel contesto della colonia estiva mista: il suo nuovo amore \u00e8 Martine, la ragazza che, dalla colonia, aveva scritto a suo cugino Raoul, informandolo animosamente della sua avventura.\nCameo.\nL'apparizione di Fran\u00e7ois Truffaut in questo film avviene nella prima scena: \u00e8 a bordo di un'automobile, mentre aspetta che la figlia spedisca una cartolina ad un cugino."}
{"id": "293032", "revid": "32014", "url": "https://it.wikipedia.org/wiki?curid=293032", "title": "Mixaggio", "text": ""}
{"id": "293044", "revid": "729019", "url": "https://it.wikipedia.org/wiki?curid=293044", "title": "Rivolta di Haymarket", "text": "Il 1\u00ba maggio 1886, in piazza Haymarket, a Chicago, Illinois si tenne un raduno di lavoratori ed attivisti anarchici in supporto a lavoratori in sciopero, trasformatosi in tragedia. Uno sconosciuto lanci\u00f2 una bomba su un gruppo di agenti di polizia, uccidendone uno istantaneamente. Nel caos conseguente sette agenti vennero uccisi da fuoco amico, cos\u00ec come molti civili. Il processo che ne segu\u00ec port\u00f2 alla condanna a morte per impiccagione di otto lavoratori anarchici di origine tedesca, in seguito riconosciuti innocenti. I fatti sono tra le origini della Festa dei lavoratori, cos\u00ec come della nascita, nell'immaginario collettivo, della figura dell'\"anarchico bombarolo\". Le cause degli incidenti sono ad oggi controverse, sebbene le profonde divisioni tra gli operai e gli imprenditori nella Chicago del tardo XIX secolo siano generalmente annoverate tra le ragioni della tragedia e delle sue conseguenze.\nSciopero alla fabbrica di mietitrici McCormick.\nIl 1\u00ba maggio 1886 (pi\u00f9 tardi diventer\u00e0 la Festa del lavoro), i sindacati organizzarono a Chicago uno sciopero per rivendicare la giornata lavorativa di otto ore. Le condizioni di lavoro in citt\u00e0 erano miserabili, con molti operai impegnati nelle loro mansioni dalle dieci alle dodici ore giornaliere, sei giorni alla settimana e a volte in condizioni pericolose. Il 3 maggio gli scioperanti si incontrarono di fronte alla fabbrica di mietitrici McCormick e vennero attaccati senza preavviso dalla polizia di Chicago; l'attacco provoc\u00f2 due morti e molti feriti, e la notizia si diffuse rapidamente tra gli operai della citt\u00e0, seminando non poca indignazione.\nAlcuni anarchici locali distribuirono dei volantini che invitavano gli operai ad un presidio ad Haymarket Square per protestare contro il comportamento della polizia, a loro giudizio mosso da interessi, invitando i lavoratori a chiedere giustizia. Pare che uno dei volantini invitasse esplicitamente a rispondere con le armi, ma risulta che ne furono distribuite solo poche copie.\nIl presidio di Haymarket Square.\nIl presidio inizi\u00f2 pacificamente sotto una leggera pioggia il pomeriggio del 4 maggio, con l'anarchico August Spies che parla alla gran folla da un carro al lato della strada. Un folto numero di poliziotti in servizio controllava il presidio dalle vicinanze, e secondo molti testimoni oculari Spies afferm\u00f2 di non voler fomentare nessun genere di reazione da parte degli scioperanti. La folla era cos\u00ec calma che il sindaco Carter Harrison (che si ferm\u00f2 a dare una controllata) pens\u00f2 di andare a casa presto, non rilevando nulla di anomalo. Improvvisamente per\u00f2 la polizia ordin\u00f2 alla folla di disperdersi, cominciando a marciare in formazione verso il carro degli oratori. Fu a quel punto che un piccolo ordigno fischi\u00f2 sopra le teste dei passanti, atterrando vicino alla prima linea della polizia e uccidendo un poliziotto, Mathias J. Degan. A quel punto la polizia apr\u00ec il fuoco sulla folla, ferendo dozzine di persone e uccidendone undici, fra cui sette agenti colpiti dal fuoco amico; molti dei feriti ebbero paura di ricevere cure ospedaliere, temendo l'arresto.\nProcesso, esecuzioni e grazie.\nOtto persone collegate direttamente o indirettamente con la protesta e i suoi organizzatori anarchici furono accusati della morte di Degan: August Spies, Albert Parsons, Adolph Fischer, George Engel, Louis Lingg, Michael Schwab, Samuel Fielden e Oscar Neebe. Cinque di loro (Spies, Fischer, Engel, Lingg e Schwab) erano immigrati tedeschi, mentre un sesto, Neebe, aveva origini tedesche. Il processo fu presieduto dal giudice Joseph Gary.\nLa difesa includeva Sigmund Zeisler, William Perkins Black, William Foster e Moses Salomon. Non fu portata alcuna prova del collegamento tra gli imputati e il lancio della bomba, ma venne affermato che la persona che lanci\u00f2 l'ordigno sarebbe stata incitata a farlo dagli imputati, i quali di conseguenza erano da considerarsi responsabili. La giuria emise verdetti di colpevolezza per tutti e otto gli imputati, con condanna a morte per sette di loro. Neebe (che sembrava essere stato praticamente dimenticato) ricevette una condanna a 15 anni di reclusione. La notizia della sentenza si diffuse rapidamente tra i circoli operai, scatenando manifestazioni in tutto il mondo e rendendo i condannati delle personalit\u00e0 politiche a livello internazionale, cos\u00ec come degli eroi, fino ad essere definiti con il nome \"i Martiri di Chicago\".\nAlla conclusione dei processi d'appello il governatore dell'Illinois Richard James Oglesby commut\u00f2 le sentenze capitali di Fielden e Schwab in ergastolo. Alla vigilia dell'esecuzione Lingg cerc\u00f2 di suicidarsi accendendosi un sigaro pieno di dinamite introdotto clandestinamente nella sua cella. L'esplosione gli port\u00f2 via mezza faccia e, essendo sopravvissuto alla deflagrazione, dovette patire un'agonia di diverse ore prima di morire. Il giorno seguente, l'11 novembre 1887 Spies, Parsons, Fischer ed Engel vennero impiccati insieme di fronte ad alcuni spettatori; i condannati non morirono immediatamente, ma soffocarono lentamente, lasciando il pubblico visibilmente scosso. August Spies, prima di essere ucciso, pronunci\u00f2 la celebre frase \"verr\u00e0 il giorno in cui il nostro silenzio sar\u00e0 pi\u00f9 forte delle voci che strangolate oggi\".\nLingg, Spies, Fischer, Engel e Parsons vennero sepolti nel \"German Waldheim Cemetery\" di Forest Park, un sobborgo di Chicago (cos\u00ec come Schwab e Neebe, quando morirono). Nel 1893 venne innalzato il \"monumento ai martiri di Haymarket\", ad opera dello scultore Albert Weinert; l'opera venne in seguito dichiarata \"National Historic Landmark\" dal Dipartimento dell'Interno degli Stati Uniti, unico monumento funerario a ricevere tale onorificenza.\nIl 26 giugno 1893 il governatore dell'Illinois firm\u00f2 i provvedimenti di grazia per Fielden, Neebe e Schwab, dopo aver constatato l'innocenza di tutti e otto gli imputati. Questo gesto segn\u00f2 la fine della sua carriera politica.\nIl comandante di polizia che aveva ordinato di disperdere la folla fu in seguito condannato per corruzione, ma per eventi slegati dalla Rivolta di Haymarket. L'attentatore non fu mai identificato, anche se alcuni anarchici indicarono privatamente di essere venuti a conoscenza della sua identit\u00e0, ma di volerla tenere nascosta per evitare altra violenza e altri morti. Il processo viene spesso indicato agli studenti come uno dei pi\u00f9 gravi casi di malagiustizia nella storia degli Stati Uniti d'America.\nHaymarket Square i giorni dopo.\nIl giornalista George Frederic Parsons scrisse anni dopo un pezzo per \"The Atlantic Monthly\", riflettendo i timori delle classi medie americane riguardo al radicalismo operaio e la convinzione che i lavoratori debbano incolpare solo se stessi per i loro problemi.\nNel 1889 venne eretta nel mezzo di Haymarket Square una statua di bronzo raffigurante un poliziotto di Chicago, ad opera dello scultore Johannes Gelert, finanziata dall'Union League Club di Chicago. Nel quarantunesimo anniversario della rivolta, il 4 maggio 1927, una macchina usc\u00ec di strada, schiantandosi sul monumento (alcune frasi del guidatore suggeriscono che il gesto fosse deliberato); si decise allora di spostare il monumento vicino al Lincoln Park. Durante i primi anni sessanta, la costruzione di una nuova strada cancell\u00f2 circa met\u00e0 della vecchia piazza e la statua fu ubicata nuovamente vicino al suo luogo di collocazione originario. Nell'ottobre 1969 fu danneggiata, riparata dalla citt\u00e0 e danneggiata nuovamente un anno dopo, dai Weather Underground. Il sindaco Richard J. Daley piazz\u00f2 un uomo a guardia della statua per ventiquattr'ore al giorno, per due anni, prima dell'ultimo spostamento nel giardino del quartier generale della polizia di Chicago avvenuto nel 1972. Il piedistallo della statua, ormai vuoto e segnato da graffiti, rest\u00f2 ad Haymarket Square per altre tre decadi, e veniva considerato come un simbolo anarchico.\nNel 1992 \u00e8 stata apposta una targa vicino al luogo in cui si trovava il palco degli oratori, sulla quale \u00e8 scritto: \u00abDieci giorni di scontri tra i lavoratori e gli industriali culminarono qui in incidenti che portarono alla tragica morte di lavoratori e poliziotti. Il 4 maggio 1886, i presenti ad un presidio operaio si raccolsero intorno all'imbocco di Crane Alley. Un contingente della polizia giunto da Des Plaines Street venne attaccato con una bomba lanciata da sud. Il processo seguente ad otto attivisti guadagn\u00f2 l'attenzione mondiale del movimento operaio e diede vita alla tradizione del Primo maggio in molte citt\u00e0. 25 marzo 1992. Il sindaco Richard M. Daley\u00bb.\nIl 14 settembre 2004, dopo 118 anni di quella che fu definita da alcuni osservatori \"amnesia civica\", Daley e alcuni leader sindacali inaugurarono un monumento ad opera di Mary Brogger, artista di Chicago: una scultura di diciannove piedi raffigurante un carro, a memoria del mezzo usato dagli operai nelle manifestazioni di Haymarket per la giornata lavorativa di otto ore. La scultura di bronzo, da posizionare al centro del proposto \"Labor Park\", \u00e8 intesa a enfatizzare sia gli eventi di Haymarket che la libert\u00e0 di parola. Il sito proposto avrebbe dovuto includere un muro commemorativo internazionale, zone culturali, ed altro, ma nel 2005 i lavori non erano ancora cominciati.\nLa teoria di Messer-Kruse.\nLo studioso di storia del movimento operaio, nonch\u00e9 docente presso la Bowling Green State University dell'Ohio, Timothy Messer-Kruse, ha analizzato per circa dieci anni le testimonianze e gli atti relativi alla vicenda di Haymarket e sostiene che il processo non fu un vero e proprio caso di malagiustizia, ma piuttosto un \"suicidio giudiziario\", dato che la difesa scelse di usare il processo come tribuna per l'anarchismo invece di schierare una solida difesa legale.\nNonostante la sconfitta alla corte di giustizia, gli avvocati degli anarchici si dimostrarono esperti alla corte dell'opinione pubblica e riuscirono ad influenzare il modo in cui gli storici e gli attivisti avrebbero ricordato questo evento per i 125 anni seguenti.\nIl nuovo contributo di Messer-Kruse aiuta a comprendere la storia della classe operaia e il mondo durante quella che fu definita, da Mark Twain, la \"Gilded Age\"."}
{"id": "293047", "revid": "25274", "url": "https://it.wikipedia.org/wiki?curid=293047", "title": "Rivolta di Haymarket Square", "text": ""}
{"id": "293049", "revid": "1305772", "url": "https://it.wikipedia.org/wiki?curid=293049", "title": "Live After Death", "text": "Live After Death \u00e8 il primo album dal vivo del gruppo musicale britannico Iron Maiden, pubblicato il 14 ottobre 1985 dalla EMI.\nRegistrato durante il \"World Slavery Tour\", il disco \u00e8 stato considerato uno dei pi\u00f9 grandi album dal vivo della storia del rock con un impatto paragonabile al \"Made in Japan\" dei Deep Purple. Il 1\u00ba febbraio 2008 \u00e8 stato pubblicato in versione DVD.\nLa copertina.\nDopo essere stato mummificato nel precedente album \"Powerslave\", Eddie riemerge da una tomba che sulla lapide ha come epitaffio una frase tratta da \"The Nameless City\" dello scrittore di genere fantasy e horror Howard Phillips Lovecraft: \nEddie esce dalla tomba con ancora le due viti fissate alla scatola cranica in seguito al processo di lobotomizzazione subito in \"Piece of Mind\" e che la mummificazione di \"Powerslave\" non ha rimosso.\nIl disco.\nLa prima versione ad essere pubblicata \u00e8 stata quella in formato doppio LP: tre dei quattro lati contenevano la registrazione del concerto tenutosi al Long Beach Arena in California dal 14 al 17 marzo 1985 mentre il quarto lato conteneva brani estratti dal concerto tenuto all'Hammersmith Odeon di Londra dell'anno precedente. La versione su CD \u00e8 stata pubblicata il mese successivo e include invece solo il concerto californiano. In entrambe le versioni non \u00e8 stato inserito (per ovvi motivi di spazio) il brano \"Sanctuary\" (che invece possiamo vedere eseguito nella VHS e nel DVD) e per lo stesso motivo \"Running Free\" del CD \u00e8 stata accorciata rimuovendo l'interazione con il pubblico, passando quindi dagli 8 minuti e 16 secondi della versione LP ai soli 3:16 del CD.\nNel 1995 l'album fu ripubblicato in versione doppio CD con le b-side dei singoli inseriti nel secondo CD (per la precisione i brani \"Losfer Words (Big 'Orra)\", \"Sanctuary\" e \"Murders in the Rue Morgue\"). Infine nel 1998 \u00e8 stato rimasterizzato e pubblicato in formato doppio CD con tutto il concerto al Long Beach Arena nel primo CD (e stavolta \"Running Free\" \u00e8 inserita in formato integrale) e le cinque tracce del concerto di Londra nel secondo. L'ultimo formato, in doppio DVD, contiene il \"Live in Texas\" e il tour nell'Est Europeo \"Behind the Iron Curtain\".\n\"Live After Death\" \u00e8 stato inoltre denominato il primo vero Maiden Day italiano dove sei diverse tribute band hanno reso omaggio al gruppo britannico eseguendo brani tratti da tutti gli album e suonando per circa sei ore. L'evento si \u00e8 tenuto il 30 settembre 2007 presso il Circolo degli Artisti di Roma.\nTracce.\nTesti e musiche di Steve Harris, eccetto dove indicato."}
{"id": "293053", "revid": "88740", "url": "https://it.wikipedia.org/wiki?curid=293053", "title": "Zanichelli", "text": "La Zanichelli editore S.p.A. \u00e8 una casa editrice italiana.\nPubblica principalmente libri di testo per la scuola, libri universitari e professionali (testi giuridici e di medicina), dizionari, opere di consultazione e, in misura minore, libri di saggistica e divulgazione scientifica.\nStoria.\nLa societ\u00e0 fu fondata a Modena nel 1859 da Nicola Zanichelli. Dal 1866 risiede a Bologna. Fu la prima a tradurre in italiano \"Sull'origine delle specie per selezione naturale\" di Charles Darwin (1864) e \"Sulla teoria speciale e generale della relativit\u00e0\" di Albert Einstein (1921).\nLa Zanichelli ha rivolto la sua attenzione anche verso la scuola, integrando, a partire dagli\nanni 2010, la produzione libraria cartacea con strumenti digitali multimediali.\nStruttura societaria.\nLa casa editrice si \u00e8 costituita in societ\u00e0 anonima nel 1906, con un azionariato diffuso. Gli effetti della grande crisi provocarono una situazione economica assai critica, risolta con l'acquisizione (in parte pilotata da Mussolini) da parte del finanziere torinese Isaia Levi, senatore del Regno e cognato del matematico - ed autore della Casa - Federigo Enriques.\nLevi pose alla guida dell'azienda Ezio della Monica e, nel 1946, trasfer\u00ec le proprie azioni al nipote Giovanni Enriques e alle sue sorelle; Giovanni Enriques assunse la Presidenza della societ\u00e0 nel 1948, acquist\u00f2 le azioni delle sorelle e diresse la societ\u00e0 dal 1962: da allora la gestione \u00e8 stata proseguita da membri della famiglia Enriques.\nNel 1982 si avvia la collaborazione con la casa editrice ferrarese Italo Bovolenta Editore, che pubblica i testi di chimica di Mario Rippa.\nNel 1987 viene acquisita la Casa Editrice Ambrosiana di Milano. Nel 1989 prende il controllo della casa editrice Loescher di Torino che nel 2013 rileva il catalogo della casa editrice D'Anna. All'inizio del 2016 \u00e8 acquisita la casa editrice Atlas di Bergamo.\nPubblicazioni.\nIl \"Vocabolario della lingua italiana\" di Nicola Zingarelli (lo \"Zingarelli\").\nDal 1941 Zanichelli pubblica il \"Vocabolario della lingua Italiana\" di Nicola Zingarelli che, uscito incompleto a fascicoli nel 1917 e completo in volume nel 1922, era fino ad allora stato pubblicato da Bietti.\nAltro.\nAnnualizzati sono anche il dizionario di inglese di Giuseppe Ragazzini, l'\"Atlante\" e il \"Nuovo Atlante Storico\". L'attivit\u00e0 di pubblicazione di opere di consultazione, in collaborazione con editori stranieri, \nNel campo delle opere giuridiche, dal 1946 Zanichelli pubblica il \"Commentario del Codice Civile\", il \"Commentario della legge Fallimentare\" e il \"Commentario della Costituzione, \"numerose opere professionali e per l'universit\u00e0 e i codici (\"Codice civile e leggi collegate\" a cura di Giorgio De Nova, \"Codice di procedura civile e leggi collegate\" a cura di Corrado Ferri).\nIl catalogo di varia, contiene, fra l'altro, testi di architettura, scienze naturali, alpinismo, giardinaggio, fotografia, grafica, nautica, sport. Tra questi il \"Dizionario dei film\" di Laura, Luisa e Morando Morandini.\nMarchi editoriali.\nOltre che con il proprio marchio, Zanichelli pubblica con i marchi:\nInoltre pubblica libri in coedizione con la casa editrice milanese Franco Lucisano Editore.\nGruppo editoriale.\nIl gruppo comprende altri editori attivi nel campo dell'editoria scolastica e giuridica:"}
{"id": "293055", "revid": "1318658", "url": "https://it.wikipedia.org/wiki?curid=293055", "title": "Sinister", "text": ""}
{"id": "293057", "revid": "2219051", "url": "https://it.wikipedia.org/wiki?curid=293057", "title": "Summerland (serie televisiva)", "text": "Summerland \u00e8 una serie televisiva statunitense prodotta dal 2004 al 2005.\nLa serie \u00e8 stata trasmessa in prima visione negli Stati Uniti da The WB dal 1\u00ba giugno 2004 al 18 luglio 2005, mentre in Italia \u00e8 stata trasmessa da Italia 1 dal 1\u00ba agosto 2005 al 24 settembre 2005.\nTrama.\nAva \u00e8 una giovane intraprendente fashion designer. Vive in California circondata da tre buoni e fidati amici: Johnny Durant, ex fidanzato e bravo agente immobiliare; Susannah Rexford, migliore amica e socia di Ava, una vera spalla su cui appoggiarsi nei momenti di difficolt\u00e0; Jay Robertson, surfista ed eterno Peter Pan, vive nell'attesa dell'onda perfetta e vive riparando tavole da surf. La sua vita, sino ad allora orientata alla sua crescente carriera, cambia all'improvviso in seguito ad un grave incidente in cui perdono la vita sua sorella ed il marito. I tre figli di sua sorella: Bradin di 16 anni, Nikki di 12 e Derrik di 8 si trasferiscono dal Kansas in California dalla zia. Da questo momento la vita di Ava cambier\u00e0 radicalmente. Ad aiutarla nel suo nuovo ruolo di mamma saranno i suoi amici pi\u00f9 cari: Johnny rappresenter\u00e0 di fatto la figura paterna di cui hanno tanto bisogno i tre ragazzi e Jay diventer\u00e0 un punto di riferimento per Bradin."}
{"id": "293061", "revid": "712828", "url": "https://it.wikipedia.org/wiki?curid=293061", "title": "Moff", "text": ""}
{"id": "293062", "revid": "712828", "url": "https://it.wikipedia.org/wiki?curid=293062", "title": "Umbar", "text": ""}
{"id": "293063", "revid": "854214", "url": "https://it.wikipedia.org/wiki?curid=293063", "title": "Claudio De Cuia", "text": "Socio ordinario della \"Societ\u00e0 di Storia Patria per la Puglia\", nella sua quarantennale attivit\u00e0 di scrittore ha narrato le vicende storiche della sua citt\u00e0. Oltre alla composizione di numerose poesie, ha trascritto il Vangelo di Giovanni in versi in dialetto tarantino. Si dedica inoltre all'attivit\u00e0 grafica artistica e diverse sue opere xilografiche figurano in numerose raccolte pubbliche e private."}
{"id": "293067", "revid": "2225", "url": "https://it.wikipedia.org/wiki?curid=293067", "title": "Mano della gloria", "text": ""}
{"id": "293071", "revid": "104458", "url": "https://it.wikipedia.org/wiki?curid=293071", "title": "Picabo Street", "text": "Biografia.\nNata in casa nel villaggio di Triumph, in Idaho, e cresciuta dai genitori secondo i dettami di vita hippy, Picabo venne cos\u00ec chiamata solo all'et\u00e0 di tre anni; il nome deriva dalla lingua shoshoni, una delle lingue native americane, e significa \"acqua scintillante\".\nCarriera sciistica.\nStagioni 1988-1995.\nLa Street debutt\u00f2 in campo internazionale in occasione dei Mondiali juniores di Madonna di Campiglio 1988; nel 1991 e nel 1992 vinse la Nor-Am Cup. In Coppa del Mondo il suo primo piazzamento di rilievo fu il 22\u00ba posto ottenuto nello slalom gigante disputato a Steamboat Springs il 6 dicembre 1992 e nella stessa stagione esord\u00ec ai Campionati mondiali: nella rassegna iridata di Morioka vinse la medaglia d'argento nella combinata e si piazz\u00f2 10\u00aa nella discesa libera. In seguito, il 13 marzo a Lillehammer Kvittfjell, sal\u00ec per la prima volta sul podio in Coppa del Mondo classificandosi 2\u00aa in discesa libera.\nAi XVII Giochi olimpici invernali di , sua prima presenza olimpica, vinse la medaglia d'argento nella discesa libera e si piazz\u00f2 19\u00aa nella combinata. Il 9 dicembre 1994 vinse a Lake Louise la sua prima gara di Coppa del Mondo, una discesa libera; nel prosieguo della stagione colse altri 8 podi. Con 6 vittorie complessive, tutte in discesa libera (tra queste le prestigiose gare disputate sulla Olimpia delle Tofane di Cortina d'Ampezzo e sulla Stelvio di Bormio), si aggiudic\u00f2 la sua prima Coppa del Mondo di specialit\u00e0, con 216 punti di vantaggio su Hilary Lindh, e il 5\u00ba posto nella classifica generale.\nStagioni 1996-2002.\nAnche nel 1995-1996 vinse la Coppa del Mondo di discesa libera, con 155 punti in pi\u00f9 di Katja Seizinger; i suoi podi in quella stagione furono 7, con 3 vittorie (biss\u00f2 tra l'altro il successo di Cortina d'Ampezzo dell'anno precedente) e in classifica generale fu 6\u00aa. Ai Mondiali della Sierra Nevada, sua ultima presenza iridata, and\u00f2 a medaglia in entrambe le gare cui prese parte, con l'oro nella discesa libera e il bronzo nel supergigante; sul finire della stagione colse a Narvik la sua ultima vittoria (il 29 febbraio) e il suo ultimo podio (il 1\u00ba marzo, un 2\u00ba posto) di Coppa del Mondo in carriera.\nAi XVIII Giochi olimpici invernali di vinse la medaglia d'oro nel supergigante e si piazz\u00f2 6\u00aa nella discesa libera; poco dopo sub\u00ec un grave infortunio, che le imped\u00ec di gareggiare fino all'inizio della stagione 2000-2001. Il 26 gennaio 2002 disput\u00f2 a Cortina d'Ampezzo la sua ultima gara di Coppa del Mondo, una discesa libera che chiuse al 19\u00ba posto, e si conged\u00f2 dalle competizioni in occasione dei XIX Giochi olimpici invernali di , quando fu 16\u00aa nella discesa libera.\nAltre attivit\u00e0.\n vive a Portland; .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante"}
{"id": "293076", "revid": "835697", "url": "https://it.wikipedia.org/wiki?curid=293076", "title": "Le situazioni di Lui &amp; Lei", "text": ", spesso abbreviato in , \u00e8 un manga \"sh\u014djo\" scritto e disegnato da Masami Tsuda, pubblicato in Giappone sulla rivista \"LaLa\" di Hakusensha dal febbraio 1996 all'aprile 2005. In Italia \u00e8 stato pubblicato da Dynamic Italia dall'aprile 2002 al marzo 2006 sulla collana \"Romance\".\nL'opera \u00e8 uno \"sh\u014djo\" che tratta i temi classici del genere: le vicende di un gruppo di adolescenti che affrontano l'amore, l'amicizia e le prime difficolt\u00e0 della vita. Tuttavia, mentre la maggior parte dei manga per ragazze, gli \"sh\u014djo\", tratta l'amore di coppia nella fase del corteggiamento precedente all'ufficializzazione del fidanzamento, \"Karekano\" si occupa principalmente della fase successiva a quest'ultimo. \u00c8 forte anche il tema della \"maschera\", ovvero delle false personalit\u00e0 che si \u00e8 costretti a indossare per aver successo nella vita o per rispettare le convenzioni sociali.\nTra l'ottobre 1998 e il marzo 1999 ne \u00e8 stato realizzato un anime in 26 episodi dallo studio Gainax. Esso si differenzia in vari punti dal manga e lo studio ha preferito bloccare la narrazione in corrispondenza grosso modo del volume 7. In Italia l'anime, edito da Dynamic Italia, \u00e8 stato messo in onda per la prima volta tra l'aprile e il dicembre 2002 da MTV nel contenitore \"Anime Night\".\nTrama.\nYukino Miyazawa \u00e8 una studentessa del primo anno all'istituto superiore Hokuei della prefettura di Kanagawa, invidiata da tutti per la sua bellezza, il suo comportamento distinto e di buone maniere, ha sempre ottenuto risultati scolastici fuori dalla norma grazie al suo impegno e al suo notevole talento. Tuttavia, non \u00e8 come sembra: infatti, dietro il comportamento pubblico impeccabile di Yukino si cela una ragazza viziata, pigra e testarda, con lo spasmodico desiderio di sentirsi sempre apprezzata, lodata e al centro dell'attenzione. La sua \"maschera\" viene, tuttavia, infranta quando incontra Soichiro Arima, un ragazzo altrettanto bello, intelligente e popolare, che scopre casualmente la vera personalit\u00e0 di Yukino e inizia a ricattarla, assegnandole ogni tipo di compito e faccenda scolastica al posto suo. Anch'egli, per\u00f2, dietro il suo comportamento nasconde ci\u00f2 che \u00e8 realmente, animato dal profondo desiderio di non deludere i genitori adottivi, che lo hanno preso con loro sottraendolo a un'infanzia di violenze. Inizialmente come rivali, Arima dichiara il suo amore a Yukino e, nonostante lei lo respinga in un primo momento, il rapporto tra i due si fa sempre pi\u00f9 stretto, prima come amici, poi come qualcosa di pi\u00f9. Consolidato il loro amore l'uno per l'altra, entrambi si ripromettono di abbandonare la maschera indossata e di farsi vedere per quello che sono.\nCol progredire della serie, Yukino, rimasta sempre sola a causa della sua superiorit\u00e0 mostrata nei confronti degli altri, fa nuove amicizie, ovvero con Tsubaki Sakura, Rika Sena, Aya Sawada e, dopo varie discussioni, anche con Tsubasa Shibahime e Maho Izawa. Arima, allo stesso modo, pu\u00f2 contare sull'amicizia di Hideaki Asaba, un ragazzo che ama fare la corte alle donne pi\u00f9 di ogni altra cosa. Frequentare casa Miyazawa per\u00f2 riapre vecchie ferite in Arima, che si rende sempre pi\u00f9 conto della differenza tra il rapporto affettuoso ma formale che ha con i suoi genitori adottivi e quello pi\u00f9 genuino e sincero che lega Yukino alla sua famiglia.\nIl ritorno di entrambi i suoi genitori nella sua vita, porta Arima a chiudersi in s\u00e9 stesso e solo dopo i reiterati tentativi di riavvicinamento da parte di Yukino e i suoi amici riesce ad aprirsi. Alla fine della serie, viene mostrata la vita che conducono Yukino e Arima all'et\u00e0 di 30 anni, con tre figli, insieme a tutti gli altri amici, ognuno impegnato nel proprio lavoro.\nManga.\nIl manga, composto da 101 capitoli chiamati \"ACT\" pi\u00f9 alcuni extra, \u00e8 stato pubblicato sulla rivista \"LaLa\" a partire dal febbraio 1996 all'aprile 2005 e successivamente \u00e8 stato serializzato in 21 tank\u014dbon per conto della Hakusensha, pubblicati tra il 10 giugno 1996 e il 5 agosto 2005. Una versione tascabile, composta in 10 volumi, \u00e8 stata distribuita tra l'aprile e novembre 2011.\nNella maggior parte dei tank\u014dbon \u00e8 presente anche il cosiddetto \"Il diario di Tsuda\", un breve capitolo dedicato all'autrice dell'opera. Inoltre in alcuni volumi sono contenuti come capitoli extra varie storie non collegate alla serie principale. Nel primo \u00e8 contenuta \"Tigre e camaleonte - La promessa di una settimana\", uscita gi\u00e0 nel dicembre 1994, che narra le vicende della studentessa liceale Koharu Mizumoto, molto timida e con poca autostima. Quando il suo compagno di classe, Toshiro Sakajyo, rompe accidentalmente i suoi occhiali, ella \u00e8 costretta a rimanere senza e ci vorr\u00e0 una settimana per ripararli. Koharu deve, quindi, superare la sua timidezza. Nel quarto volume, invece, \u00e8 contenuta \"Rivediamoci domani nel bosco\", storia gi\u00e0 pubblicata nell'agosto 1993 che racconta di una ragazza aliena che fa amicizia con un umano scappato dalla Terra e che si rifugia in una foresta. Nell'ottavo \u00e8 presente la storia \"Il re scatenato\", uscita in precedenza nel luglio 1994, in cui viene raccontato il radicale cambiamento nel comportamento del personaggio Kazune Wakui dal punto di vista di Komako Sakuraya, che lo conosce sin dall'infanzia.\nIn Italia \u00e8 stato pubblicato da Dynamic Italia dall'aprile 2002 al marzo 2006 sulla collana \"Romance\". Nel corso degli anni sono state pubblicate diverse ristampe, tra cui una nel 2017 ad opera, per\u00f2, della Planet Manga. Nel volume 15 della prima edizione italiana \u00e8 stato inserito il primo capitolo del manhwa coreano \"Pretty\". \u00c8 arrivato anche negli Stati Uniti da Tokyopop, in Francia da Editions Tonkam, in Germania da Carlsen Comics, in Spagna da Gl\u00e8nat Espa\u00f1a, in Portogallo da Planet Manga e in Messico da Grupo Editorial Vid.\nAnime.\nAdattato in una serie anime, esso si caratterizza per l'inconfondibile apporto del regista Hideaki Anno: il suo stile peculiare e decisamente sperimentale alterna alla classica animazione giapponese lunghe inquadrature fisse, inquadrature ravvicinatissime di particolari all'apparenza irrilevanti e un largo uso di scritte (il che necessita che siano rifatte nella lingua nella quale viene doppiato l'anime) e onomatopee, il tutto assemblato con un montaggio \"delle attrazioni\" che deve sicuramente molto a \u0116jzen\u0161tejn e ai futuristi. Lo stile dei disegni varia molto secondo il momento narrativo: disegni normali, poi fermi immagine con colori pastello, giochi di chiaro-scuro, fumetti, inserimento di scene live-action, utilizzo dello stile \"super deformed\" e mille altre invenzioni grafiche. Questa enorme variet\u00e0 di soluzioni tende a preferire l'immagine mentale che i personaggi hanno delle vicende rispetto alla loro oggettivit\u00e0. Anno ha per\u00f2 lasciato la regia della serie al diciottesimo episodio per contrasti con l'autrice, insoddisfatta del suo adattamento, e lo studio ha preferito bloccare la narrazione in corrispondenza grosso modo del volume 7. \u00c8 stato mandato in onda nell'ottobre 1998 fino al marzo dell'anno successivo su TV Tokyo. Nel 1999, \u00e8 stato raccolto in DVD, ripubblicato successivamente nel 2005 in sette dischi, ciascuno al cui interno contiene, escluso l'ultimo, anche una mini intervista ai doppiatori dei personaggi principali.\nIn Italia l'anime \u00e8 edito da Dynamic Italia, che ne ha curato anche la distribuzione su VHS e DVD, ed \u00e8 stato trasmesso nel contenitore \"Anime Night\" da MTV nell'aprile 2002, concludendosi a dicembre dello stesso anno. In seguito \u00e8 stato replicato su varie emittenti, ed \u00e8 stato reso disponibile in streaming sulla web tv on demand Popcorn TV a partire dal 20 dicembre 2010 senza limiti di tempo, sulla piattaforma a pagamento per la visione tramite IPTV o internet TIMvision, su VVVVID e infine su Prime Video a partire dal 6 luglio 2020.\nLa particolarit\u00e0 dell'edizione italiana \u00e8 il fatto che sono le doppiatrici italiane di Tsukino e Kano (Francesca Manicone e Domitilla D'Amico) dal vivo a leggere le anticipazioni di ogni episodio, mentre nelle altre edizioni estere vengono doppiate le doppiatrici originali giapponesi.\nSigle.\nIn Italia vengono usate le sigle originali.\nCD.\nColonna sonora.\nDiversi CD musicali sono stati rilasciati in Giappone dalla King Records. Il primo, , uscito il 23 dicembre 1998, contiene 24 tracce di sottofondo, inclusi gli spartiti di Shir\u014d Sagisu e i testi delle canzoni scritti da Fumiya Fujii e Y\u014dsui Inoue. Geneon ha pubblicato il disco negli Stati Uniti il 20 gennaio 2004. Il secondo, , contiene 25 tracce di sottofondo ed \u00e8 stato pubblicato il 26 febbraio 1999 e, come il precedente, \u00e8 uscito negli Stati Uniti il 1\u00ba novembre 2005; sono incluse in esso anche le sigle di apertura e di chiusura in versione breve e la canzone \"S.O.S\", utilizzata nell'episodio 6 della serie, originariamente cantata dal duo Pink Lady e qui interpretata dalle doppiatrici di Tsukino e Kano, Yuki Watanabe e Maria Yamamoto. Un album di dodici character songs dei personaggi di Yukino, Tsukino e Kano dal titolo \"Setsu\u30fbGetsu\u30fbKa\" \u00e8 uscito il 26 marzo 1999. Il terzo, , contiene lo stesso 25 tracce di sottofondo, di cui alcune remixate, ed \u00e8 stato pubblicato il 28 maggio 1999. I tre CD sono stati successivamente raccolti in un cofanetto insieme all'uscita del quarto, , contenente 22 tracce il 23 febbraio 2005. Un disco indipendente dai precedenti \u00e8 stato prodotto nel 2004 dalla rivista in cui veniva serializzato il manga, \"LaLa\", in cui l'autrice discute su quattro brani che avrebbero dovuto essere inseriti all'interno dell'anime, in particolare \"Kare to Kanojo no sonnet\" cantata da Tomoyo Harada, che ella considera un brano simbolo per l'opera. Sempre nel 2004, a dicembre, in occasione del ventesimo anniversario della Gainax, studio che ha realizzato l'anime, \u00e8 stato ripubblicato un disco contenente quattro canzoni, tra cui la sigla di testa e di coda.\nDrama-CD.\nSono stati pubblicati due drama-CD sull'opera. Il primo, uscito nel 1999 e intitolato , \u00e8 basato sull'omonimo capitolo extra contenuto nel decimo volume del manga. I doppiatori rimangono gli stessi della serie anime e sono presenti, inoltre, delle bonus track, ovvero le suonerie a tema per la sveglia o per i messaggi sul cellulare. Il secondo, uscito nell'agosto 2005 e intitolato , racconta le vicende dei capitoli finali del manga, mai adattati in animazione.\nCitazioni di altre opere.\nSparse nella serie animata compaiono numerose citazioni di altre opere, come consueto per le produzioni Gainax.\nAccoglienza.\nLa serie fu generalmente accolta bene dalla critica. Il decimo volume fu tra i pi\u00f9 venduti in Giappone a fine ottobre 2000. In \"The Anime Encyclopedia: A Guide to Japanese Animation Since 1917\", Jonathan Clements e Helen McCarthy elogiarono l'adattamento animato per le tecniche innovative e l'uso di \u00absurreali effetti 'da cartone'\u00bb. THEM anime lo defin\u00ec \u00abprobabilmente lo sh\u014djo pi\u00f9 disarmante, onesto e romantico mai realizzato\u00bb. Alexander Harris di Anime News Network giudic\u00f2 l'opera molto introspettiva e disse \u00abSe amate entrare nella mente dei personaggi e cercare i pensieri pi\u00f9 nascosti, quelli per tutto il tempo trattenuti e mai detti, allora questo fa per voi\u00bb.\nLiz Adler di CBR ha classificato Yukino Miyazawa come la settima protagonista pi\u00f9 amata degli \"sh\u014djo\"."}
{"id": "293077", "revid": "1714590", "url": "https://it.wikipedia.org/wiki?curid=293077", "title": "Editori Laterza", "text": "La Gius. Laterza &amp; Figli, pi\u00f9 brevemente Editori Laterza, \u00e8 una casa editrice italiana fondata da Giovanni Laterza a Bari nel 1901.\nStoria.\nLa casa editrice \u00e8 stata fondata a Bari il 10 maggio 1901 in societ\u00e0 coi fratelli da Giovanni Laterza (1873-1943), che gi\u00e0 nel 1896 aveva aperto una libreria nel capoluogo pugliese. La denominazione \"Gius. Laterza &amp; figli\", intestata al padre Giuseppe (1841-1914), trae origine dal negozio di cartoleria che Vito Laterza (1867-1935) aveva avviato nel 1885 a Putignano.\nLa sua storia \u00e8 legata alla figura di Benedetto Croce, massimo esponente del pensiero filosofico idealista in Italia e uno dei baluardi dell'antifascismo, che fu per quarant'anni il consulente della casa editrice, avvalendosi della collaborazione di giovani studiosi e allievi tra cui Luigi Russo, Guido De Ruggiero e Giovanni Gentile, che di l\u00ec a pochi anni diverranno personaggi di primo piano nella cultura italiana. Croce pubblic\u00f2 con Laterza quasi tutte le sue opere e la sua rivista (La critica), e impost\u00f2 fin dall'inizio la linea editoriale della casa; scriveva cos\u00ec nel 1902 a Giovanni Laterza: \u00abCredo poi che fareste bene ad astenervi almeno per ora dall'accettare libri di romanzi, novelle e letteratura amena: e ci\u00f2 per comparire come editore con una fisionomia determinata: ossia come editore di libri politici, storici, di storia artistica, di filosofia, [...] editore di roba grave\u00bb. Tra le prestigiose collane laterziane ispirate da Croce si ricordano la \"Biblioteca di cultura moderna\", i \"Classici della filosofia moderna\" e gli \"Scrittori d'Italia\". Il rapporto tra Croce e Laterza \u00e8 ora documentato da un imponente carteggio in quattro volumi pubblicati dalla stessa casa editrice.\nNel secondo dopoguerra, la gestione della casa editrice passa nelle mani di Vito Laterza (1926-2001), che costruisce progressivamente attorno alla casa editrice una rete di autori e di interessi pi\u00f9 ampia. Nel 1951, in coincidenza con il cinquantenario della casa editrice, viene avviata una nuova collana, i \"Libri del tempo\", che sar\u00e0 fra le pi\u00f9 influenti nella cultura italiana della seconda met\u00e0 del Novecento. Negli anni sessanta la Laterza cresce ancora, trasformandosi in societ\u00e0 per azioni e aprendo una sede a Roma, dove approda da Bari Donato Barbone, direttore editoriale fino al 1968, che lascer\u00e0 la carica a Enrico Mistretta, direttore editoriale fino al 1992. A Roma, cos\u00ec, si sposta una parte delle attivit\u00e0, soprattutto quelle di ideazione e pi\u00f9 squisitamente editoriali, come il rapporto con i consulenti e la ricerca delle opere da importare dai vari Paesi occidentali. Nel 1964 nasce la collana \"Universale Laterza\", che si propone come collana economica di qualit\u00e0, offrendo a un prezzo accessibile sia testi classici sia saggistica legata, oltre ai campi tradizionali della storia politica e della filosofia, alle nuove correnti di critica letteraria e di storiografia e alle scienze sociali. Nel decennio successivo l'Universale Laterza \u00e8 la collana di maggior successo della casa editrice, con una tiratura spesso superiore alle diecimila copie per titolo.\nNegli anni successivi l'offerta editoriale si amplia ulteriormente, e attorno alla casa editrice si raccolgono autori come, fra gli altri, il linguista Tullio De Mauro, lo storico della filosofia Tullio Gregory, il giurista Stefano Rodot\u00e0, l'economista Paolo Sylos Labini. Nel 1984 all'Universale Laterza si affianca la \"Biblioteca Universale Laterza\", dedicata soprattutto alle opere di storia e ai classici della filosofia. Negli stessi anni si andava rafforzando anche la presenza nel settore scolastico e universitario.\nCon la morte di Vito Laterza, nel 2001, la gestione della casa editrice \u00e8 passata a Giuseppe Laterza, che segue da Roma l'editoria universitaria e la saggistica, e a suo cugino Alessandro Laterza, che segue da Bari soprattutto l'editoria scolastica.\nNegli ultimi anni l'interesse della casa editrice - sempre legato prevalentemente all'ambito umanistico - si \u00e8 orientato anche verso i nuovi media, con la pubblicazione fra l'altro di una serie di manuali su Internet a cura di Marco Calvo, Fabio Ciotti, Gino Roncaglia e Marco Zela, e con la diffusione attraverso podcast di conferenze, incontri e lezioni tenute per iniziativa della casa editrice. Tra queste, a partire dal 2006-2007, le conferenze del ciclo \"Lezioni di Storia\", svoltesi a Roma al Parco della Musica, e poi anche a Milano, Firenze, Torino, Genova.\nDal 2006 inoltre la casa editrice fa parte del comitato promotore del Festival dell'economia di Trento e dal 2008 del Festival del diritto di Piacenza. Nel settembre 2014 pubblica il primo libro di Celacanto, collana dedicata ai bambini dai 6 ai 12 anni. Nel maggio 2015 introduce Lea - Libri e altro, piattaforma per leggere in streaming una selezione dei libri del suo catalogo.\nCon l'avvento della fortunata collana Contromano, Laterza si avvicina alla narrativa, percorso che culmina nel 2017 con la candidatura al Premio Strega del romanzo \"La stanza profonda\" di Vanni Santoni.\nIl Catalogo scolastico.\nLa casa editrice ha prodotto opere per la scuola sin dalle sue origini. Negli anni cinquanta si segnalano la \"Breve storia della filosofia\" (1955-57) di Guido De Ruggiero e Fabrizio Canfora, \"La letteratura italiana per saggi storicamente disposti\" di Croce (a cura di Mario Sansone, 1956-60), l\"Antologia di critica storica\" (1957-58) di Armando Saitta e l\"Introduzione alla Costituzione\" (1959) di Norberto Bobbio e Franco Pierandrei.\nAl termine degli anni sessanta viene concepita la \u00abCollezione scolastica. Nuova serie\u00bb. Tre titoli impongono la presenza della Laterza nelle scuole medie superiori: \"La letteratura italiana. Con antologia degli scrittori e dei critici\" (1969-73) di Carlo Salinari e Carlo Ricci, che per la prima volta fonde organicamente testi letterari ed esposizione storico-letteraria; la \"Storia medievale, moderna, contemporanea\" (1969-70) di Rosario Villari, che, lungo l'asse della storia politica, concentra l'attenzione sulla scena sociale ed economica; la \"Storia della filosofia\" (1973) di Francesco Adorno, Tullio Gregory, Valerio Verra, che propone una sistematica serie di testi d'autore a sostegno dello studio della trattazione storica.\nDagli anni ottanta la Laterza ha pubblicato opere di Andrea Giardina, Giovanni Sabbatucci, Vittorio Vidotto, ed \u00e8 significativamente presente in altri campi, dalla filosofia alle lingue e letterature antiche, dalla letteratura italiana all'educazione linguistica, dal diritto alla storia dell\u2019arte.\nAlbero genealogico della famiglia Laterza.\nFederico (1961)"}
{"id": "293079", "revid": "712828", "url": "https://it.wikipedia.org/wiki?curid=293079", "title": "Even Piell", "text": ""}
{"id": "293080", "revid": "712828", "url": "https://it.wikipedia.org/wiki?curid=293080", "title": "Xanatos", "text": ""}
{"id": "293086", "revid": "2007718", "url": "https://it.wikipedia.org/wiki?curid=293086", "title": "Masi Simonetti", "text": "Alcune sue opere sono esposte nella sale lettura della biblioteca civica di Belluno, a Palazzo Crepadona.\nBiografia.\nNato a Zopp\u00e8 di Cadore il 27 marzo 1903, \u00e8 costretto a emigrare ancora ragazzo, prima a Pavia e poi a Milano. Nel 1925 si trasferisce a Parigi, dove nel 1930 partecipa al \"Salon des Ind\u00e9pendents\". \nNel 1935 lavora come scenografo per Mistinguett.\nLe prime mostre personali a Parigi sono quelle della \"Galerie Carmine\" (1937), della \"Galerie Le Niveau\" (1943) e della \"Galerie Carpentier\" (1944).\nDal 1945 al 1948 frequenta assiduamente il Circolo di Sonia Terk Delaunay.\nNel 1946, su invito della \"Galerie Druand-David\", espone alla \"Maison du Prisonier\".\nNel 1947 partecipa al \"Salon des R\u00e9alit\u00e9s Nouvelles\", dove espongono anche Jean Arp, Albert Gleizes, Kupka, Pevsner, Francis Picabia, Alberto Magnelli, Hans Hartung, Serge Poliakoff e altri.\nNello stesso anno, conosce a Parigi il pittore italiano Orazio Orazi, insieme al quale compie nel 1950 un viaggio in Italia alla scoperta dei pi\u00f9 importanti musei.\nNel 1951 compie un viaggio in Spagna.\nNel 1952, mostra personale alla \"Galerie Raub\" di Brest.\nNel 1953, mostra personale alla \"Galerie Creuze\" di Parigi.\nDal 1953 inizia un periodo di lunghi soggiorni a Zopp\u00e8.\nMostre personali al Museo Civico di Belluno (1963) e al Circolo Artistico di Cortina d'Ampezzo (BL) (1965).\nNel 1967 dipinge le sue ultime opere.\nNel 1968, colpito da un male incurabile, ritorna a Parigi, dove muore il 21 febbraio del 1969.\nCollegamenti.\nhttps://www.itinerarinellarte.it/it/mostre/masi-simonetti-montagne-e-montanari-1638\nhttps://www.youtube.com/watch?v=ULj1WejwYkw (Giusto Pio - Sua Maest\u00e0 il Pelmo. Commento musicale al quadro omonimo di Masi Simonetti)"}
{"id": "293088", "revid": "124852999", "url": "https://it.wikipedia.org/wiki?curid=293088", "title": "Trattamento dei disturbi mentali", "text": "Il trattamento dei disturbi mentali \u00e8 l'applicazione di metodi e processi della psicologia clinica o della psichiatra al fine di modificare, migliorare o curare determinate condizioni psicopatologiche.\nVa premesso che vi sono varie forme di disturbi psichici, che vanno necessariamente trattate in maniera diversa.\nTradizionalmente il trattamento dei disturbi psichici poteva essere effettuato:\nIn Italia, la legge 180/78 ha imposto la chiusura dei vecchi manicomi e ha istituito i Servizi di igiene mentale, regolamentando il trattamento sanitario obbligatorio (TSO). \u00c8 pertanto venuta a cadere la prima delle tre possibilit\u00e0, grazie anche alla disponibilit\u00e0 attuale di adeguati trattamenti farmacologici che evitano l'istituzionalizzazione del paziente per lunghi periodi.\nIl trattamento intraospedaliero di questi disturbi \u00e8 riservato a casi selezionati, ed \u00e8 generalmente limitato alle fasi di riacutizzazione. \nPer la stragrande maggioranza dei casi, attualmente il trattamento viene eseguito in regime ambulatoriale, giacch\u00e9 i mezzi terapeutici attualmente a disposizione garantiscono ai pazienti affetti da disturbi mentali una autonomia sufficiente a permetterne una vita di relazione in famiglia e nella comunit\u00e0.\nIl consenso informato.\nA prescindere dal tipo di trattamento che si intende utilizzare, \u00e8 necessario che il paziente esprima un consenso libero e informato dato che, pur nei limiti imposti dalle sue condizioni e del suo bagaglio culturale, conserva il diritto all'autodeterminazione.\nQuesto diritto si fonda sugli articoli 13 e 32 della Costituzione Italiana, che affermano rispettivamente l'inviolabilit\u00e0 della libert\u00e0 personale e il diritto a non essere sottoposti a un determinato trattamento sanitario se non per disposizione di legge. In quest'ultimo caso si parla di trattamento sanitario obbligatorio, esplicitamente previsto dalla legge 180/78 e successivamente regolamentato dalla 833/78 (Riforma Sanitaria).\nL'acquisizione di questo consenso, indispensabile in tutti i tipi di trattamento medico o chirurgico, assume un ruolo ancora pi\u00f9 importante in campo psichiatrico, data la complessit\u00e0 della relazione che si instaura tra medico e paziente. Per questo motivo, il consenso in ambito psichiatrico non si esaurisce in una semplice istanza di trattamento formulata all'inizio della cura, ma va visto piuttosto come una intesa costante all'interno di un rapporto di fiducia continuativo.\nIl consenso del paziente non ha valore se il paziente \u00e8 giuridicamente interdetto o se \u00e8 incapace (in condizione permanente o transitoria) di intendere e di volere. In tutti gli altri casi il paziente, anche se affetto da una malattia mentale, mantiene la potest\u00e0 di essere informato e di esprimere un consenso o un dissenso.\nTipi di trattamento.\nTrattamento farmacologico.\nAttualmente sono a disposizione diverse classi di farmaci psicotropi:\nMalgrado questa classificazione sia abbastanza netta, la sovrapposizione dei vari tipi di azione farmacologica fra una classe e l'altra fa s\u00ec che un farmaco appartenente a una classe possa venire efficacemente usato anche per i disturbi di un'altra categoria. Questo tipo di utilizzo, a volte consentito, potrebbe comunque sfociare nella comparsa di effetti collaterali indesiderati dei quali \u00e8 bene che il paziente venga messo al corrente prima dell'inizio dell'eventuale trattamento. Nei casi in cui questo uso non sia consentito, si parla di utilizzo \"off-label\".\nPsicoterapia.\nUna fondamentale alternativa o integrazione al trattamento farmacologico \u00e8 costituita dalla psicoterapia. La psicoanalisi, tecnica terapeutica e insieme di teorie esplicative del funzionamento mentale e del suo sviluppo che aveva dominato fino agli anni settanta \u00e8 andata progressivamente perdendo terreno, pur rimanendo ancor oggi un'opzione largamente utilizzata. \nLe teorie e le terapie psicoanalitiche e psicodinamiche in generale hanno risentito dell'impatto con due diverse ondate contemporanee: quella della psichiatria biologica e quella della psicologia cognitiva, che hanno posto in dubbio da lati opposti il valore delle conoscenze psicoanalitiche.\nDa un lato (psichiatria biologica) \u00e8 stato contestato il principio di una causalit\u00e0 psicogena dei disturbi psichici alla base della teoria e pratica psicoanalitica, dall'altro (psicologia cognitiva) \u00e8 stato contestato il valore scientifico delle osservazioni psicologiche di derivazione psicoanalitiche nonch\u00e9 la loro stessa efficacia terapeutica. Gran parte delle cattedre universitarie e delle posizioni direzionali nei Servizi pubblici, che negli anni ottanta vedevano una certa prevalenza di psicoanalisti, sono state conquistate da queste \"correnti\" con un'importante ricaduta sulle scelte di trattamento.\nAl di l\u00e0 delle specifiche tecniche che \u00e8 possibile usare in alcuni disturbi, gli psicoterapeuti di oggi tendono a servirsi di un approccio eclettico o integrato, basato sulla relazione medico-paziente e sulla continuit\u00e0 del rapporto di fiducia.\nAltri tipi di trattamento.\nLe cosiddette terapie fisiche, pi\u00f9 o meno invasive, quali \"fototerapia, elettroshock o terapia elettroconvulsivante, stimolazione magnetica (tms)\", vengono proposte in casi selezionati o, secondo l'orientamento delle direzioni sanitarie, molto limitati, laddove si presenti una risposta insoddisfacente agli altri approcci terapeutici, mentre sono state abbandonate alcune pratiche della psicochirurgia (principalmente la lobotomia prefrontale completa, i cui effetti collaterali non sono prevedibili).\nTerapie di tipo \"ludico\" o \"creativo\" quali musicoterapia, ippoterapia, pet therapy, art therapy, drama therapy possono trovare il loro impiego in casi selezionati, in cui vi sia la sicurezza di un efficace supporto familiare o sociale. In Italia importanti approcci nel rapporto teatro-disturbi mentali sono stati fatti nei laboratori teatrali di Franco Basaglia, con la nascita successiva di vari progetti a livello nazionale ed europeo.\nDa ultimo, non \u00e8 da trascurare il ruolo dell'effetto placebo nel condizionare molti tipi di intervento terapeutico."}
{"id": "293090", "revid": "1742835", "url": "https://it.wikipedia.org/wiki?curid=293090", "title": "Paro (Grecia)", "text": "Paro o Paros (, \"Paros\") \u00e8 una delle pi\u00f9 grandi isole dell'arcipelago delle Cicladi, situata nel Mar Egeo, famosa per una particolare variet\u00e0 di marmo bianco (detta marmo pario) e per essere patria del poeta Archiloco. Dal punto di vista amministrativo costituisce un comune della periferia dell'Egeo Meridionale (unit\u00e0 periferica di Paros). La principale citt\u00e0 \u00e8 Paroikia.\nStoria.\nDopo la battaglia di Maratona, conclusasi con la vittoria da parte degli Ateniesi sui Persiani, il comandante greco Milziade ricevette l'incarico di guidare una spedizione per la conquista di Paro. L'assalto per\u00f2 fall\u00ec, e lo stesso comandante ne rimase ferito. Per questo, Milziade venne accusato di inganno contro gli Ateniesi, e sottoposto a processo. Il verdetto fu a sfavore del comandante, che venne condannato al pagamento di un'ingente somma. Poco tempo dopo egli mor\u00ec di gangrena, in seguito alle ferite riportate nello scontro.\nNel XV-XVI secolo rimase sotto la signoria della potente famiglia veneziana dei Venier.\n\u00c8 oggi separata da Nasso, ma unita ad essa nel linguaggio comune sotto il nome di Paronaxia.\nAmministrazione.\nIl comune omonimo \u00e8 formato da Paro e da numerosi isolotti disabitati nei dintorni con una popolazione, al censimento 2001, di 12.853 abitanti."}
{"id": "293094", "revid": "712828", "url": "https://it.wikipedia.org/wiki?curid=293094", "title": "Lorth Needa", "text": ""}
{"id": "293097", "revid": "712828", "url": "https://it.wikipedia.org/wiki?curid=293097", "title": "Cassio Tagge", "text": ""}
{"id": "293103", "revid": "106456", "url": "https://it.wikipedia.org/wiki?curid=293103", "title": "Burg im Leimental", "text": "Burg im Leimental (toponimo tedesco; in francese \"La Bourg\") \u00e8 un comune svizzero di 261 abitanti del Canton Basilea Campagna, nel distretto di Laufen.\n\u00c8 uno dei comuni della valle di Leimental.\nStoria.\nFino al 1993 fece parte del Canton Berna\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "293109", "revid": "1543377", "url": "https://it.wikipedia.org/wiki?curid=293109", "title": "Puzzle Bobble", "text": ", conosciuto in Nord America e qualche volta in Europa come Bust-a-Move, \u00e8 un videogioco rompicapo arcade creato dalla Taito nel 1994. Ha per protagonisti i personaggi di \"Bubble Bobble\" e diede inizio a una lunga serie di seguiti e imitazioni, sia arcade che per il mercato casalingo (vedere il paragrafo dedicato).\nLa scheda logica della versione ufficiale da sala giochi rispetta lo standard della piedinatura jamma.\nModalit\u00e0 di gioco.\nIn cima all'area di gioco rettangolare, si trovano alcune bolle di vari colori preimpostate in un modo particolare all'inizio del livello (l'originale ne comprende trenta). In basso si trova un cannone fermo, la cui rotazione \u00e8 controllata dal giocatore, che spara tali bolle in modo semicasuale in linea retta. Quando viene sparata, essa viaggia in linea retta, possibilmente facendola rimbalzare contro i muri, prima che una o anche pi\u00f9 tocchino la linea immaginaria all'altezza del cannone.\nSe una bolla viene a contatto con un'altra dello stesso colore, formando un gruppo di tre o pi\u00f9, questo gruppo verr\u00e0 fatto \"scoppiare\" e sar\u00e0 rimosso dal campo, facendo cadere anche le altre sottostanti che si ancoravano ad esso. Questo aspetto \u00e8 molto importante per realizzare degli alti punteggi, dato che la prima bolla fatta cadere (e non scoppiare) d\u00e0 20 punti, la seconda 40, la terza 80 e cos\u00ec via fino ad un massimo di 1310720 come bonus.\nPer rendere \"Puzzle Bobble\" pi\u00f9 difficile, con il suo procedere, il tetto in cima al livello e le bolle sottostanti scenderanno con il passare dei lanci. Questo impone un tempo limite, in modo che il giocatore le rimuova tutte prima che arrivino a toccare la linea immaginaria in basso.\nSono presenti animazioni in stile giapponese; chi guida il cannone sono i draghetti antropomorfi di \"Bubble Bobble\" (Bub e Bob) e, dentro le bolle colorate, sono rinchiusi alcuni dei nemici presenti nella sua serie principale.\nUno o due giocatori possono giocare. In modalit\u00e0 singola (\"\"1 Player\") l'obiettivo \u00e8 semplicemente quello di eliminare tutte le bolle un quadro dopo l'altro, mentre in quella competitiva (\"2 Players\"\") si gioca l'uno contro l'altro o contro il computer: ciascuno ha un suo campo di gioco (entrambi visibili su schermo diviso) ed una stessa combinazione di esse. Quando uno dei due ne elimina un gran numero dello stesso colore (quattro o pi\u00f9) alcune vanno ad occupare quello dell'avversario.\nSi segnala infine che nella modalit\u00e0 competitiva, in mezzo ai due campi si trova Chack'n, il protagonista di \"Chack'n Pop\", un vecchio videogioco della Taito risalente al 1983: lui esulta quando uno dei due fa un bel tiro e fa cadere molte bolle."}
{"id": "293110", "revid": "123496108", "url": "https://it.wikipedia.org/wiki?curid=293110", "title": "Infinito (Litfiba)", "text": "Infinito \u00e8 l'ottavo album in studio del gruppo musicale italiana Litfiba, pubblicato il 22 gennaio 1999.\nIl disco, l'ultimo in cui appare come cantante Piero Pel\u00f9 prima della separazione durata fino al 2009, \u00e8 dedicato al tema del tempo. Viene definito dalla band come l'ultimo disco di quella che avrebbe dovuto essere la \"tetralogia degli elementi -\" iniziata nel 1990 con l'uscita di \"El diablo\" \"-\" e divenuta in seguito \"pentalogia degli elementi\" considerando il tempo come quinto elemento. L'album \u00e8 stato promosso durante l'Infinito Tour.\nDescrizione.\nIl disco costituisce una svolta nella discografia del gruppo. Seguito dell'acclamato \"Mondi sommersi\", presenta musiche lontane dall'ormai caratteristico stile rock della band, con l'utilizzo di chitarre pi\u00f9 morbide e di un suono meno aggressivo. La voce di Piero Pel\u00f9 provoca non pochi dibattiti tra i fans del gruppo: il suo modo di cantare, femmineo e spesso vicino al falsetto, rappresenta una rivoluzione rispetto al suo tipico cantato aggressivo. I nove brani che compongono l'album, scritti da Piero Pel\u00f9 e Ghigo Renzulli si muovono tra il pop, come il singolo \"Il mio corpo che cambia\", e la sperimentazione rispetto alle musiche nere, come \"Frank\", e addirittura al disco-pop, \"Mascherina\". Il disco e il successivo tour, durante il quale i dissapori tra i due componenti principali portarono alla rottura definitiva, sono comunque grandi successi di pubblico, tanto che l'album arriva a vendere un milione di copie. Dal disco sono stati estratti i singoli \"Il mio corpo che cambia\", \"Vivere il mio tempo\" e \"Mascherina\". L'ultimo concerto del gruppo nella formazione con Pel\u00f9 cantante fu l'11 luglio 1999 al Monza Rock Festival. Avrebbe dovuto tenersi il giorno precedente ma venne spostato al giorno successivo perch\u00e9 sul posto si abbatt\u00e9 un acquazzone.\nL'album ebbe un notevole successo commerciale, per la forte promozione che ne segu\u00ec ma soprattutto per la dimensione pop e di facile ascolto dello stesso. In una video-intervista al duo Pel\u00f9-Renzulli svoltasi nel periodo della riunione i due ammetteranno di aver realizzato il disco a tavolino, cio\u00e8 costruendolo con in testa l'interesse del mercato di massa nonch\u00e9 ripescando pezzi scartati dai precedenti lavori, e che, sulla lunga distanza, si \u00e8 rivelato il disco che ha venduto di pi\u00f9 all'interno della loro discografia.\nDal tour promozionale di questo album verr\u00e0 tratto il doppio CD live \"'99 Live\" pubblicato nel 2005 da Piero Pel\u00f9 dopo l'acquisto dei master dell'Infinito Tour degli anni novanta. L'album risulta il quarto pi\u00f9 venduto in Italia nel 1999.\nLe tematiche.\nI testi, scritti interamente da Piero Pel\u00f9, non hanno una particolare coerenza tematica, anche se il \"tempo\" nelle sue varie declinazioni torna ripetutamente. Le liriche dei brani vanno cos\u00ec dall'intimismo (\"Il mio corpo che cambia\", \"Incantesimo\", \"Canto di gioia\") alla critica sociale in senso molto largo (\"Nuovi rampanti\" e \"Mascherina\"). Troviamo poi anche un brano dedicato a un amico francese della band, \"Frank\", uno legato alla lotta contro lo scorrere del tempo, dedicato durante il tour a Marco Pantani, \"Prendi in mano i tuoi anni\", e una dolce ballata d'amore, \"Vivere il mio tempo\", che Pel\u00f9 dichiar\u00f2 di aver scritto per le figlie. In \"Sexy Dream\", Pel\u00f9 duetta con Mara Redeghieri, storica voce degli \u00dcstmam\u00f2."}
{"id": "293114", "revid": "54765", "url": "https://it.wikipedia.org/wiki?curid=293114", "title": "Andrej Zdanov", "text": ""}
{"id": "293118", "revid": "125122138", "url": "https://it.wikipedia.org/wiki?curid=293118", "title": "Fulgatore", "text": "Fulgatore \u00e8 una frazione del comune di Trapani, locata nell'entroterra del territorio comunale ed avente 1.070 abitanti in base all'ultimo censimento del 2001.\nStoria.\nNasce sul finire dell'1800 da una palude bonificata, quando venne assestata la strada per Palermo, oggi Strada statale 113.\nGeografia fisica.\nTerritorio.\nSorge vicinissimo all'autostrada A29 Palermo-Mazara del Vallo ed \u00e8 la pi\u00f9 popolosa delle numerose frazioni del capoluogo provinciale, abitata anche d'inverno nonostante i circa 20 minuti di distanza dal centro cittadino, a cui \u00e8 collegato mediante servizio di autobus urbano. La via Capitano Antonino Rizzo, strada principale del paese, \u00e8 dedicata proprio all'illustre cittadino Antonino Rizzo, che combatt\u00e9 per Garibaldi nella battaglia di Calatafimi del 1860, nella quale rimase ferito e pertanto gli fu conferito il titolo di capitano.\nDa visitare \u00e8 la chiesa moderna di San Giuseppe, oltre alle due cantine vinicole, la \"Fazio Wines\" e la cantina sociale \"Avanti\".\nLa piazza del paese (gi\u00e0 dell'Agricoltura) \u00e8 anch'essa di moderna costruzione e ospita di recente una stele innalzata ai Caduti di Nassirya, da cui adesso prende il nome.\nTutta la campagna circostante, oltre alle case che costituiscono l'abitato, \u00e8 costellata di antiche abitazioni rurali, chiamate \"baglio\" (Baglio Regalbesi, Baglio Pilato, Baglio Vecchio, Baglio Nuovo). Il termine baglio \u00e8 di origine araba, da bahal, cio\u00e8 cortile, spazio delimitato da abitazioni, infatti i bagli presenti presso Fulgatore hanno questa caratteristica, comune ai bagli presenti in Provincia di Trapani. Venivano destinati, oltre che come abitazione, anche temporanea, dei proprietari terrieri o dei lavoratori della terra, a deposito dei prodotti, a scuderia per i cavalli da traino dei carretti, da trasporto oppure destinati al lavoro agricolo, o a stalla per gli animali di allevamento.\nComune ad altre zone rurali della campagna siciliana, \u00e8 la presenza di numerose case coloniche costruite in epoca fascista, su terreni frutto di espropriazioni varie. Oggi la maggior parte di queste costruzioni \u00e8 abbandonata o in decadenza, anche se non sono mancati i casi di ristrutturazioni recenti e conversioni in aziende agricole funzionanti e strutture ricettive.\nSimbolo del centro agricolo \u00e8 senza dubbio la vecchia Torre Fazio, o Liveri, una piccola costruzione che sorge su un promontorio isolato della frazione. Nelle vicinanze di Fulgatore si possono visitare il Bosco Scorace, la Montagna Grande e la diga sul lago Rubino.\nIl luogo vide l'arresto di uno dei principali latitanti di Cosa nostra, il boss della mafia trapanese Vincenzo Virga."}
{"id": "293134", "revid": "110157", "url": "https://it.wikipedia.org/wiki?curid=293134", "title": "Dittingen", "text": "Dittingen (toponimo tedesco) \u00e8 un comune svizzero di 740 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "293138", "revid": "106456", "url": "https://it.wikipedia.org/wiki?curid=293138", "title": "Rodersdorf", "text": "Rodersdorf (toponimo tedesco) \u00e8 un comune svizzero di 1\u00a0332 abitanti del Canton Soletta, nel distretto di Dorneck.\n\u00c8 uno dei comuni della valle di Leimental."}
{"id": "293140", "revid": "46291", "url": "https://it.wikipedia.org/wiki?curid=293140", "title": "Washingtonia filifera", "text": "La palma californiana (Washingtonia filifera ) \u00e8 una palma nativa della California meridionale, dell'Arizona sud-occidentale e del Messico settentrionale.\nDescrizione.\nIn condizioni ottimali cresce sino a 25\u201330\u00a0m. Le foglie hanno un picciolo lungo sino a 2\u00a0m, \nPu\u00f2 sopportare temperature fino a \u221210/\u221212\u00a0\u00b0C, infatti \u00e8 una delle palme pi\u00f9 resistenti per i climi temperati, sopporta la neve, basta che non ci sia troppo spesso.\nConservazione.\nLa Lista rossa IUCN classifica \"Washingtonia filifera\" come specie prossima alla minaccia di estinzione (\"Near Threatened\").\nUsi.\nQuesta palma \u00e8 adatta per creare alberature pubbliche nei litorali e viene ampiamente coltivata nei giardini privati soprattutto mediterranei, pur riuscendo a sopravvivere in posizioni riparate al nord Italia; questa specie viene spesso piantata per la sua rusticit\u00e0 e l'adattabilit\u00e0 a diversi climi e terreni, anche se non si avr\u00e0 una crescita ottimale nei terreni con ristagni idrici. Questa palma \u00e8 una delle palme pi\u00f9 utilizzate in America centrale, soprattutto in aree desertiche, dove viene impiegata per creare suggestivi viali alberati."}
{"id": "293142", "revid": "1305772", "url": "https://it.wikipedia.org/wiki?curid=293142", "title": "Rob Van Dam", "text": "Van Dam \u00e8 un lottatore che ha detenuto ventuno titoli in totale tra ECW, WWE e TNA, cos\u00ec come molti titoli regionali in varie federazioni durante la sua carriera. Nelle pi\u00f9 importanti federazioni \u00e8 un tre volte campione del mondo, essendo stato detentore del WWE Championship, dell'ECW World Heavyweight Championship e del TNA World Heavyweight Championship una volta ciascuno.\n\u00c8 l'unico wrestler ad essere un Triple Crown Champion sia della WWE che della ECW. Parte del Triple Crown Championship della federazione di Philadelphia \u00e8 l'ECW Television Championship, di cui \u00e8 stato il pi\u00f9 lungo detentore (700 giorni). \u00c8 stato inoltre l'ultimo detentore sia dell'European Championship che dell'Hardcore Championship, che ha unificato con l'Intercontinental Championship. In ECW \u00e8 stato anche due volte ECW World Tag Team Champion con Sabu.\nIn WWE ha vinto il suo primo titolo nel 2001, l'Hardcore Championship, che conquister\u00e0 per quattro volte. \u00c8 stato anche per sei volte Intercontinental Champion (\u00e8 al terzo posto dopo The Miz e Chris Jericho per il maggior numero di regni, a pari merito con Dolph Ziggler e Jeff Jarrett), una volta European Champion, due volte WWE World Tag Team Champion (con Kane e Booker T) e una volta WWE Tag Team Champion (con Rey Mysterio). Ha inoltre vinto il Money in the Bank nel 2006 ed \u00e8 stato l'unico wrestler di sempre a detenere contemporaneamente il WWE Championship e l'ECW World Heavyweight Championship. Nel 2021 \u00e8 stato inserito nella WWE Hall of Fame\n\u00c8 noto anche come \"The Franchise of ECW\", essendone stato l'uomo di punta dalla fine degli anni novanta fino a che la federazione non \u00e8 fallita. Nel 2002 \u00e8 stato classificato al primo posto nella lista annuale dei migliori 500 wrestler annuali di Pro Wrestling Illustrated ed \u00e8 l'unico wrestler della storia ad aver vinto il PWI Most Popular Wrestler of the Year Award come heel.\nCarriera.\nGli inizi (1990\u20131996).\nRob Szatowski nasce il 12 dicembre 1970, cresce a Battle Creek, dove fin da giovane studia arti marziali nelle due palestre della citt\u00e0. \u00c8 un ottimo sollevatore di pesi e kick-boxer, ma nel 1989 decide di provare col wrestling facendosi allenare da The Sheik, zio di Sabu. Nel 1990, dopo essere giunto secondo al Kalamazoo Tough Man contest, debutta come wrestler a Toledo, Ohio, con una vittoria su Dango Nguyen. Rob trascorre tutto il primo anno nel circuito delle indipendenti del Michigan, Indiana e Ohio col nome di Rob Zakowski, affrontando, ovunque vada, Sabu.\nRob Van Dam fece la sua prima apparizione in un ring di wrestling da adolescente, quando fu chiamato sul ring da Ted DiBiase che gli chiese di baciargli i piedi per ricevere in cambio 100$. Van Dam debutt\u00f2 nel 1990 dopo esser stato allenato da The Sheik e nell'occasione lott\u00f2 contro Dango Nguyen a Toledo, in Ohio. Il giovane Robert continu\u00f2 a lottare in molte federazioni indipendenti del Michigan.\nIl nome Rob Van Dam fu coniato nel 1991 da Ron Slinker, un promoter della Florida, per sfruttare il suo passato nelle arti marziali e la sua somiglianza con l'attore Jean-Claude Van Damme.\nNel 1992, Van Dam firm\u00f2 per la World Championship Wrestling dove combatt\u00e9 con il nome di Robbie V, in quanto il nome Rob Van Dam non era gradito a Bill Watts, vice presidente esecutivo della WCW. Van Dam, per\u00f2, non riusc\u00ec a trovarsi a proprio agio nella federazione di Atlanta, tant'\u00e8 che presto decise di cambiare aria e torn\u00f2 a lottare nelle federazioni indipendenti e in oriente, precisamente alla All Japan Pro Wrestling dove tent\u00f2 di conquistare l'AJPW World Junior Heavyweight Championship in diverse occasioni.\nExtreme Championship Wrestling (1996\u20132001).\nNel gennaio del 1996, Van Dam decise di passare alla Extreme Championship Wrestling (ECW), la compagnia diretta da Paul Heyman, dove lott\u00f2 col nome di Rob Van Dam sconfiggendo nel match di debutto Axl Rotten. RVD si mise in luce grazie ad una lunga e spettacolare faida contro Sabu, con cui successivamente form\u00f2 un'alleanza e, insieme al manager Bill Alfonso, i due diedero vita ad una delle pi\u00f9 forti coppie nella storia della ECW.\nAl primo storico PPV della ECW, Rob Van Dam non avrebbe dovuto essere presente e quest'ultimo se la prese cos\u00ec tanto che minacci\u00f2 di lasciare la compagnia per effettuare un ritorno alla WCW. Tuttavia, Chris Candido si infortun\u00f2 ad un braccio (secondo la \"Storyline\") e fu sostituito proprio da Van Dam il quale sconfisse il canadese Storm. Van Dam, per\u00f2, ammise di non aver avviato alcun tipo di trattativa con la federazione di Ted Turner, bens\u00ec era andato nel Backstage WCW solo per salutare alcuni amici.\nIl titolo pi\u00f9 prestigioso vinto da RVD nella ECW fu il ECW World Television Championship; riusc\u00ec a vincerlo in una sola occasione, ma lo detenne per ben 23 mesi perdendolo solo per colpa di un infortunio alla caviglia, stabilendo un record mai superato. Rob Van Dam lasci\u00f2 la ECW solo nel 2001, quando la federazione fu costretta a chiudere per bancarotta.\nWorld Wrestling Federation/Entertainment (2001-2009).\nL'Invasion e regni titolati (2001\u20132002).\nVan Dam pass\u00f2 quindi alla World Wrestling Federation durante l'angle dell'Invasion, debuttando nella puntata di \"Raw\" del 9 luglio 2001 come membro dell'Alliance (fazione rappresentata dagli atleti della ECW e WCW) in opposizione a quelli della WWF. Nella puntata di \"SmackDown\" del 19 luglio Van Dam lott\u00f2 il suo primo match nello show blu, dove lui e Billy Kidman sconfissero Jeff Hardy e X-Pac. Il 22 luglio, a InVasion, Van Dam conquist\u00f2 l'Hardcore Championship, suo primo titolo in WWE, sconfiggendo Jeff Hardy in un Hardcore match. Nella puntata di \"Raw\" del 23 luglio Van Dam difese con successo il titolo contro Matt Hardy. Nella puntata di \"Raw\" del 30 luglio Van Dam difese con successo il titolo contro Tajiri. Nella puntata di \"Raw\" del 6 agosto Van Dam difese con successo il titolo contro Kane. Nella puntata di \"SmackDown\" del 9 agosto Van Dam difese con successo il titolo contro Edge. Nella puntata di \"Raw\" del 13 agosto Van Dam perse il titolo contro Jeff Hardy dopo 22 giorni di regno; con quest'ultimo che lo schien\u00f2 mentre RVD stesso stava combattendo contro Kurt Angle. Il 19 agosto, a SummerSlam, Van Dam sconfisse Jeff Hardy in un Ladder match, riconquistando cos\u00ec l'Hardcore Championship per la seconda volta. Nella puntata di \"SmackDown\" del 23 agosto Van Dam affront\u00f2 Jeff Hardy per difendere il titolo ma l'incontro termin\u00f2 in no-contest (e senza quindi il cambio di possessore). Nella puntata di \"Raw\" del 27 agosto Van Dam e Tazz furono sconfitti da Chris Jericho e Kurt Angle. Nella puntata di \"Raw\" del 3 settembre Van Dam e Rhyno furono sconfitti da Chris Jericho e Jeff Hardy. Nella puntata di \"SmackDown\" del 4 settembre Van Dam sconfisse il WWF Champion Steve Austin in un match non titolato. Nella puntata di \"Raw\" del 10 settembre Van Dam perse il titolo contro Kurt Angle dopo 22 giorni di regno; tuttavia, poco dopo, lo riconquist\u00f2 per la terza volta grazie all'aiuto del WWF Champion Steve Austin. Nella puntata di \"Raw\" del 17 settembre Van Dam e Steve Austin furono sconfitti da Chris Jericho e Kurt Angle. Il 23 settembre, ad Unforgiven, Van Dam difese con successo il titolo contro Chris Jericho in un Hardcore match. Nella puntata di \"Raw\" del 24 settembre Van Dam affront\u00f2 The Rock per il WCW Championship ma fu sconfitto. Nella puntata di \"SmackDown\" del 27 settembre Van Dam difese con successo il titolo contro Chris Jericho. Nella puntata di \"SmackDown\" del 4 ottobre Van Dam sconfisse il WWF Champion Kurt Angle in un match non titolato. Nella puntata di \"Raw\" dell'8 ottobre Van Dam e Shane McMahon sconfissero Chris Jericho e il WCW Champion The Rock. Nella puntata di \"SmackDown\" dell'11 ottobre Van Dam affront\u00f2 Chris Jericho per determinare il contendente n\u00ba1 al WCW Championship di The Rock ma fu sconfitto. Nella puntata di \"Raw\" del 15 ottobre Van Dam affront\u00f2 comunque The Rock per il WCW Championship ma lo sconfisse solo per squalifica (e senza quindi conquistare il titolo) a causa dell'intervento di Chris Jericho. Il 21 ottobre, a No Mercy, Van Dam partecip\u00f2 ad un Triple Threat match per il WWF Championship che comprendeva anche Steve Austin e il campione Kurt Angle ma l'incontro fu vinto da Austin. Nella puntata di \"Raw\" del 22 ottobre Van Dam difese con successo il titolo contro Big Show. Nella puntata di \"SmackDown\" del 25 ottobre Van Dam difese con successo il titolo contro The Rock. Nella puntata di \"Raw\" del 29 ottobre Van Dam affront\u00f2 Edge per l'Intercontinental Championship ma fu sconfitto. Nella puntata di \"SmackDown\" del 1\u00ba novembre Van Dam difese con successo il titolo contro l'Intercontinental Champion Edge. Nella puntata di \"Raw\" del 12 novembre Van Dam difese con successo il titolo contro The Undertaker.\nIl 18 novembre, a Survivor Series, Van Dam partecip\u00f2 ad un Winner Takes All 5-on-5 Traditional Survivor Series Elimination match come parte dell'Alliance contro il \"Team WWF\" ma fu eliminato da Chris Jericho; con il \"Team WWF\" che si aggiudic\u00f2 poi l'incontro, licenziando i membri dell'Alliance come da stipulazione (\"kayfabe\"). Nonostante la sconfitta, Van Dam rimase comunque nel roster della WWF in quanto detentore dell'Hardcore Championship, diventando sempre pi\u00f9 beniamino del pubblico. Nella puntata di \"Raw\" del 19 novembre Van Dam fu sconfitto dai WWF Tag Team Champions, i Dudley Boyz (Bubba Ray Dudley e D-Von Dudley), in un 2-on-1 Handicap Tables match. Nella puntata di \"Raw\" del 26 novembre Van Dam difese con successo il titolo contro D-Von Dudley. Nella puntata di \"SmackDown\" del 29 novembre Van Dam difese con successo il titolo contro Bubba Ray Dudley. Nella puntata di \"Raw\" del 3 dicembre Van Dam difese con successo il titolo contro l'European Champion Christian. Nella puntata di \"SmackDown\" del 6 dicembre Van Dam difese con successo il titolo contro Matt Hardy. Il 9 dicembre, a Vengeance, Van Dam perse il titolo contro The Undertaker in un Hardcore match dopo 90 giorni di regno. Nella puntata di \"Raw\" del 17 dicembre Van Dam affront\u00f2 Chris Jericho per il WWF Undisputed Championship, in un match arbitrato da Ric Flair, ma vinse solamente per squalifica (e senza quindi conquistare il titolo) a causa dell'intervento di Vince McMahon. Nella puntata di \"Raw\" del 24 dicembre Van Dam sconfisse Lance Storm. Nella puntata di \"Raw\" del 7 gennaio Van Dam sconfisse Test. Nella puntata di \"SmackDown\" del 17 gennaio Van Dam fu sconfitto da William Regal.\nIl 20 gennaio 2002, alla Royal Rumble, Van Dam partecip\u00f2 all'omonimo match entrando col numero 29 ma fu eliminato da Booker T. Nella puntata di \"SmackDown\" del 24 gennaio Van Dam sconfisse l'Intercontinental Champion William Regal in un match non titolato. Nella puntata di \"Raw\" del 28 gennaio Van Dam affront\u00f2 William Regal per l'Intercontinental Championship ma lo sconfisse solamente per squalifica (e senza quindi conquistare il titolo). Nella puntata di \"Raw\" del 4 febbraio Van Dam sconfisse Bubba Ray Dudley. Nella puntata di \"Raw\" dell'11 febbraio Van Dam sconfisse Christian. Il 17 febbraio, a No Way Out, Van Dam sconfisse Goldust. Nella puntata di \"Raw\" del 25 febbraio Van Dam vinse un Triple Threat match che comprendeva anche Big Show e Lance Storm, diventando cos\u00ec il contendente n\u00ba1 all'Intercontinental Championship di William Regal. Nella puntata di \"Raw\" del 4 marzo Van Dam sconfisse Lance Storm. Nella puntata di \"SmackDown\" del 7 marzo Van Dam affront\u00f2 Goldust per l'Hardcore Championship ma l'incontro termin\u00f2 in no-contest (e senza quindi il cambio di titolo) a causa dell'intervento di William Regal. Nella puntata di \"SmackDown\" del 14 marzo Van Dam fu sconfitto da Kurt Angle. Il 17 marzo, a WrestleMania X8, Van Dam sconfisse Willam Regal conquistando cos\u00ec l'Intercontinental Championship per la prima volta. Nella puntata di \"Raw\" del 18 marzo Van Dam difese con successo il titolo contro Christian.\nNella puntata di \"Raw\" del 25 marzo, per effetto della prima Brand Extension, Van Dam fu selezionato da Ric Flair per apparire esclusivamente nel roster di \"Raw\", portando quindi con s\u00e9 l'Intercontinental Championship, che difese poi con successo contro Kurt Angle (appartenente al roster di \"SmackDown\"), sconfiggendolo per squalifica. Nella puntata di \"SmackDown\" del 28 marzo Van Dam appar\u00ec per un'ultima volta nello show blu, difendendo con successo il titolo contro Test. Nella puntata di \"Raw\" del 1\u00ba aprile Van Dam difese con successo il titolo contro Booker T. Nella puntata di \"Raw\" dell'8 aprile Van Dam affront\u00f2 The Undertaker per determinare uno dei due wrestler che si sarebbero poi affrontati in singolo per la nomina di contendente n\u00ba1 al WWF Undisputed Championship ma fu sconfitto. Il 21 aprile, a Backlash, Van Dam perse il titolo contro Eddie Guerrero dopo 35 giorni di regno. Nella puntata di \"Raw\" del 22 aprile Van Dam sconfisse Mr. Perfect. Nella puntata di \"Raw\" del 29 aprile Van Dam sconfisse Booker T. Il 4 maggio, a Insurrextion, Van Dam affront\u00f2 Eddie Guerrero per l'Intercontinental Championship ma lo sconfisse solamente per squalifica (e senza quindi conquistare il titolo). Il 19 maggio, a Judgment Day, Van Dam affront\u00f2 Eddie Guerrero per l'Intercontinental Championship ma fu nuovamente sconfitto in maniera irregolare. Nella puntata di \"Raw\" del 20 maggio Van Dam affront\u00f2 The Undertaker per il WWE Undisputed Championship ma fu sconfitto. Nella puntata di \"Raw\" del 27 maggio Van Dam sconfisse Eddie Guerrero in un Ladder match, conquistando cos\u00ec l'Intercontinental Championship per la seconda volta. Nella puntata di \"Raw\" del 10 giugno Van Dam sconfisse Eddie Guerrero negli ottavi di finale del torneo King of the Ring. Nella puntata di \"Raw\" del 17 giugno Van Dam sconfisse X-Pac nei quarti di finale del torneo King of the Ring. Il 23 giugno, a King of the Ring, Van Dam sconfisse Chris Jericho nelle semifinali del torneo King of the Ring; tuttavia, poco dopo, Van Dam fu sconfitto da Brock Lesnar in finale. Nella puntata di \"Raw\" del 24 giugno Van Dam difese con successo il titolo contro Brock Lesnar, sconfiggendolo per squalifica. Nella puntata di \"Raw\" del 1\u00ba luglio Van Dam sconfisse William Regal. Il 21 luglio, a Vengeance, Van Dam difese con successo il titolo contro Brock Lesnar, sconfiggendolo nuovamente per squalifica. Nella puntata di \"Raw\" del 22 luglio Van Dam sconfisse Jeff Hardy in un Ladder match, unificando cos\u00ec il suo titolo con l'European Championship di Hardy. Nella puntata di \"Raw\" del 29 luglio Van Dam perse il titolo contro Chris Benoit, il quale pass\u00f2 poi al roster di \"SmackDown\", dopo 63 giorni di regno. Nella puntata di \"Raw\" del 5 agosto Van Dam sconfisse Chris Jericho. Nella puntata di \"Raw\" del 12 agosto Van Dam sconfisse Jeff Hardy per diventare il contendente n\u00ba1 all'Intercontinental Championship di Chris Benoit (appartenente al roster di \"SmackDown\"). Nella puntata di \"Raw\" del 19 agosto Van Dam fu sconfitto da Big Show per squalifica. Il 25 agosto, a SummerSlam, Van Dam sconfisse Chris Benoit conquistando cos\u00ec l'Intercontinental Championship per la terza volta, riportando il titolo nel roster di \"Raw\". Nella puntata di \"Raw\" del 26 agosto Van Dam sconfisse Tommy Dreamer in un Hardcore match, unificando cos\u00ec il suo titolo con l'Hardcore Championship di Dreamer. Nella puntata di \"Raw\" del 9 settembre Van Dam vinse un Fatal 4-Way Elimination match che comprendeva anche Big Show, Chris Jericho e Jeff Hardy per diventare il contendente n\u00ba1 al World Heavyweight Championship di Triple H. Nella puntata di \"Raw\" del 16 settembre Van Dam perse il titolo contro Chris Jericho dopo 22 giorni di regno a causa dell'intervento di Triple H.\nIl 22 settembre, ad Unforgiven, Van Dam affront\u00f2 quindi Triple H per il World Heavyweight Championship ma fu sconfitto a causa dell'intervento di Ric Flair. Nella puntata speciale \"Raw Roulette\" del 7 ottobre Van Dam e Jeff Hardy parteciparono ad un Tables, Ladders and Chairs match per il World Tag Team Championship che comprendeva anche il campione Kane (senza partner per via dell'infortunio di The Hurricane), Bubba Ray Dudley e Spike Dudley e Chris Jericho e Christian ma l'incontro fu vinto dal solo Kane. Nella puntata di \"Raw\" del 14 ottobre Van Dam affront\u00f2 Triple H in un Lumberjack match per il World Heavyweight Championship ma fu nuovamente sconfitto. Il 20 ottobre, a No Mercy, Van Dam sconfisse Ric Flair. Nella puntata di \"Raw\" del 4 novembre Van Dam sconfisse Christian. Nella puntata di \"Raw\" dell'11 novembre Van Dam e Kane affrontarono Chris Jericho e Christian per il World Tag Team Championship ma li sconfissero solamente per squalifica (e senza quindi conquistare i titoli). Il 17 novembre, a Survivor Series, Van Dam partecip\u00f2 al primo Elimination Chamber match per il World Heavyweight Championship che comprendeva anche il campione Triple H, Booker T, Chris Jericho, Kane e Shawn Michaels ma fu eliminato per primo da Booker T, mentre Michaels si aggiudic\u00f2 l'incontro e il titolo. Nella puntata di \"Raw\" del 18 novembre Van Dam vinse un Triple Threat match che comprendeva anche Booker T e Chris Jericho, diventando cos\u00ec il contendente n\u00ba1 al World Heavyweight Championship di Shawn Michaels. Nella puntata di \"Raw\" del 25 novembre Van Dam affront\u00f2 Shawn Michaels per il World Heavyweight Championship ma lo sconfisse solamente per squalifica (e senza quindi conquistare il titolo) a causa dell'intervento di Ric Flair e Triple H. Nella puntata di \"Raw\" del 2 dicembre Van Dam affront\u00f2 Triple H per determinare il contendente n\u00ba1 al World Heavyweight Championship ma fu sconfitto. Nella puntata di \"Raw\" del 9 dicembre Van Dam fu sconfitto da Batista a causa dell'intervento di Ric Flair.\nTag team e faida con Kane (2002\u20132003).\nNella puntata di \"Raw\" del 16 dicembre 2002 Van Dam strinse un'alleanza con Kane e i due, poco dopo, sconfissero Batista e i 3-Minute Warning (Jamal e Rosey) in un 3-on-2 Handicap match. Nella puntata di \"Raw\" del 23 dicembre Van Dam e Kane sconfissero i 3-Minute Warning. Nella puntata di \"Raw\" del 6 gennaio 2003 Van Dam e Kane sconfissero Chris Jericho e Christian. Nella puntata di \"Raw\" del 13 gennaio Van Dam partecip\u00f2 ad un Battle Royal match che comprendeva anche Batista, Kane e Chris Jericho ma l'incontro fu vinto da quest'ultimo. Il 19 gennaio, alla Royal Rumble, Van Dam prese parte all'omonimo match entrando col numero 12 ma fu eliminato da Kane, suo compagno di tag team. Nella puntata di \"Raw\" del 20 gennaio Van Dam sconfisse Jeff Hardy. Nella puntata di \"Raw\" del 27 gennaio Van Dam e Kane furono sconfitti da Batista e Triple H. Nella puntata di \"Raw\" del 3 febbraio Van Dam sconfisse Kane per squalifica. Nella puntata di \"Raw\" del 17 febbraio Van Dam sconfisse Lance Storm. Il 23 febbraio, a No Way Out, Van Dam e Kane affrontarono Lance Storm e William Regal per il World Tag Team Championship ma furono sconfitti. Nella puntata di \"Raw\" del 24 febbraio Van Dam partecip\u00f2 ad un Battle Royal match per determinare il contendente n\u00ba1 al World Heavyweight Championship di Triple H ma l'incontro fu vinto da Booker T. Nella puntata di \"Raw\" del 3 marzo Van Dam e Kane sconfissero Al Snow e Tommy Dreamer in un Hardcore match. Nella puntata di \"Raw\" del 10 marzo Van Dam e Kane furono sconfitti da Chris Jericho e Christian. Nella puntata di \"Raw\" del 17 marzo Van Dam e Kane sconfissero Chief Morley e Lance Storm. Nella puntata di \"Raw\" del 24 marzo Van Dam e Kane sconfissero i Dudley Boyz (Bubba Ray Dudley e D-Von Dudley), diventando cos\u00ec i contendenti n\u00ba1 al World Tag Team Championship.\nNella puntata di \"Raw\" del 31 marzo 2003 Van Dam e Kane vinsero un Triple Threat Tag Team Elimination match che comprendeva anche i Dudley Boyz (Bubba Ray Dudley e D-Von Dudley) e i campioni Chief Morley e Lance Storm, conquistando cos\u00ec il World Tag Team Championship per la prima volta. Nella puntata di \"Raw\" del 7 aprile Van Dam fu sconfitto da Chief Morley. Nella puntata di \"Raw\" del 14 aprile Van Dam e Kane difesero con successo i titoli contro Chief Morley e Lance Storm. Il 27 aprile, a Backlash, Van Dam e Kane difesero con successo i titoli contro i Dudley Boyz. Nella puntata di \"Raw\" del 28 aprile Van Dam e Kane difesero con successo i titoli contro Ric Flair e il World Heavyweight Champion Triple H. Nella puntata di \"Raw\" del 5 maggio Van Dam e Kane difesero con successo i titoli contro Scott Steiner e Test. Nella puntata di \"Raw\" del 12 maggio Van Dam e Kane difesero con i successo i titoli contro i Legion of Doom (Animal e Hawk). Il 18 maggio, a Judgment Day, Van Dam partecip\u00f2 ad un Battle Royal match per la riassegnazione dell'Intercontinental Championship ma fu eliminato da Chris Jericho, mentre Christian si aggiudic\u00f2 l'incontro e il titolo. Nella puntata di \"Raw\" del 19 maggio Van Dam e Kane difesero con successo i titoli contro Chris Jericho e l'Intercontinental Champion Christian, sconfiggendoli per squalifica. Nella puntata di \"Raw\" del 26 maggio Van Dam fu sconfitto da Sylvain Grenier in un Flag match. Il 7 giugno, a Insurrextion, Van Dam e Kane difesero con successo i titoli contro La R\u00e9sistance (Ren\u00e9 Dupr\u00e9e e Sylvain Grenier). Nella puntata di \"Raw\" del 9 giugno Van Dam sconfisse Ren\u00e9 Dupr\u00e9e. Il 15 giugno, a Bad Blood, Van Dam e Kane persero i titoli di coppia contro La R\u00e9sistance dopo 76 giorni di regno. Nella puntata di \"Raw\" del 16 giugno Van Dam e Kane affrontarono La R\u00e9sistance nel rematch per il World Tag Team Championship ma furono sconfitti per squalifica.\nNella puntata di \"Raw\" del 23 giugno Van Dam fu brutalmente attaccato da Kane, il quale effettu\u00f2 un \"turn heel\", con una \"Chokeslam\" dopo che questi era stato costretto a togliersi la maschera in seguito ad una sconfitta contro il World Heavyweight Champion Triple H. Nella puntata di \"Raw\" del 30 giugno Van Dam affront\u00f2 Triple H in un Falls Count Anywhere match per il World Heavyweight Championship ma fu sconfitto a causa dell'intervento di Kane. Nella puntata di \"Raw\" del 21 luglio il match tra Van Dam e Kane termin\u00f2 in no-contest per via della brutalit\u00e0 di quest'ultimo. Nella puntata di \"Raw\" del 4 agosto Van Dam sconfisse Chris Jericho. Nella puntata di \"Raw\" del 18 agosto Van Dam affront\u00f2 Christian per l'Intercontinental Championship ma l'incontro termin\u00f2 in no-contest (e senza quindi il cambio di titolo) a causa dell'intervento di Kane. Il 24 agosto, a SummerSlam, Van Dam fu sconfitto da Kane in un No Holds Barred match. Nella puntata di \"Raw\" dell'8 settembre Van Dam fu sconfitto da Kane in uno Steel Cage match.\nRegni titolati (2003\u20132005).\nNel puntata di \"Raw\" del 15 settembre 2003 Van Dam affront\u00f2 Chris Jericho per determinare il contendente n\u00ba1 all'Intercontinental Championship di Christian ma l'incontro termin\u00f2 in doppia squalifica (e senza quindi un vincitore) a causa dell'intervento di Christian stesso. Il 21 settembre, ad Unforgiven, Van Dam partecip\u00f2 ad un Triple Threat match per l'Intercontinental Championship che comprendeva anche Chris Jericho e il campione Christian ma l'incontro fu vinto da quest'ultimo. Nella puntata di \"Raw\" del 22 settembre Van Dam affront\u00f2 Christian per l'Intercontinental Championship ma lo sconfisse solamente per squalifica (e senza quindi conquistare il titolo). Nella puntata di \"Raw\" del 29 settembre Van Dam sconfisse Christian in un Ladder match, conquistando cos\u00ec l'Intercontinental Championship per la quarta volta. Nella puntata di \"Raw\" del 13 ottobre Van Dam difese con successo il titolo contro Scott Steiner, sconfiggendolo per squalifica. Nella puntata di \"Raw\" del 27 ottobre Van Dam perse il titolo contro Chris Jericho dopo 28 giorni di regno a causa dell'intervento del General Manager Eric Bischoff; tuttavia, poco dopo, Van Dam riconquist\u00f2 il titolo per la quinta volta, sconfiggendo Jericho in uno Steel Cage match per volere del General Manager Steve Austin. Nella puntata di \"Raw\" del 10 novembre Van Dam difese con successo il titolo contro Christian. Il 16 novembre, a Survivor Series, Van Dam partecip\u00f2 ad un 5-on-5 Traditional Survivor Series Elimination match come parte del \"Team Austin\" contro il \"Team Bischoff\" ma fu eliminato da Randy Orton, il quale si aggiudic\u00f2 poi l'incontro per il \"Team Bischoff\". Nella puntata di \"Raw\" del 17 novembre Van Dam difese con successo il titolo contro Ric Flair, sconfiggendolo per squalifica. Nella puntata di \"Raw\" del 24 novembre Van Dam fu sconfitto da Scott Steiner e Test in un 2-on-1 Handicap Singapore Cane match. Nella puntata di \"Raw\" del 1\u00ba dicembre Van Dam, il World Heavyweight Champion Goldberg e Shawn Michaels sconfissero Batista, Kane e Randy Orton. Nella puntata di \"Raw\" dell'8 dicembre Van Dam fu sconfitto da Batista in un match non titolato. Il 14 dicembre, ad Armageddon, Van Dam perse il titolo contro Randy Orton dopo 48 giorni di regno a causa dell'intervento di Ric Flair. Nella puntata di \"Raw\" del 29 dicembre Van Dam sconfisse Scott Steiner.\nNella puntata di \"Raw\" del 5 gennaio 2004 Van Dam sconfisse Mark Henry, diventando il contendente n\u00ba1 all'Intercontinental Championship di Randy Orton. Nella puntata di \"Raw\" del 12 gennaio Van Dam affront\u00f2 Randy Orton per l'Intercontinental Championship ma fu sconfitto. Nella puntata di \"Raw\" del 19 gennaio Van Dam form\u00f2 un tag team con Booker T, sconfiggendo Christian e Matt Hardy; poco dopo, Van Dam partecip\u00f2 ad un Battle Royal match per determinare l'ultimo entrante nell'annuale Royal Rumble match ma l'incontro fu vinto da Goldberg. Il 25 gennaio, alla Royal Rumble, Van Dam prese parte all'omonimo match entrando col numero 29 ma fu eliminato dallo United States Champion Big Show. Nella puntata di \"Raw\" del 9 febbraio Van Dam partecip\u00f2 ad un Triple Threat match per l'Intercontinental Championship che comprendeva anche Booker T e il campione Randy Orton ma l'incontro fu vinto da quest'ultimo. Nella puntata di \"Raw\" del 16 febbraio Van Dam e Booker T sconfissero l'Evolution (Batista e Ric Flair), conquistando cos\u00ec il World Tag Team Championship per la prima volta (per Van Dam si tratt\u00f2 del secondo regno come campione individuale). Nella puntata di \"Raw\" del 23 febbraio Van Dam e Booker T difesero con successo i titoli contro La R\u00e9sistance (Ren\u00e9 Dupr\u00e9e e Rob Conway). Nella puntata di \"Raw\" del 1\u00ba marzo Van Dam e Booker T difesero con successo i titoli contro Matt Hardy e Test. Il 14 marzo, a WrestleMania XX, Van Dam e Booker T difesero con successo i titoli in un Fatal 4-Way Tag Team match che comprendeva anche i Dudley Boyz (Bubba Ray Dudley e D-Von Dudley), Garrison Cade e Mark Jindrak e La R\u00e9sistance (Ren\u00e9 Dupr\u00e9e e Rob Conway). Nella puntata di \"Raw\" del 15 marzo Van Dam e Booker T difesero con successo i titoli contro i Dudley Boyz. Nella puntata di \"Raw\" del 22 marzo Van Dam e Booker T persero i titoli di coppia contro l'Evolution (Batista e Ric Flair) dopo 35 giorni di regno.\nIl 22 marzo, per effetto del Draft, Van Dam pass\u00f2 al roster di \"SmackDown\", terminando quindi la sua alleanza con Booker T. Nella puntata di \"SmackDown\" del 25 marzo Van Dam fece il suo debutto nello show blu, sconfiggendo Charlie Haas. Nella puntata di \"SmackDown\" del 1\u00ba aprile Van Dam fu sconfitto da Charlie Haas in maniera controversa. Nella puntata di \"SmackDown\" del 15 aprile Van Dam sconfisse Booker T (passato anch'egli al roster di \"SmackDown\") per squalifica a causa del \"turn heel\" di quest'ultimo. Nella puntata di \"SmackDown\" del 22 aprile Van Dam fu pesantemente sconfitto da Booker T. Nella puntata di \"SmackDown\" del 13 maggio Van Dam fu sconfitto da D-Von Dudley a causa dell'intervento di Bubba Ray Dudley. Il 16 maggio, a Judgment Day, Van Dam e Rey Mysterio sconfissero i Dudley Boyz (Bubba Ray Dudley e D-Von Dudley). Nella puntata di \"SmackDown\" del 10 giugno Van Dam affront\u00f2 lo United States Champion John Cena in un 5-Minute Challenge ma l'incontro termin\u00f2 in pareggio per scadenza del tempo limite. Nella puntata di \"SmackDown\" del 24 giugno Van Dam fu sconfitto da Ren\u00e9 Dupr\u00e9e. Il 27 giugno, a The Great American Bash, Van Dam partecip\u00f2 ad un Fatal 4-Way Elimination match per lo United States Championship che comprendeva anche Booker T, Ren\u00e9 Dupr\u00e9e e il campione John Cena ma l'incontro fu vinto da quest'ultimo. Nella puntata di \"SmackDown\" del 1\u00ba luglio Van Dam partecip\u00f2 ad un Triple Threat match che comprendeva anche Booker T e Ren\u00e9 Dupr\u00e9e per determinare il contendente n\u00ba1 allo United States Championship di John Cena ma l'incontro fu vinto da Booker T. Nella puntata di \"SmackDown\" dell'8 luglio Van Dam sconfisse Mark Jindrak. Nella puntata di \"SmackDown\" del 29 luglio Van Dam partecip\u00f2 ad un 8-Way Elimination match per il vacante United States Championship che comprendeva anche Booker T, Billy Gunn, Charlie Haas, John Cena, Kenzo Suzuki, Ren\u00e9 Dupr\u00e9e e Luther Reigns ma fu eliminato per ultimo da Booker T, il quale vinse l'incontro e il titolo. Nella puntata di \"SmackDown\" del 5 agosto Van Dam affront\u00f2 John Cena per determinare il contendente n\u00ba1 allo United States Championship di Booker T ma fu sconfitto. Nella puntata di \"SmackDown\" del 19 agosto Van Dam sconfisse Ren\u00e9 Dupr\u00e9e. Nella puntata di \"SmackDown\" del 26 agosto Van Dam sconfisse Kenzo Suzuki.\nNella puntata di \"SmackDown\" del 16 settembre Van Dam form\u00f2 un tag team con Rey Mysterio, sconfiggendo i Dudley Boyz (Bubba Ray Dudley e D-Von Dudley). Il 3 ottobre, a No Mercy, Van Dam e Rey Mysterio affrontarono Kenzo Suzuki e Ren\u00e9 Dupr\u00e9e per il WWE Tag Team Championship ma furono sconfitti. Nella puntata di \"SmackDown\" del 14 ottobre Van Dam sconfisse Ren\u00e9 Dupr\u00e9e; poco dopo, Van Dam partecip\u00f2 ad un Battle Royal match per determinare il contendente n\u00ba1 allo United States Championship di Carlito ma l'incontro fu vinto da Rey Mysterio. Nella puntata di \"SmackDown\" del 4 novembre Van Dam e Rey Mysterio sconfissero Mark Jindrak e Luther Reigns. Il 14 novembre, a Survivor Series, Van Dam partecip\u00f2 ad un 4-on-4 Traditional Survivor Series Elimination match come parte del Team Guerrero contro il Team Angle ma fu eliminato da Kurt Angle; ciononostante il suo team vinse comunque l'incontro. Nella puntata di \"SmackDown\" del 18 novembre Van Dam e Rey Mysterio sconfissero i WWE Tag Team Champions Ren\u00e9 Dupr\u00e9e e Kenzo Suzuki in un match non titolato. Nella puntata di \"SmackDown\" del 25 novembre Van Dam sconfisse Kenzo Suzuki per squalifica. Nella puntata di \"SmackDown\" del 9 dicembre Van Dam e Rey Mysterio sconfissero Ren\u00e9 Dupr\u00e9e e Kenzo Suzuki, conquistando cos\u00ec il WWE Tag Team Championship per la prima volta. Il 12 dicembre, ad Armageddon, Van Dam e Rey Mysterio difesero con successo i titoli contro Ren\u00e9 Dupr\u00e9e e Kenzo Suzuki. Nella puntata di \"SmackDown\" del 16 dicembre Van Dam e Rey Mysterio sconfissero Akio e Billy Kidman. Nella puntata di \"SmackDown\" del 30 dicembre Van Dam e Rey Mysterio difesero con successo i titoli contro Booker T e Eddie Guerrero. Nella puntata di \"SmackDown\" del 6 gennaio 2005 Van Dam fu sconfitto da Doug Basham. Nella puntata di \"SmackDown\" del 13 gennaio Van Dam e Rey Mysterio persero i titoli di coppia contro i Basham Brothers (Doug Basham e Danny Basham) in un Four Corners Elimination match che comprendeva anche Booker T e Eddie Guerrero e Mark Jindrak e Luther Reigns dopo 35 giorni di regno.\nIl 27 gennaio 2005, dopo essersi infortunato gravemente ad un ginocchio, Van Dam fu costretto ad operarsi per riparare una rottura del legamento crociato anteriore e del menisco, dovendosi quindi assentare per tutto il resto dell'anno. Il 12 giugno, a ECW One Night Stand, Van Dam appar\u00ec a sorpresa per effettuare un promo in compagnia del suo storico manager, Bill Alfonso, contro gli invasori provenienti dai roster di \"Raw\" e \"SmackDown\" e, nonostante il tutore alla gamba, esegu\u00ec la \"Van Terminator\" su Rhyno. Il 27 giugno, per effetto del Draft, Van Dam ritorn\u00f2 nel roster di \"Raw\".\nWWE Champion e ECW World Heavyweight Champion (2006\u20132007).\nVan Dam ritorn\u00f2 nel ring il 29 gennaio 2006, alla Royal Rumble, prendendo parte all'omonimo match col numero 20 ma fu eliminato da Rey Mysterio dopo un'ottima prestazione. Nella puntata di \"Raw\" del 30 gennaio Van Dam sconfisse Snitsky. Nella puntata di \"Raw\" del 6 febbraio Van Dam sconfisse Carlito. Nella puntata di \"Raw\" del 13 febbraio Van Dam sconfisse Chris Masters. Nella puntata di \"Raw\" del 20 febbraio Van Dam partecip\u00f2 ad un Triple Threat match che comprendeva anche Big Show e Triple H per determinare il contendente n\u00ba1 al WWE Championship di John Cena ma l'incontro fu vinto da Triple H. Nella puntata di \"Raw\" del 27 febbraio Van Dam sconfisse Trevor Murdoch, qualificandosi per il Money in the Bank Ladder match di WrestleMania 22. Nella puntata di \"Raw\" del 13 marzo Van Dam fu sconfitto dall'Intercontinental Champion Shelton Benjamin. Nella puntata di \"Raw\" del 20 marzo Van Dam partecip\u00f2 ad un Triple Threat match per l'Intercontinental Championship che comprendeva anche Ric Flair e il campione Shelton Benjamin ma l'incontro fu vinto da quest'ultimo.\nIl 2 aprile, a WrestleMania 22, Van Dam vinse il Money in the Bank Ladder match sconfiggendo Bobby Lashley, Finlay, Matt Hardy, Ric Flair e l'Intercontinental Champion Shelton Benjamin. Nella puntata di \"Raw\" del 10 aprile Van Dam sconfisse Rob Conway. Nella puntata di \"Raw\" del 17 aprile Van Dam fu sconfitto dalla Spirit Squad (Johnny, Kenny, Mikey, Mitch e Nicky) in un 5-on-1 Handicap match. Il 30 aprile, a Backlash, Van Dam sconfisse Shelton Benjamin in un Winner Takes All match con in palio sia il suo contratto del Money in the Bank che l'Intercontinental Championship di Benjamin, conquistando cos\u00ec il titolo per la sesta volta. Nella puntata di \"Raw\" dell'8 maggio Van Dam difese con successo il titolo in un Fatal 4-Way match che comprendeva anche Charlie Haas, Chris Masters e Shelton Benjamin. Nella puntata di \"Raw\" del 15 maggio Van Dam, in coppia con il WWE Champion John Cena, perse il titolo contro Shelton Benjamin, in coppia con Chris Masters e Triple H, in un 3-on-2 Handicap match dopo che Benjamin lo schien\u00f2, concludendo cos\u00ec il suo regno dopo 15 giorni. Nella puntata di \"Raw\" del 22 maggio Van Dam affront\u00f2 Shelton Benjamin nel rematch per l'Intercontinental Championship ma lo sconfisse solamente per squalifica (e senza quindi conquistare il titolo); poco dopo, Van Dam decise di incassare il contratto del Money in the Bank per il WWE Championship di John Cena a ECW One Night Stand. Nella puntata di \"Raw\" del 29 maggio, per effetto del Draft, Van Dam pass\u00f2 nel roster della rinata \"ECW\", che divenne il terzo brand attivo nella WWE al pari di \"Raw\" e \"SmackDown\" con Paul Heyman nel ruolo di General Manager.\nL'11 giugno, a ECW One Night Stand, Van Dam incass\u00f2 quindi il contratto del Money in the Bank e sconfisse John Cena in un Extreme Rules match grazie all'aiuto di Edge, conquistando cos\u00ec il WWE Championship per la prima volta in carriera e rendendolo, al contempo, esclusivo del roster della \"ECW\"; con questa vittoria Van Dam divent\u00f2 inoltre il 15\u00b0 Triple Crown Champion e 7\u00b0 Grand Slam Champion nella storia della WWE. Nella puntata di \"ECW\" del 13 giugno Van Dam ricevette l'ECW World Heavyweight Championship dal General Manager Paul Heyman a seguito della conquista del WWE Championship, diventando il primo (e unico) wrestler a detenere contemporaneamente entrambi i titoli. Il 25 giugno, a Vengeance, Van Dam difese con successo il WWE Championship contro Edge. Nella puntata di \"Raw\" del 26 giugno Van Dam appar\u00ec nello show per difendere il WWE Championship contro John Cena ma l'incontro termin\u00f2 in no-contest (e senza quindi il cambio di titolo) a causa dell'intervento di Edge. Nella puntata di \"ECW\" del 27 giugno Van Dam sconfisse Kurt Angle. Nella puntata di \"Raw\" del 3 luglio Van Dam perse il WWE Championship contro Edge, il quale riport\u00f2 il titolo nel roster rosso, in un Triple Threat match che comprendeva anche John Cena dopo 22 giorni di regno. Nella puntata di \"ECW\" del 4 luglio Van Dam perse anche l'ECW World Heavyweight Championship contro Big Show dopo 21 giorni di regno a causa del \"turn heel\" di Paul Heyman. Il 5 luglio, tramite il sito WWE.com, Van Dam fu sospeso per 30 giorni a causa di un arresto per possesso di droga (\"legit\").\nScontata la sospensione, Szatkowski torn\u00f2 a vestire i panni di Rob Van Dam nel corso della puntata di \"ECW\" dell'8 agosto, dove attacc\u00f2 Sabu e Kurt Angle. Nella puntata di \"ECW\" del 15 agosto Van Dam affront\u00f2 Sabu in un Ladder match per determinare il contendente n\u00ba1 all'ECW World Championship ma fu sconfitto. Nella puntata di \"ECW\" del 22 agosto Van Dam sconfisse il jobber Danny Doring. Nella puntata di \"ECW\" del 29 agosto Van Dam fu sconfitto da Hardcore Holly per squalifica. Nella puntata di \"ECW\" del 5 settembre Van Dam e Sabu sconfissero Mike Knox e Test in un Extreme Rules match. Nella puntata di \"ECW\" del 12 settembre Van Dam sconfisse Hardcore Holly per squalifica. Nella puntata di \"ECW\" del 19 settembre Van Dam fu sconfitto dal World Heavyweight Champion King Booker (appartenente al roster di \"SmackDown\"). Nella puntata di \"ECW\" del 26 settembre Van Dam sconfisse Hardcore Holly in un Extreme Rules match. Nella puntata di \"ECW\" del 3 ottobre Van Dam fu sconfitto da Test in un Extreme Rules match. Nella puntata di \"Raw\" del 9 ottobre Van Dam appar\u00ec nello show rosso, venendo per\u00f2 sconfitto dal World Heavyweight Champion King Booker (appartenente al roster di \"SmackDown\"). Nella puntata di \"ECW\" del 17 ottobre Van Dam sconfisse l'ECW World Champion Big Show in un match non titolato. Nella puntata di \"ECW\" del 24 ottobre Van Dam sconfisse l'ECW World Champion Big Show in un Ladder match non titolato. Nella puntata di \"ECW\" del 21 novembre Van Dam sconfisse Hardcore Holly. Il 26 novembre, a Survivor Series, Van Dam partecip\u00f2 ad un 5-on-5 Traditional Survivor Series Elimination match come parte del \"Team Cena\" contro il \"Team Big Show\" ma fu eliminato da Test; ciononostante il suo team vinse comunque l'incontro. Nella puntata di \"ECW\" del 28 novembre Van Dam sconfisse Sabu. Il 3 dicembre, a December to Dismember, Van Dam partecip\u00f2 ad un Extreme Elimination Chamber match per l'ECW World Championship che comprendeva anche il campione Big Show, Bobby Lashley, CM Punk, Hardcore Holly e Test ma fu eliminato da quest'ultimo, mentre Lashley si aggiudic\u00f2 l'incontro e il titolo. Nella puntata di \"ECW\" del 12 dicembre Van Dam fu sconfitto da Test. Nella puntata di \"ECW\" del 19 dicembre Van Dam partecip\u00f2 ad un Triple Threat match che comprendeva anche Sabu e Test ma l'incontro fu vinto da quest'ultimo. Nella puntata di \"ECW\" del 2 gennaio 2007 Van Dam affront\u00f2 Bobby Lashley per l'ECW World Championship ma l'incontro termin\u00f2 in no-contest (e senza quindi il cambio di titolo) a causa dell'intervento di Test. Nella puntata di \"ECW\" del 9 gennaio Van Dam affront\u00f2 Bobby Lashley per l'ECW World Championship a l'incontro termin\u00f2 nuovamente in no-contest a causa dell'intervento di Test. Nella puntata di \"ECW\" del 16 gennaio Van Dam partecip\u00f2 ad un Triple Threat match per l'ECW World Championship che comprendeva anche il campione Bobby Lashley e Test ma l'incontro fu vinto da Lashley. Nella puntata di \"ECW\" del 23 gennaio Van Dam vinse un Battle Royal match dopo aver eliminato per ultimo Kevin Thorn.\nIl 28 gennaio 2007, alla Royal Rumble, Van Dam prese parte all'omonimo match col numero 18 ma fu eliminato da The Great Khali. Nella puntata di \"ECW\" del 30 gennaio Van Dam fu sconfitto da Hardcore Holly. Nella puntata di \"ECW\" del 6 febbraio Van Dam fu sconfitto da Elijah Burke. Nella puntata di \"Raw\" del 19 febbraio Van Dam appar\u00ec nello show rosso, venendo per\u00f2 sconfitto da Edge. Nella puntata di \"ECW\" del 20 febbraio Van Dam sconfisse Kevin Thorn. Nella puntata di \"ECW\" del 6 marzo Van Dam sconfisse Elijah Burke. Nella puntata di \"ECW\" del 13 marzo gli ECW Originals (Van Dam, Sabu, Tommy Dreamer e The Sandman) sconfissero il New Breed (Elijah Burke, Kevin Thorn, Marcus Cor Von e Matt Striker) in un Tag Team Battle Royal match. Nella puntata di \"ECW\" del 27 marzo Van Dam sconfisse Elijah Burke. Il 1\u00ba aprile, a WrestleMania 23, gli ECW Originals sconfissero il New Breed. Nella puntata di \"Raw\" del 2 aprile Van Dam e Sabu apparirono nello show rosso, partecipando ad un Tag Team Battle Royal match per il World Tag Team Championship di John Cena e Shawn Michaels ma l'incontro e i titoli di coppia furono vinti dagli Hardy Boyz (Jeff Hardy e Matt Hardy). Nella puntata di \"ECW\" del 3 aprile gli ECW Originals furono sconfitti dal New Breed in un Extreme Rules match. Nella puntata di \"ECW\" del 10 aprile Van Dam fu sconfitto da Marcus Cor Von. Nella puntata di \"ECW\" del 17 aprile Van Dam sconfisse Elijah Burke. Nella puntata di \"ECW\" del 24 aprile gli ECW Originals sconfissero il New Breed in un Tag Team Elimination match. Nella puntata di \"Raw\" del 30 aprile Van Dam appar\u00ec nello show rosso, venendo per\u00f2 pesantemente sconfitto da Umaga. Nella puntata di \"ECW\" del 1\u00ba maggio Van Dam vinse un Extreme Rules Fatal 4-Way match che comprendeva anche Sabu, Tommy Dreamer e The Sandman per diventare il contendente n\u00ba1 all'ECW World Championship di Vince McMahon. Nella puntata di \"ECW\" dell'8 maggio Van Dam affront\u00f2 Vince McMahon, Shane McMahon e Umaga in un 3-on-1 Handicap match per l'ECW World Championship di Vince ma fu sconfitto. Nella puntata di \"ECW\" del 15 maggio Van Dam sconfisse Snitsky per squalifica.\nNella puntata di \"Raw\" del 28 maggio Van Dam fu sconfitto da Randy Orton per decisione arbitrale poich\u00e9 aveva subito una commozione cerebrale (\"kayfabe\"). Il 3 giugno, a One Night Stand, Van Dam sconfisse Randy Orton in uno Stretcher match; tuttavia, al termine dell'incontro, Van Dam fu brutalmente attaccato da Orton con un \"Punt Kick\" e un \"hangman ddt\" sul cemento, riportando cos\u00ec una nuova commozione cerebrale (\"kayfabe\"). Il 4 giugno, sul sito WWE.com, fu riportata la notizia secondo la quale Van Dam sarebbe stato costretto a passare un periodo indefinito lontano dal ring per curare la commozione cerebrale ed altri infortuni di lieve entit\u00e0.\nSporadiche apparizioni (2007\u20132009).\nNella puntata di \"Raw\" del 10 dicembre 2007, in cui si celebr\u00f2 il quindicesimo anniversario dello show, Van Dam effettu\u00f2 il suo ritorno \"One Night Only\" in un ring WWE, sconfiggendo facilmente Santino Marella.\nIl 25 gennaio 2009, alla Royal Rumble, Van Dam effettu\u00f2 un altro ritorno \"One Night Only\" in WWE, partecipando all'omonimo match col numero 25 e venendo per\u00f2 eliminato da Chris Jericho.\nTotal Nonstop Action Wrestling.\nTNA World Heavyweight Championship (2010).\nL'8 marzo 2010, Van Dam ha fatto il suo debutto nella TNA sconfiggendo Sting in pochi secondi, dopo la sua vittoria Sting aggredisce RVD con una mazza da Baseball. RVD si vendic\u00f2 la settimana successiva attaccando Sting durante la sua entrata.\nIl 22 marzo ad Impact RVD e Jeff Hardy sconfiggono i Beer Money Inc. (Robert Roode e James Storm). La settimana successiva i due in coppia con Eric Young sconfiggono la Stable The Band (Kevin Nash, Scott Hall e Syxx-Pac) in un six man tag team steel cage match. Il 5 aprile la coppia RVD/Hardy viene introdotta nel Team Hogan per l'incontro annuale di Lockdown cio\u00e8 il Lethal Lockdown Match, dove dovranno affrontare il Team Flair. A Lockdown il Team Hogan, (Abyss, Jeff Jarrett e Jeff Hardy) sconfigge il Team Flair (Sting, Desmond Wolfe, Robert Roode e Storm).\nLa notte dopo il PPV RVD ha sconfitto Jeff Hardy in un match valido per la carica di contendente numero uno al titolo mondiale della TNA che si \u00e8 svolto la sera stessa e dove RVD ha conquistato il titolo per la prima volta in carriera. Dopo la sua prima difesa televisiva contro Desmond Wolfe, AJ Styles annuncia di sfruttare la sua clausola di Re-match per l'evento Sacrifice.\nA Sacrifice RVD sconfigge AJ Styles, il mese successivo al PPV Slammiversary VIII difende il titolo contro Sting, a Victory Road difende il titolo contro Abyss, Jeff Hardy e Mr. Anderson in un incontro a quattro. La settimana successiva RVD si allea con il Gruppo ECW (formato da Tommy Dreamer, Raven, Stevie Richards, Rhino, Brother Devon, Pat Kenney, Al Snow e Mick Foley) che lo hanno salvato durante il pestaggio di Abyss. La settimana successiva, la presidentessa della TNA Dixie Carter ha accettato di organizzare un event in PPV in ricordo della ECW chiamato Hardcore Justice. Nel corso del PPV che si \u00e8 svolto l'8 agosto RVD ha sconfitto l'ex tag team partner Sabu in un match a regole estreme e senza il titolo in palio, in origine l'incontro previsto era contro Jerry Lynn, ma per un infortunio di quest'ultimo l'idea \u00e8 stata scartata. La sera successiva RVD difende il titolo contro Abyss al termine dell'incontro scatta una rissa tra i lottatori TNA ed ECW, nel mentre nel backstage Abyss attacca RVD con la sua mazza chiamata Janice, nei giorni successivi si viene a sapere che RVD \u00e8 rimasto infortunato e quindi \u00e8 costretto a rendere vacante il suo TNA World Heavyweight Championship. A fine 2010 inizia un feud con gli Immortal.\nVarie faide e X Division Championship (2011\u20132013).\nA TNA Victory Road 2011 il suo match con Mr. Anderson per decretare il n. 1 contender al TNA World Title finisce in parit\u00e0 per un doppio count-out. A TNA Lockdown 2011 non riesce a vincere il TNA Title in un Triple Treat Match contro Mr. Anderson e il campione Sting. Neanche a TNA Sacrifice 2011 riesce a battere Sting in un match 1 vs 1.Ad Destination X sconfigge il suo rivale di sempre Jerry Lynn.Ad Hardcore Justice perde contro Crimson per il Bound Of Glory Series. RVD inizia una lunga serie di sconfitte per squalifica causate da Jerry Lynn, inizia quindi un feud con quest'ultimo.A Bound For Glory sconfigge Jerry Lynn in un Full Metal Mayhem. A Turning Point ha sconfitto Christopher Daniels.\nIn una puntata di \"Impact!\" affronta Robbie E per il Television Championship, ma perde. Il 5 gennaio viene sancito un match per Genesis, dove RVD affronter\u00e0 Gunner.\nA Genesis perde contro Gunner. Torna per Lockdown in cui il Team Jarrett (compreso anche RVD) batte il Team Bischoff in un Lethal Lockdown match. Nella Puntata di Impact! Del 19 aprile batte Jeff Hardy e Mr. Anderson diventando Number 1 Contender al TNA World Heavyweight Championship. Sul sito ufficiale della WWE viene inserito nella categoria Alumni insieme a Sting.\nA Sacrifice perde contro Bobby Roode nelLadder match per il TNA World Heavyweight Championship.\nNella puntata di Impact wrestling del 7 giugno Hulk Hogan annuncia per Slammiversary un Triple Threat #1 Contenders match tra RVD, Anderson e Hardy e il vincitore affronter\u00e0 uno tra Sting e Roode per il World Title nella puntata dello show successiva al PPV. A Bound for Glory sconfigge Zema Ion e conquista l'X Division Championship. Ora RVD \u00e8 un free agent ed \u00e8 stato presente alla cerimonia della WWE Hall of Fame 2013 e un giornalista quando gli ha chiesto se ci si deve aspettare un suo ritorno in WWE lui ha risposto: \"C'\u00e8 sempre una possibilit\u00e0\".\nRitorno in WWE (2013\u20132014).\nIl 16 giugno 2013, a Payback, \u00e8 stato mandato in onda un video-promo che preannunciava il rientro di Van Dam in WWE a distanza di quattro anni. Il 14 luglio, a Money in the Bank, Van Dam ha compiuto il suo ritorno, partecipando al Money in the Bank Ladder match che comprendeva anche CM Punk, Christian, Daniel Bryan, Randy Orton e Sheamus per un contratto per il WWE Championship ma l'incontro \u00e8 stato vinto da Orton. Nella puntata di \"Raw\" del 15 luglio Van Dam ha combattuto il suo primo match nello show rosso dopo sei anni, sconfiggendo Chris Jericho. Nella puntata di \"SmackDown\" del 19 luglio Van Dam ha anche combattuto il suo primo match nello show blu dopo otto anni, sconfiggendo Darren Young. Nella puntata di \"Raw\" del 22 luglio Van Dam ha sconfitto Wade Barrett. Nella puntata di \"SmackDown\" del 26 luglio Van Dam \u00e8 stato sconfitto dal World Heavyweight Champion Alberto Del Rio. Nella puntata di \"Raw\" del 29 luglio Van Dam ha sconfitto Fandango. Nella puntata di \"SmackDown\" del 2 agosto Van Dam ha partecipato ad un Triple Threat match che comprendeva anche Christian e il Mr. Money in the Bank Randy Orton per determinare il contendente n\u00ba1 al World Heavyweight Championship di Alberto Del Rio ma l'incontro \u00e8 stato vinto da Christian. Nella puntata di \"Raw\" del 5 agosto Van Dam ha sconfitto il World Heavyweight Champion Alberto Del Rio in un match non titolato. Nella puntata di \"SmackDown\" del 9 agosto Van Dam \u00e8 stato sconfitto da Randy Orton. Nella puntata di \"Raw\" del 12 agosto Van Dam ha vinto un Battle Royal match dopo aver eliminato per ultimo Mark Henry, diventando cos\u00ec il contendente n\u00ba1 allo United States Championship di Dean Ambrose. Il 18 agosto, nel \"Kick-off\" di SummerSlam, Van Dam ha affrontato Dean Ambrose per lo United States Championship ma lo ha sconfitto solamente per squalifica (e senza quindi conquistare il titolo) a causa dell'intervento di Roman Reigns e Seth Rollins.\nNella puntata di \"Raw\" del 26 agosto Van Dam ha sconfitto il World Heavyweight Champion Alberto Del Rio in un match non titolato. Nella puntata di \"SmackDown\" del 30 agosto Van Dam ha sconfitto il Mr. Money in the Bank Damien Sandow. Nella puntata di \"Raw\" del 2 settembre Van Dam ha sconfitto nuovamente Damien Sandow. Nella puntata di \"SmackDown\" del 6 settembre Van Dam \u00e8 stato sconfitto dal WWE Champion Randy Orton. Nella puntata di \"Raw\" del 9 settembre Van Dam ha sconfitto Ryback per squalifica. Il 15 settembre, a Night of Champions, Van Dam ha affrontato Alberto Del Rio per il World Heavyweight Championship ma lo ha sconfitto solamente per squalifica (e senza quindi conquistare il titolo). Nella puntata di \"Raw\" del 16 settembre Van Dam ha sconfitto Damien Sandow. Nella puntata di \"Raw\" del 23 settembre il match tra Van Dam e Randy Orton \u00e8 terminato in doppio count-out. Nella puntata di \"SmackDown\" del 4 ottobre Van Dam ha sconfitto Fandango. Il 6 ottobre, a Battleground, Van Dam ha affrontato Alberto Del Rio in un Hardcore match per il World Heavyweight Championship ma \u00e8 stato sconfitto. In seguito, durante la puntata di \"Raw\" del 7 ottobre, \u00e8 stato annunciato che Van Dam aveva chiesto un periodo di pausa.\nVan Dam ha fatto il suo ritorno in WWE nella puntata di \"Raw\" del 7 aprile 2014, sconfiggendo Damien Sandow. Nella puntata di \"SmackDown\" dell'11 aprile Van Dam ha sconfitto nuovamente Damien Sandow. Nella puntata di \"Raw\" del 14 aprile Van Dam ha sconfitto Alberto Del Rio nei quarti di finale di un torneo valevole per la nomina di contendente n\u00ba1 all'Intercontinental Championship di Big E. Nella puntata di \"Raw\" del 21 aprile Van Dam ha sconfitto Cesaro nelle semifinali del torneo. Nella puntata di \"Raw\" del 28 aprile Van Dam \u00e8 stato sconfitto da Bad News Barrett nella finale del torneo. Nella puntata di \"SmackDown\" del 2 maggio Van Dam ha sconfitto Jack Swagger. Il 4 maggio, ad Extreme Rules, Van Dam ha partecipato ad un Triple Threat Elimination match che comprendeva anche Cesaro e Jack Swagger ma l'incontro \u00e8 stato vinto da Cesaro. Nella puntata di \"Raw\" del 5 maggio Van Dam ha sconfitto Cesaro per squalifica. Nella puntata di \"Raw\" del 12 maggio Van Dam ha sconfitto Jack Swagger. Nella puntata di \"Raw\" del 19 maggio Van Dam ha sconfitto Alberto Del Rio in un Beat the Clock Challenge, stabilendo il miglior tempo di vittoria generale, diventando cos\u00ec il contendente n\u00ba1 all'Intercontinental Championship di Bad News Barrett. Nella puntata di \"Raw\" del 26 maggio Van Dam \u00e8 stato sconfitto da Cesaro. Il 1\u00ba giugno, a Payback, Van Dam ha affrontato Bad News Barrett per l'Intercontinental Championship ma \u00e8 stato sconfitto. Nella puntata di \"SmackDown\" del 6 giugno Van Dam ha partecipato ad un Triple Threat match per l'Intercontinental Championship che comprendeva anche Cesaro e il campione Bad News Barrett ma l'incontro \u00e8 stato vinto da quest'ultimo. Nella puntata di \"Raw\" del 9 giugno Van Dam \u00e8 stato sconfitto da Cesaro. Nella puntata di \"Raw\" del 16 giugno Van Dam ha partecipato ad un Battle Royal match con in palio la qualificazione al Ladder match di Money in the Bank per il vacante WWE World Heavyweight Championship ma l'incontro \u00e8 stato vinto da Roman Reigns. Nella puntata di \"Raw\" del 23 giugno Van Dam \u00e8 stato sconfitto da Seth Rollins per squalifica a causa dell'intervento di Dean Ambrose. Il 29 giugno, a Money in the Bank, Van Dam ha partecipato all'omonimo match che comprendeva anche Dean Ambrose, Seth Rollins, Dolph Ziggler, Jack Swagger e Kofi Kingston ma l'incontro \u00e8 stato vinto da Rollins. Nella puntata di \"Raw\" del 30 giugno Van Dam \u00e8 stato sconfitto dal Mr. Money in the Bank Seth Rollins. Nella puntata di \"Raw\" del 7 luglio Van Dam \u00e8 stato sconfitto da Rusev. Nella puntata di \"Raw\" del 14 luglio Van Dam \u00e8 stato sconfitto da Alberto Del Rio. Nella puntata di Raw dell'11 agosto Van Dam \u00e8 stato sconfitto da Seth Rollins. Il 17 agosto, nel \"Kick-off\" di SummerSlam, Van Dam ha sconfitto Cesaro. Nella puntata di \"SmackDown\" del 22 agosto Van Dam ha sconfitto Randy Orton per squalifica. Nella puntata di \"Raw\" del 25 agosto Van Dam ha affrontato Cesaro per determinare il contendente n\u00ba1 allo United States Championship di Sheamus ma \u00e8 stato sconfitto. Nella puntata di \"SmackDown\" del 29 agosto Van Dam \u00e8 stato sconfitto da Seth Rollins. Dopodich\u00e9 Van Dam ha chiesto e ottenuto dalla WWE di poter osservare un periodo di pausa.\nTorna nella puntata di Raw dedicata agli Slammy Awards per presentare la categoria \"del momento estremo dell'anno\".\nRitorno nel circuito indipendente (2015\u20132019).\nNel 2015 RVD \u00e8 apparso in vari circuiti indipendenti, inclusa un'apparizione nella House of Hardcore, la federazione aperta dall'ex ECW Original Tommy Dreamer. Il 7 giugno 2015 Van Dam ha affrontato e sconfitto Scott Steiner durante un evento live di Legends of Wrestling.\nWWE Hall of Fame (2021).\nIl 29 marzo 2021, fu annunciato il suo inserimento nella WWE Hall of Fame, la sera prima di \"WrestleMania 37\"."}
{"id": "293149", "revid": "809148", "url": "https://it.wikipedia.org/wiki?curid=293149", "title": "Modello Lambda-CDM", "text": "Il modello Lambda-CDM o \u039bCDM (CDM sta per \"Cold Dark Matter\", ossia \"Materia Oscura Fredda\") \u00e8 un modello che riproduce in modo soddisfacente le osservazioni della cosmologia del Big Bang, spiegando in particolare le osservazioni della radiazione cosmica di fondo (CMB), della struttura a grande scala dell'universo e delle supernovae che indicano un universo in espansione accelerata.\nEssendo il modello pi\u00f9 semplice in accordo con le osservazioni viene indicato come l'attuale \"modello standard della cosmologia\", secondo il criterio di \"economia logica\".\nDescrizione.\nGli elementi costitutivi sono:\nIl modello assume una invarianza di scala nello spettro delle perturbazioni primordiali e descrive un universo senza curvatura spaziale. Inoltre assume l'assenza di topologia osservabile, in modo che l'universo sia molto pi\u00f9 grande dell'orizzonte di particella osservabile. Queste predizioni derivano dal fatto che il modello include l'inflazione cosmica.\nQueste sono le assunzioni pi\u00f9 semplici per un modello cosmogico consistente, tuttavia i cosmologi si aspettano che non tutte vengano rispettate esattamente. In particolare l'inflazione cosmica prevede una curvatura spaziale dell'ordine di 10\u22124 fino a 10\u22125 e sarebbe inoltre sorprendente se la temperatura della materia oscura fosse esattamente lo zero assoluto. In pi\u00f9 il modello \u039bCDM non dice nulla sull'origine fisica della materia oscura, dell'energia oscura e dello spettro delle perturbazioni primordiali.\nParametri.\nIl modello pu\u00f2 essere parametrizzato in termini di sei parametri. La costante di Hubble determina la velocit\u00e0 di espansione dell'universo, nonch\u00e9 la densit\u00e0 critica per la chiusura dell'universo, formula_1. Le densit\u00e0 di barioni, materia oscura e energia oscura sono date dai rispettivi parametri formula_2; ad esempio, per i barioni formula_3.\nSiccome il modello \u039bCDM assume un universo piatto, queste densit\u00e0 sommate sono pari a uno, e la densit\u00e0 dell'energia oscura non \u00e8 un parametro libero. La profondit\u00e0 ottica al momento della reionizzazione determina il redshift (\"z\") della reionizzazione. Le informazioni sulle fluttuazioni sono determinate dall'ampiezza delle fluttuazioni primordiali (dall'inflazione cosmica) e l'indice spettrale, che indica come le fluttuazioni cambino con la scala (formula_4 corrisponde a uno spettro con invarianza di scala).\nGli errori nella tabella a seguito sono \"1\u2212\u03c3\": cio\u00e8 statisticamente c'\u00e8 una probabilit\u00e0 del 68% che il valore vero cada tra il limite superiore e inferiore. Gli errori non sono gaussiani e sono stati ricavati usando una analisi di Monte Carlo dal gruppo della Sloan Digital Sky Survey (SDSS) (Tegmark \"et al.\"), che fa uso anche dei dati della sonda WMAP (Wilkinson Microwave Anisotropy Probe).\nEstensioni.\n\u00c8 possibile estendere il modello \u039bCDM, ad esempio includendo la quintessenza al posto della costante cosmologica. In questo caso, cambia l'equazione di stato dell'energia oscura. L'inflazione cosmica predice fluttuazioni tensoriali (onde gravitazionali). Altre modifiche riguardano ad esempio una curvatura spaziale non nulla o variazioni dell'indice spettrale (che per\u00f2 non sarebbero consistenti con l'inflazione).\nConsiderare anche queste modifiche in generale \"aumenta\" gli errori nei parametri sopra riportati e potrebbe anche variare leggermente i valori osservati.\nQuesti valori sono coerenti con una costante cosmologica, formula_5, e curvatura spaziale nulla."}
{"id": "293166", "revid": "104458", "url": "https://it.wikipedia.org/wiki?curid=293166", "title": "Hausen (Svizzera)", "text": "Hausen (toponimo tedesco; fino al 2003 Hausen bei Brugg) \u00e8 un comune svizzero di 3\u00a0575 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "293168", "revid": "1228162", "url": "https://it.wikipedia.org/wiki?curid=293168", "title": "Giovanni Battista Morgagni", "text": "Considerato il fondatore dell'anatomia patologica nella sua forma contemporanea, fu definito da Rudolf Virchow come \"il padre della patologia moderna\". La sua celebrit\u00e0 fu tale che il medico napoletano Giuseppe Mosca ne scrisse una biografia mentre egli era ancora in vita. La sua monumentale opera \"De sedibus et causis morborum per anatomen indagatis\" stabil\u00ec per la prima volta il principio medico fondamentale che la maggior parte delle malattie \u00e8 localizzabile in specifiche aree e tessuti e non coinvolge indifferentemente tutto il corpo.\nBiografia.\nInfanzia e periodo degli studi.\n\"Sua Maest\u00e0 anatomica\", cos\u00ec come era chiamato Morgagni in Europa, nacque a Forl\u00ec il 25 febbraio 1682 da Fabrizio Morgagni, illustre per cariche cittadine e da Maria Tornielli. Rimasto orfano del padre a soli 7 anni, venne cresciuto ed istruito dalla madre, che gli insegn\u00f2 a parlare usualmente e correttamente il latino e che lo fece appassionare alle belle lettere. All'et\u00e0 di 14 anni, Morgagni venne iscritto alla prestigiosa Accademia dei Filergiti di Forl\u00ec, in cui studi\u00f2 non solo latino, ma anche matematica, archeologia e astronomia, dando grande dimostrazione della sua precocit\u00e0 d'apprendimento.\nIl 18 novembre 1698, all'et\u00e0 di sedici anni, si iscrisse all'Universit\u00e0 di Bologna per studiarvi medicina, specie anatomia, considerata da Morgagni \"pietra angolare di tutto l'edificio medico\". Ebbe come maestro di anatomia Ippolito Albertini, ma soprattutto ebbe la possibilit\u00e0 di seguire le lezioni di Antonio Maria Valsalva, eminente sperimentalista di fisiologia, nonch\u00e9 figlio scientifico di Marcello Malpighi, tra i primi ad opporsi al fenomeno seicentesco della separazione tra speculazione scientifica e pratica. In effetti Morgagni non \u00e8 da considerarsi lo scopritore unico del metodo -detto poi \"morgagnano\"-, bens\u00ec l'esponente principale, che raccolse e svilupp\u00f2 le fatiche dei suoi maestri diretti e indiretti, Valsalva e Malpighi, per creare quell'edificio monumentale anatomo-patologico che sta alla base della medicina moderna.\nFin dalla prima anatomia pubblica a cui assistette, Morgagni incominci\u00f2 a registrare in un apposito diario medico-scientifico: \"... \" quanto di interessante gli veniva di leggere, di udire o di osservare di persona\" ...\". A questo metodo di studio e di lavoro Morgagni si mantenne fedele per tutta la vita e ci\u00f2 gli consent\u00ec di raccogliere e classificare nel suo diario dal 1699 fino al 1767 osservazioni cliniche e anatomiche, riscontri autoptici, relazioni di colloqui e di discussioni, riassunti critici di letture con aggiornamenti, confronti e integrazioni anche a distanza di anni (\"G. Ongaro\").\nNonostante fosse stato colpito pochi mesi prima da oftalmia, il 16 luglio 1701 Morgagni si laure\u00f2 a pieni voti in filosofia e medicina, dopo essersi guadagnato l'attenzione dei suoi insegnanti per la sua memoria eccezionale e il giudizio acuto.\nPraticantato e periodo bolognese.\nDopo la laurea divenne allievo e assistente di Valsalva, all'ospedale di \"S. Maria della Morte\", coadiuvandolo non solo nell'attivit\u00e0 settoria e didattica ma anche nella compilazione di una delle pi\u00f9 importanti opere del Valsalva, il \"De aure humano tractatus\"; esperienza che accrebbe notevolmente la sua conoscenza anatomica e patologica. Intanto iniziarono ad arrivare per Morgagni i primi riconoscimenti, come ad esempio l'incarico di Presidente che nel 1704, a soli 22 anni, ricevette dall'Accademia degli Inquieti, di cui era entrato a far parte cinque anni prima. Sul modello dell'\"Accademia delle scienze francese\", Morgagni plasm\u00f2 l'istituzione, dove applic\u00f2 i principi con cui Malpighi aveva contribuito a far sorgere l'Accademia del Cimento: si pass\u00f2 dalle dispute teoriche alle consultazioni e agli esercizi d'indagine. Quasi a dimostrazione dello sperimentalismo verso cui aveva indirizzato l'indagine scientifica dell'Accademia, Morgagni vi lesse nel 1705 il primo volume dei suoi saggi anatomici, \"Adversaria anatomica\", che furono stampati per la prima volta nel 1706 e che all'et\u00e0 di soli 24 anni gli diedero un'immediata fama mondiale come anatomista.\nNonostante ci\u00f2, il 1\u00ba gennaio 1707 Morgagni fu costretto a lasciare Bologna, dopo i contrasti con l'influente Giovanni Girolamo Sbaraglia; cos\u00ec decise di trasferirsi a Venezia, attratto non solo dalla libert\u00e0 che la Repubblica di Venezia offriva ai suoi insegnanti universitari ma anche dalla disponibilit\u00e0 di libri rari, che si potevano trovare nella citt\u00e0 lagunare. Qui Morgagni entr\u00f2 in contatto con diversi uomini dotti, quali il chimico Giangirolamo Zanichelli, col quale lavor\u00f2 nell'illustre Farmacia di Santa Fosca e l'anatomista Giandomenico Santorini, con cui coltiv\u00f2 gli studi di anatomia comparata. Durante il soggiorno veneziano si rec\u00f2 spesso a Padova, facente parte a quel tempo della Signoria veneziana, per seguire lezioni, avviare contatti e farsi conoscere dall'ambiente accademico.\nNel maggio 1709 torn\u00f2 a Forl\u00ec, dove esercit\u00f2 come medico pratico, ottenendo subito consenso; nonostante ci\u00f2 la sua vocazione rimaneva l'anatomia e la sua speranza quella di ottenere la cattedra all'Accademia di Padova, ammirata da Morgagni per il suo passato prestigioso.\nCattedra di Padova e matrimonio.\nNel 1711 il desiderio di Morgagni venne esaudito: venne chiamato alla seconda Cattedra di \"medicina teorica\" dell'Universit\u00e0 degli Studi di Padova lasciata libera da Antonio Vallisneri, dopo che quest'ultimo ebbe ottenuto la prima Cattedra dopo la morte di Domenico Guglielmini. Numerose sono le testimonianze epistolari dell'impegno profuso da Giovanni Maria Lancisi, archiatra del Papa, per far ottenere la Cattedra al suo amico; ma le informazioni decisive che spinsero i Riformatori a concedere la Cattedra al Morgagni vennero da Lorenzo Tiepolo: nella presentazione di Morgagni da parte del Tiepolo, che espone in brevi ma chiare linee la formazione morgagnana, viene messa in risalto non solo l'intelligenza del forlivese, ma anche l'incontaminata morale ed onest\u00e0 dei costumi.\nL'8 ottobre 1711 Morgagni ottenne l'incarico, ma tenne la sua prima lezione solamente il 17 marzo 1712: durante l'orazione inaugurale riusc\u00ec subito a trasmettere, con il suo latino forbito, l'interesse per la medicina e ancor di pi\u00f9 per la verit\u00e0: nell'esposizione del programma degli studi medici, infatti, Morgagni afferm\u00f2 che non si potesse decidere della natura di una malattia senza la corrispondente sezione del cadavere, sottolineando cos\u00ec come la sua visione del medico non potesse prescindere dagli studi anatomici.\nNel frattempo Morgagni aveva deciso di sposare una sua concittadina di nobili origini, Paola Vergeri: nonostante provenisse da famiglia agiata, Morgagni non vantava alcun titolo nobiliare necessario per prenderla in sposa, cos\u00ec che fu costretto a rivolgersi al Lancisi. Quest'ultimo riusc\u00ec a fargli concedere da Sua Santit\u00e0, il 12 giugno 1712, la cittadinanza e la nobilt\u00e0 romana, che permisero a Morgagni di sposare Paola Vergeri il 22 settembre 1712. Ebbero 15 figli, tre maschi, di cui uno morto giovane, Agostino, che divenne gesuita e Fabrizio, che ebbe due figlie, e dodici femmine, di cui quattro morte in tenera et\u00e0 e otto monache. Vi \u00e8 in realt\u00e0 una seconda versione sul numero dei figli di Morgagni, presentata da Massimo Chiadini: in un carteggio morgagnano mostrato durante la terza seduta del I Congresso Nazionale della \"Societ\u00e0 Italiana di Storia della Medicina\" si parla di tre figli e sette figlie: un maschio e cinque femmine morti in tenera et\u00e0; inoltre i due maschi sopravvissuti si chiamavano Valeriano e Luigi Giovan Battista.\nIntanto, in ambito professionale, Morgagni inizi\u00f2 ad ottenere importanti riconoscimenti: nonostante non si fosse mai attenuto alla stretta osservanza dei programmi, ritenuti allora immutabili e perfetti, i riformatori veneti videro come l'efficace insegnamento morgagnano stesse rialzando le sorti dello studio della medicina, cos\u00ec che il 5 ottobre 1715 il Senato dell'Accademia padovana offr\u00ec al Morgagni la cattedra di anatomia, rimasta vacante dopo la morte del professore Michele Angelo Molinetto. Morgagni tenne la sua prima lezione di anatomia il 21 gennaio 1716: dal suo discorso si colse la grande commozione per quel posto tanto desiderato e occupato da illustrissimi predecessori, quali ad esempio Andrea Vesalio, Gabriele Falloppio, Girolamo Fabrici. Dopo aver sottolineato come bisognasse giudicare gli antichi alla misura dei loro tempi e non del presente, Morgagni pose l'accento sull'indispensabilit\u00e0 di ogni parte degli studi anatomici per conoscere la natura del corpo, intesa non come costituzione complessiva bens\u00ec come struttura di ogni organo: natura del corpo, che rappresenta il principio del discorso nell'arte medica.\nA poco pi\u00f9 di trent'anni era considerato il maggiore anatomista del tempo e la sua fama crebbe con gli anni: innumerevoli le proposte di lavoro che ricevette dalla citt\u00e0 natale ed anche da parte di Herman Boerhaave per andare a insegnare a Leida. Le proposte di lavoro fioccavano come le onorificenze: nel 1718 divenne Preside dello studio di Padova; nel 1724 fu fatto socio del R. Istituto di Londra e nel 1731 dell'Accademia delle Scienze di Parigi, nel 1735 dell'Imperiale di Pietroburgo e nel 1754 dell'Accademia Reale di Berlino.\nPeriodo della maturit\u00e0 e morte.\nNel 1761 Morgagni pubblic\u00f2 il suo massimo contributo alla medicina, \"De sedibus et causis morborum per anatomen indagatis\": la grande opera del forlivese stabil\u00ec una volta per sempre la correlazione tra osservazione anatomica e pratica clinica, spostando l'accento dallo studio della natura della malattia a quello della sede della malattia.\nIl 2 settembre 1770 venne a mancare la moglie di Morgagni, mentre \"Sua Maest\u00e0 Anatomica\" mor\u00ec a causa di un colpo apoplettico la sera di gioved\u00ec 5 dicembre 1771, al numero 2 di via San Massimo, a Padova. Fu sepolto nella vicina Chiesa di San Massimo.\nNel 1773, i 5.000 volumi della Sua biblioteca furono acquistati dalla Biblioteca universitaria di Padova dove si trovano tutt'oggi.\nMorgagni fu uno scienziato moderno, che nella sua attivit\u00e0 di ricerca us\u00f2 sistematicamente il metodo sperimentale, utilizzato poi da alcuni suoi allievi, tra cui Andrea Pasta, che diffusero il metodo morgagnano in tutto il mondo scientifico. Oltre che uomo di scienza fu anche un abilissimo e ricercato clinico medico; personalit\u00e0 eclettica e di vasta cultura umanistica fu anche latinista, archeologo, botanico e storico.\nFra i suoi ammiratori, si segnala il medico Camillo Versari, che ci ha lasciato \"Sei discorsi consacrati alla vita, alle opere, all'elogio di Giovan Battista Morgagni\" e che nel 1873 ha donato alla citt\u00e0 di Forl\u00ec il monumento a Morgagni.\nOpera scientifica.\nLa sua opera scientifica pu\u00f2 suddividersi in due parti, quella \"anatomica\" e quella \"anatomo-patologica\". Le ricerche anatomiche sono contenute nelle \"\u201cAdversaria anatomica\u201d\" e nelle \"Epistolae anatomicae\", opere in cui sono descritte innumerevoli scoperte morfologiche che gli diedero fama mondiale, tanto che nel 1769 la \"Natio Germanica\" lo proclam\u00f2 \"Anatomicorum totius Europae Princeps\".\nLe ricerche anatomo-patologiche sono invece contenute nella sua opera pi\u00f9 celebre, il \"De sedibus et causis morborum per anatomen indagatis\" (1761), uno dei libri pi\u00f9 importanti della storia della medicina, che segna l'inizio della patologia d'organo e il tramonto dell\"'umoralismo\", teoria che aveva dominato in patologia dai tempi di Ippocrate e Galeno. Con lui inizia la moderna patologia e, dunque, la medicina moderna, caratterizzata dal definitivo successo del metodo fondato sull'osservazione sistematica e sull'esperimento.\nNel \"De sedibus\", mettendo in relazione le alterazioni anatomiche osservate autopticamente con le malattie che erano state rilevate clinicamente, dimostra come ad ogni alterazione anatomica corrisponda un'alterazione della funzione e quindi una malattia.\nLa cirrosi epatica, ad esempio, \u00e8 stata descritta per la prima volta da Giovanni Battista Morgagni nel \"De sedibus\", nel \"Libro III, Delle malattie del ventre, Lettera XXXVIII, Dell'Idropisia ascite, della Timpanite, dell'Idropisia del peritoneo e di altre idropisie dette saccate\". Il termine cirrosi fu coniato invece da Ren\u00e9 Laennec (come descritto nella sua \"Segnalazione XXV, dell'auscultazione mediata\" pubblicata nel 1819), volgarizzando i termini greci \"Skirr\u00f2s\" che significa duro, fibroso e \"Kirrh\u00f3s\"', che significa giallo, dal colore che il fegato assume nella cirrosi detta oggi \"di Morgagni-La\u00ebnnec\".\n\"Adversaria anatomica\".\nL'opera, presentata come saggio, a testimonianza della modestia di Morgagni, racchiude tutte le fatiche bolognesi e conta 6 volumi.\nGli \"Adversaria anatomica I\" vennero letti per la prima volta nel 1705 all'Accademia degli Inquieti e stampati l'anno dopo grazie al presidente dell'Accademia delle Scienze, Eustachio Manfredi, il 28 ottobre 1706: alla stampa del primo volume Morgagni inser\u00ec una lettera preliminare, che fungesse da proemio e programma dell'opera. Gli \"Adversaria anatomica I\", costituiti da 50 paragrafi, vennero divisi in 3 parti:\nAd esempio procedette alla segnalazione e descrizione delle ghiandole aritenoidee, da altri non prima vedute; approfond\u00ec gli studi sulla ghiandola dell'epiglottide, vista s\u00ec da Berengario, ma non riconosciuta come ghiandola ed infine dimostr\u00f2 come i muscoli iotiroidei e sternotiroidei non si attaccasero alla base della cartilagine scutiforme bens\u00ec si prolungassero sui suoi lati.\nTutti rimasero colpiti dalla maturit\u00e0 di osservazione e di critica del forlivese, anche se ci\u00f2 non lo esent\u00f2 da critiche, specie da quelle di Gianbattista Bianchi e Giovanni Giacomo Manget.\nFu proprio la critica degli errori di Gianbattista Bianchi a costituire la materia degli ultimi 5 Adversaria, scritti anche in risposta agli errori del \"Teatro anatomico\" del Manget, specie gli \"Adversaria II\", come Morgagni conferma in una lettera introduttiva a Giacomo Manget, medico del re di Prussia. Negli \"Adversaria III\" Morgagni, dopo aver analizzato, invece, gli errori presenti nella \"Historia hepatica\", scritta da Gianbattista Bianchi, si sofferma a studiare i diverticoli o appendici occidentali dell'intestino, specie l'appendice vermiforme del cieco. Negli \"Adversaria IV\", dopo una breve introduzione in cui Morgagni ringrazia i procuratori di San Marco e Giovanni Battista Volpi, editore degli Adversaria, Sua maest\u00e0 anatomica affronta il tema della gravidanza extrauterina.\nIl volume pi\u00f9 importante e vasto dal punto di vista anatomico resta comunque gli \"Adversaria V\", nel quale si affronta, dopo una breve dedica al Lancisi, il tema dei precordi (mammelle, pleura, pericardio, cuore, diaframma, polmoni e respirazione) e delle cavit\u00e0 della laringe, denominate appunto ventricoli del Morgagni. Infine negli \"Adversaria VI\", terminati il 15 maggio 1719, Morgagni concentra la propria attenzione sull'encefalo, il midollo, i nervi e persino le ghiandole lacrimali, che descrive minuziosamente, ricostruendone inoltre la storia della loro scoperta a partire dai Romani.\n\"De sedibus et causis morborum per anatomen indagatis\".\n\u00c8 una delle opere pi\u00f9 celebri ed importanti della storia della medicina che pose le basi di un nuovo sistema fondato su un rigoroso metodo sperimentale in modo tale che la patologia pot\u00e9 finalmente diventare una scienza sperimentale. Il titolo stesso riassume l'essenza del metodo anatomo-clinico: \"morbus\" \u00e8 il quadro clinico presentato dal paziente; \"causis per anatomen indagatis\" \u00e8 l'alterazione organica dimostrata dall'esame autoptico. La rivoluzione effettuata da Morgagni consiste nella ricerca delle alterazioni, nello studio delle sedi e delle cause dei mali, quali solo l'anatomia sa rintracciare e dimostrare: la completezza del \"De sedibus\", ritenuto \"il libro\" dell'anatomia clinica e non solo patologica, risiede nel fatto che Morgagni si serv\u00ec non solo di 60 anni di esperienza personale, ma anche di osservazioni di predecessori e contemporanei.\nL'opera consta di 750 pagine, stampate fittamente su doppia colonna e risulta composta di settanta \"epistole medico anatomiche\", ordinate in cinque libri, ciascuno dei quali \u00e8 dedicato ad una delle principali Accademie europee di cui il Morgagni era socio ed \u00e8 preceduto da una lettera ad altrettanti illustri medici, in cui sono discussi i problemi fondamentali della ricerca anatomo-patologica.\nOgni \"epistola medico anatomica\" prende in considerazione una malattia, con la presentazione di un certo numero di casi della malattia a cui il titolo si riferisce, completi di dettagliata \"relazione autoptica\" ed \"epicrisi\" finale. In tutto sono presentati circa 700 casi, in gran parte di diretta osservazione del Morgagni, alcuni osservati dal Valsalva, altri dal Santorini e, infine, altri ancora desunti dalla letteratura di autori considerati dal Morgagni stesso scientificamente attendibili.\nIn ciascuna \"epistola medico anatomica\" Morgagni esamina la letteratura precedente e la mette a confronto con le proprie osservazioni. La sua sintesi \u00e8 quindi il frutto di continui esami comparativi, dapprima separatamente tra reperti anatomici e fra sintomi clinici e poi stabilendo i legami tra i due ordini di fenomeni. Il parallelismo fra lesione anatomica e sintomo clinico caratterizza le storie anatomico-mediche del \"De sedibus\" che \u00e8 improntato secondo il punto di vista clinico e non anatomico.\nL'ordinamento del \"De sedibus\" ricalca quello di un trattato di patologia speciale (\"G. Ongaro\").\nL'opera ebbe un'accoglienza trionfale, tanto che dal 1761 al 1765 ne furono stampate ben quattro edizioni e in seguito fu tradotta in lingua inglese, in lingua francese e in lingua italiana.\nLe scoperte originali di Morgagni furono numerose e toccarono molti settori della scienza medica: descrisse i fenomeni anatomici osservabili nell'angina pectoris e la degenerazione del miocardio; i suoi studi furono alla base della scoperta della bradicardia e dello studio dell'appendice vermiforme del ceco.\nParti anatomiche che prendono il nome da Morgagni.\nFrancesco Puccinotti, storico della medicina ottocentesco, scrisse con enfasi di Morgagni che: \"... \"se tutte le scoperte anatomiche fatte da lui dovessero portare il suo nome, forse un terzo delle parti del corpo umano, si nominerebbe da lui\"...\"."}
{"id": "293174", "revid": "1791", "url": "https://it.wikipedia.org/wiki?curid=293174", "title": "IEEE 802.15.3a", "text": ""}
{"id": "293175", "revid": "1791", "url": "https://it.wikipedia.org/wiki?curid=293175", "title": "IEEE 802.15.4a", "text": ""}
{"id": "293178", "revid": "32936", "url": "https://it.wikipedia.org/wiki?curid=293178", "title": "Romanoff", "text": ""}
{"id": "293180", "revid": "105025737", "url": "https://it.wikipedia.org/wiki?curid=293180", "title": "Smorzatore inerziale", "text": "Lo smorzatore inerziale (\"inertial compensator\", \"inertial damper\" o IDS) nell'universo fantascientifico di Star Trek \u00e8 un dispositivo utilizzato nelle navi stellari per annullare la forza di reazione causata dalle elevate accelerazioni necessarie a raggiungere e superare la velocit\u00e0 della luce in breve tempo.\nMotivazioni fisiche.\nSecondo la terza legge di Newton, \"ad ogni forza ne corrisponde una uguale in modulo e direzione ma contraria in verso\" alla forza esercitata.\nSul corpo umano, in risposta all'accelerazione verso velocit\u00e0 prossime a quella della luce, corrisponderebbe una forza di reazione esercitata dal corpo sui sedili del veicolo spaziale. Il rischio ovviamente \u00e8 quello di morire in caso di accelerazioni troppo forti (necessarie per giungere a velocit\u00e0 cos\u00ec elevate in breve tempo).\nFunzionamento.\nLo smorzatore inerziale manipola un campo di forza e si prende carico di contrastare le forti accelerazioni inerziali che si creano durante la normale navigazione dell'astronave, accelerazioni che se non contrastate provocherebbero danni all'equipaggio qualora superassero la soglia di 30\u00a0m/s2. Tale sistema lavora in parallelo con il campo di integrit\u00e0 strutturale (\"Structural Integrity Field\", SIF) il quale si occupa di fornire, tramite appositi campi di forza, rigidit\u00e0 alla struttura della nave e la rende resistente alle sollecitazioni cui \u00e8 sottoposta dai motori.\nL'IDS opera per mezzo di un campo di forza, costante (che diventa ovviamente variabile qualora si debba compensare variazioni di moto) e di piccola intensit\u00e0, mantenuto attivo in tutta la parte abitabile della nave. L'intensit\u00e0 di tale campo \u00e8 stabilita in 75 millicochrane con variazioni massime di 5,26 millicochrane/metro o, come da regolamento, 352,12 qualora l'equipaggio si trovi esposto al campo subspaziale.\nTale sistema, quindi, si incarica di anticipare gli effetti di accelerazione inerziale; ci\u00f2 \u00e8 permesso dal fatto che i controlli sull'IDS sono derivati dalla stessa postazione di controllo di volo. Il sistema IDS rende in tal modo l'equipaggio insensibile alle variazioni di accelerazione eccetto nel caso di repentine manovre o di cause esterne che provocano una variazione al moto, oppure qualora l'energia fornita al sistema sia stata, per cause contingenti, limitata.\nIl campo sfruttato da questo sistema \u00e8 fornito da 4 generatori di campo dislocati sul ponte 11 nella sezione a disco e da 2 generatori nella sezione secondaria (per quanto riguarda l'Enterprise NCC-1701-D). Ogni generatore \u00e8 costituito da 12 sorgenti di polarit\u00e0 gravitonica della potenza di 500\u00a0kW che alimentano una coppia di amplificatori di distorsione subspaziale da 150 millicochrane. Il calore prodotto in ogni unit\u00e0 \u00e8 dissipato da una coppia di dispositivi di raffreddamento ad elio liquido da 100.000 MJoule/ora. Sono inoltre presenti 3 generatori ausiliari in ognuna delle due sezioni, in grado di sopperire al mancato funzionamento degli altri generatori per pi\u00f9 di 12 ore al 65% dell'energia di picco del sistema. Il ciclo normale di lavoro dei generatori \u00e8 di 48 ore cui si vanno ad aggiungere 12 ore di degauss e manutenzione. I generatori di polarit\u00e0 gravitonica nominalmente possono rimanere in funzione per 2500 ore tra un ciclo di manutenzione degli elementi superconduttori e il successivo.\nIl volo normale richiede l'operativit\u00e0 di almeno due generatori di campo, bench\u00e9 l'ufficiale al comando possa richiedere la funzionalit\u00e0 di unit\u00e0 aggiuntive qualora si prospettino manovre rischiose. Quando l'astronave \u00e8 in stato di allarme, sono automaticamente posti in \"standby\" tutti i generatori non operativi in quel momento. In caso di limitazione di energia, una connessione tra le due sezioni dell'astronave permette ad un solo generatore di sopperire alle necessit\u00e0 di tutta la zona abitata."}
{"id": "293182", "revid": "11220", "url": "https://it.wikipedia.org/wiki?curid=293182", "title": "Anatomia clinica", "text": ""}
{"id": "293185", "revid": "1226", "url": "https://it.wikipedia.org/wiki?curid=293185", "title": "Ammortizzatori inerziali", "text": ""}
{"id": "293193", "revid": "2206120", "url": "https://it.wikipedia.org/wiki?curid=293193", "title": "Giacomo Bove", "text": "Biografia.\nNacque da una famiglia di vignaioli e frequent\u00f2 a Maranzana e ad Acqui Terme le scuole primarie, per poi andare a studiare a Genova, dove frequent\u00f2 l'Accademia Navale. Diplomato con onore, pot\u00e9 partecipare come guardiamarina alla spedizione scientifica in Estremo Oriente della nave \"Governolo\".\nNell'aprile del 1877 fu inviato nello stretto di Messina sulla nave \"Washington\" per studiare le correnti marine. Nel 1878 partecip\u00f2 alla spedizione di A. E. Nordenski\u00f6ld per la ricerca con successo del passaggio a nord-est a bordo della \"Vega\".\nNel 1880 venne nominato tenente di vascello della Regia Marina.\nIl 13 giugno 1881 spos\u00f2 Luisa Bruzzone, vedova Javorka ed il 3 settembre, sulla nave \"Europa\", part\u00ec per l'Argentina per compiere un primo viaggio in Sud-America ed in Patagonia. Per il secondo viaggio part\u00ec da Genova il 3 luglio 1883 sul vapore \"Sud America\".\nIl 2 dicembre 1885 part\u00ec per esplorare il Congo in Africa e torn\u00f2 il 17 ottobre 1886.\nDopo tante sofferenze dovute ad una malattia contratta nel suo ultimo viaggio, mentre tornava da un viaggio in Austria, il 9 agosto del 1887 si uccide a Verona. La salma riposa ora nella cappella di famiglia nel cimitero di Maranzana."}
{"id": "293197", "revid": "104458", "url": "https://it.wikipedia.org/wiki?curid=293197", "title": "Axel Teichmann", "text": "Biografia.\n. \u00c8 inquadrato nei ranghi dell'esercito tedesco come \"soldato-sportivo\".\nHa debuttato in campo internazionale ai Mondiali juniores di Canmore nel 1997, senza conseguire risultati di rilievo; partecip\u00f2 alla rassegna iridata giovanile fino a Saafelden 1999, dove vinse l'oro nella 10\u00a0km a tecnica classica.\nIn Coppa del Mondo ha esordito il 27 dicembre 1998 nella sprint a tecnica libera di Garmisch-Partenkirchen (25\u00b0), ha ottenuto il primo podio il 24 novembre 2002 nella staffetta di Kiruna (3\u00b0) e la prima vittoria il 21 dicembre successivo nella 20\u00a0km a inseguimento di Ramsau am Dachstein. Ha vinto, nella stagione 2004-2005, sia la Coppa generale sia quella di distanza.\nIn carriera ha preso parte a tre edizioni dei Giochi olimpici invernali, (14\u00b0 nella 15\u00a0km, 19\u00b0 nella 30\u00a0km, 38\u00b0 nell'inseguimento), (44\u00b0 nella 15 km, 2\u00b0 nella 50 km, 2\u00b0 nella sprint a squadre, 6\u00b0 nella staffetta) e (8\u00b0 nella 15 km, 39\u00b0 nella 50 km, 23\u00b0 nell'inseguimento, 9\u00b0 nella staffetta), e a otto dei Campionati mondiali, vincendo otto medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nHS = partenza a handicap\nMS = partenza in linea\nTC = tecnica classica\nTL = tecnica libera"}
{"id": "293198", "revid": "339392", "url": "https://it.wikipedia.org/wiki?curid=293198", "title": "Campionato del mondo di sci nordico 2003", "text": ""}
{"id": "293199", "revid": "339392", "url": "https://it.wikipedia.org/wiki?curid=293199", "title": "Campionato del mondo di sci nordico 2005", "text": ""}
{"id": "293202", "revid": "21583", "url": "https://it.wikipedia.org/wiki?curid=293202", "title": "Algoritmo di Floyd-Warshall", "text": "L'algoritmo di Floyd-Warshall calcola il cammino minimo per tutte le coppie di un grafo pesato e orientato con una complessit\u00e0 formula_1.\nL'idea alla base di questo algoritmo \u00e8 un processo iterativo che, scorrendo tutti i nodi, ad ogni passo \"h\" si ha (data una matrice \"A)\" nella posizione [i,j] la distanza - pesata - minima dal nodo di indice \"i\" a quello \"j\" attraversando solo nodi di indice minore o uguale a \"h\". Se non vi \u00e8 collegamento allora nella cella c'\u00e8 infinito. Ovviamente alla fine (con \"h\" = numero di nodi) leggendo la matrice si ricava la distanza minima fra i vari nodi del grafo.\nPremesso ci\u00f2, si pu\u00f2 dire che il problema si risolve in programmazione dinamica facendo uso teoricamente di una matrice cubica dove le ordinate e le ascisse sono \"i\" e \"j\", mentre \"h\" \u00e8 la profondit\u00e0. Praticamente, invece, possiamo usare una sola matrice reiterandola piano per piano in \"h\". Si comincia col ricavare la matrice di adiacenza del grafo (\"infinito\" dove non vi \u00e8 collegamento), poi basandoci su di essa cominciamo, in ogni passo \"h\" successivo si esaminano ogni cella[i,j] della matrice \"A\": se la somma della distanza tra \"i\" ed il nuovo nodo in esame \"h\" sommata alla distanza fra \"h\" e \"j\" \u00e8 minore della distanza direttamente fra \"i\" e \"j\" allora si sostituisce quest'ultimo con la precedente somma (per andare dal nodo \"i\" al nodo \"j\" mi conviene passare per il nodo \"h\").\nDetto in modo un po' pi\u00f9 formale se (Ah-1[i,h] + Ah-1[h,j]) &lt; Ah-1[i,j] allora Ah[i,j] = (Ah-1[i,h] + Ah-1[h,j]) dove \"h\" \u00e8 il piano che stiamo analizzando.\nSotto potete vedere un algoritmo in pseudocodice del procedimento descritto:\nInizializzazione\nint [0..n, 0..n] dist;\nfor i := 1 to n\nfor j := 1 to n\ndist[i][j] := Weight(i,j);\ndove Weight(i,j) \u00e8 una funzione che riporta il peso dell'arco da \"i\" a \"j\", 0 nel caso in cui \"i\" = \"j\" oppure infinito se non esiste un arco da \"i\" da \"j\" nel grafo.\nfloydWarshall(int [0..n, 0..n] dist) {\nfor h := 1 to n\nfor i := 1 to n\nfor j := 1 to n\nif (dist[i][j] &gt; dist[i][h] + dist[h][j]) then\ndist[i][j] := dist[i][h] + dist[h][j];\nRicostruzione dei Cammini Minimi.\nAl termine della procedura sopra riportata abbiamo solamente ottenuto il peso del cammino minimo tra ogni coppia di nodi, ma non sappiamo ancora quali siano effettivamente i nodi che formano tali cammini. Per ottenere anche il percorso si fa uso di un'ulteriore struttura dati dove memorizziamo, per ogni coppia (\"i\",\"j\") il predecessore di \"j\" nel cammino minimo che li collega. In fase di inizializzazione, ovviamente, il predecessore di \"j\" nel cammino minimo \"i \u2192 j\" \u00e8 i. L'algoritmo si modifica leggermente introducendo questo nuovo elemento:\nSe il cammino minimo tra \"i\" e \"j\" passa per il nodo \"h\" allora il predecessore di \"j\" in \"i\"\u2192\"j\" sar\u00e0 chiaramente il predecessore di \"j\" in \"h\"\u2192\"j\".\nUna volta ottenuta la struttura dati pred possiamo ricostruire i cammini minimi tra ogni coppia di nodi. Supponiamo di voler ricostruire il cammino minimo P1,5 e che questo sia 1,3,4,5. Utilizziamo pred in questo modo:"}
{"id": "293218", "revid": "15756", "url": "https://it.wikipedia.org/wiki?curid=293218", "title": "Marcos Baghdatis", "text": "Finalista agli Australian Open 2006 ed ex n\u00ba8 in classifica mondiale nell'agosto dello stesso anno, \u00e8 a tutt'oggi l'unico giocatore nella storia di Cipro ad aver raggiunto la finale in un torneo del Grande Slam e ad essere entrato tra i primi dieci tennisti al mondo. In carriera si \u00e8 aggiudicato in tutto 4 tornei ATP in singolare ed uno in doppio.\nIn Coppa Davis, vanta la pi\u00f9 lunga serie (36) di vittorie consecutive in singolare nella storia della manifestazione.\nBiografia.\nDa adolescente, traeva esempio dal campione australiano Patrick Rafter. Per realizzare il sogno di diventare come lui, all'et\u00e0 di 13 anni abbandon\u00f2 la scuola per dedicarsi al tennis a tempo pieno, trasferendosi in Francia per perfezionarsi.\nCarriera.\nJunior.\nA livello giovanile ha giocato tre finali Slam: agli US Open 2002 venendo sconfitto da Richard Gasquet, mentre nel gennaio successivo ha conquistato gli Australian Open su Florin Mergea, mentre ha perso nuovamente la finale degli US Open arrendendosi in due set al francese Jo-Wilfried Tsonga. A fine anno divenne \"World Junior Tennis Champion\".\n2005: primo ottavo slam e prima finale in carriera.\nNel 2005 venne eliminato nel primo turno dal Chennai Open. Riusc\u00ec, tuttavia, a riscattarsi nel primo torneo del Grande Slam dell'anno, gli Australian Open: elimin\u00f2 infatti uno dei migliori venti giocatori nel secondo turno, Ivan Ljubi\u010di\u0107, e, al turno successivo Tommy Robredo, giungendo fino agli ottavi di finale dove perse l'incontro contro Roger Federer. La sua prestazione lo mise comunque in evidenza come giovane promessa da tenere sott'occhio nei mesi a venire. Infortunatosi poco dopo gli Australian Open, rimase inattivo fino ad aprile, quando partecip\u00f2 all'Estoril Open in Portogallo dove venne eliminato al primo turno da Juan Carlos Ferrero, da qui ne seguirono altre come quella agli Open di Francia, Londra e Torneo di Wimbledon. Si riscatta negli ultimi due tornei dell'anno dove giunge fino ai quarti al Japan Open Tennis Championships 2005, battendo Janko Tipsarevi\u0107 con un doppio 6-4; al secondo turno elimina la testa di serie n\u00ba14 Ivo Min\u00e1\u0159 per 6-4,6-2; al terzo turno batte la testa di serie n\u00ba1 del torneo, Mariano Puerta per 6-2,6-7(11),7-5, prima di cedere a Mario An\u010di\u0107 in due set. Fa meglio agli Swiss Indoors, dove batte per 6-1,6-3 Mackin, al secondo turno, Tommy Haas per 6-2,6-3, mentre ai quarti trionfa per 6-7(2),7-6(5),6-3 contro Jos\u00e9 Acasuso, in semifinale mette fine alla corsa della testa di serie n\u00ba2 David Nalbandian per 6-2,7-6. In finale affronta il cileno Fernando Gonz\u00e1lez, giocando la prima finale della sua carriera nel circuito maggiore. Dopo aver vinto il primo set al tie-break, emerge l'esperienza dell'avversario che vince i restanti tre set. Chiude l'anno da n\u00ba 56 del ranking.\n2006: finale agli Australian Open, semifinale a Wimbledon e 1\u00ba titolo in carriera.\nInizia l'anno partecipando all'ATP di Doha dove giunge ai quarti di finale battendo al 1\u00ba turno il padrone di casa Khalfan, ed al 2\u00ba turno Feliciano L\u00f3pez con il punteggio di 6-2,3-6,7-5, mentre nei quarti cede alla testa di serie n\u00ba1 Roger Federer per 4-6,3-6. Si presenta agli Australian Open da n\u00ba 56, vince all'esordio contro Justin Gimelstob con il punteggio di 7-6(6),7-5,6-0; nel 2\u00ba turno apre il tabellone battendo la testa di serie n\u00ba17 Radek \u0160t\u011bp\u00e1nek, dove rischia di perdere la partita facendosi rimontare due set, ma alla fine trionfa al quinto e decisivo set con il punteggio di 6-4,6-3,3-6,0-6,7-5. Approda al terzo turno dove parte da favorito contro il tedesco Denis Gremelmayr; infatti il cipriota vince con il punteggio di 6-2,6-1,6-2, accedendo agli ottavi di finale, dove ad attenderlo sar\u00e0 il n\u00ba 2 del ranking mondiale, Andy Roddick. Qui Baghdatis sfodera una notevole prestazione, dove vince in 4 set (6-4,1-6,6-3,6-4); ma il cammino del cipriota non finisce qui perch\u00e9 nei quarti affronta la testa di serie n\u00ba7 del torneo, Ivan Ljubi\u010di\u0107, rischiando nuovamente di perdere la partita facendosi rimontare da due set a zero, ma riesce a mettere insieme il suo brillante tennis, riuscendo a vincere al quinto set con il punteggio di 6-4,6-2,4-6,3-6,6-3. Giunge in semifinale da autentica sorpresa dove affronta la testa di serie n\u00ba4 l'argentino, David Nalbandian.\nNonostante la giovane et\u00e0 di Baghdatis i due si sono affrontati gi\u00e0 due volte l'anno precedente, con il bilancio di 1-1, il primo incontro, agli Open di Francia, ha vinto l'argentino in quattro set, mentre l'altro a favore di Baghdatis, a Basilea, vincendo in due set, ma il match parte in salita per il cipriota che perde il primo set per 6-3 e il secondo per 5-1; tutto fa presagire ad un monologo dell'argentino, ma Baghdatis ha un sussulto d'orgoglio e recupera fino al 5-5 pari nel secondo set e seppur perdendeo il set per 7-5, comprende che pu\u00f2 scalfire il tennis del suo avversario, vincendo il terzo set per 6-3 e il quarto per 6-4. Al set decisivo \u00e8 la caparbiet\u00e0 del tennista pi\u00f9 inesperto a trionfare, cos\u00ec cipriota vince semifinale con il punteggio finale di 3-6,5-7,6-3,6-4,6-4. Baghdatis \u00e8 il decimo giocatore non testa di serie a raggiungere la finale all'Open d'Australia dopo Ken McGregor (1950), Phil Dent (1974), Mark Edmondson (1976), John Lloyd (1977), John Marks (1978), Steve Denton (1981), Carlos Moya (1997), Thomas Enqvist (1999) e Marat Safin (2004).\nInoltre \u00e8 la prima volta che un cipriota si qualifica per una finale del Grande Slam, diventando uno dei giocatori pi\u00f9 giovani di sempre a centrare tale obiettivo. In finale affronta il n\u00ba1 del mondo, Roger Federer, i due si sono affrontati gi\u00e0 agli Australian Open dell'anno precedente, i precedenti tra i due parlano chiaro 3-0 in favore dello svizzero, ma Baghdatis non parte intimorito e fin dall'inizio riesce a far vedere un ottimo tennis e a tenere testa a Federer, tanto che il tennista cipriota a sorpresa riesce a vincere il primo set per 7-5. Gioca bene anche nel secondo set che lo vede cedere con lo stesso punteggio del primo a parti invertite, da qui in poi il tennista cipriota perde il contatto con il match, e, negli ultimi due set vince appena due game, cedendo con il punteggio di 7-5,5-7,0-6,2-6. La finale permette a Baghdatis di farsi conoscere e far conoscere il suo tennis brillante. Riesce a far sognare l'intera isola di Cipro, che, il giorno della finale si fermer\u00e0 praticamente in blocco per seguirlo. Altro importante risultato per il tennista di Limassol sono i quarti di finale raggiunti nell'importante torneo di Indian Wells, dove batte per altro tennisti come Gast\u00f3n Gaudio e Tom\u00e1\u0161 Berdych prima di essere sconfitto solamente dallo spagnolo Rafael Nadal (5-7, 0-6), n\u00ba2 al mondo.\nDopo una stagione sottotono sul rosso, Baghdatis torna ad alti livelli conquistando, a met\u00e0 giugno, la semifinale sull'erba olandese di 's-Hertogenbosch, dove batte Ivo Min\u00e1\u0159 al 1\u00ba turno per 3-6,6-3,7-5, Vince Spadea per 6-2,7-6 e ai quarti Philipp Kohlschreiber, in semifinale cede contro Mario An\u010di\u0107. Si presenta al Torneo di Wimbledon e fin dal primo turno inizia in salita, dove contro Mackin riesce a vincere al quinto set con il punteggio di 6-4,6-7,6-7,7-5,6-2; al 2\u00ba turno fa suo il match approfittando del ritiro di Andrei Pavel sul 3-0 del primo set, mentre al turno successivo batte anche S\u00e9bastien Grosjean per 4-6,6-4,6-4,6-1. Si presenta per la prima volta agli ottavi nel torneo londinese dove affronta il padrone di casa Andy Murray riuscendolo a sconfiggere per 6-3,6-4,7-6; ai quarti deve affrontare Lleyton Hewitt, vincitore qui nel 2002, ma Baghdatis non parte intimorito e trionfa in 4 set (6-1,5-7,7-6,6-2), portandosi cos\u00ec in semifinale. Il suo cammino viene interrotto in tre set da Rafael Nadal. Una settimana pi\u00f9 tardi entrer\u00e0 per la prima volta in top10. Fa suo il terzo turno di Cincinnati eliminando Ga\u00ebl Monfils, prima di cedere a David Ferrer. Questo risultato gli consente di posizionarsi all'8\u00aa posizione suo best-ranking. Agli US Open (tennis) elimina Alexander Waske al primo turno, prima di cedere ad Andre Agassi giocando un'eccellente partita, persa per 4-6,4-6,6-3,7-5,5-7 dando vita ad una partita avvincente tra i due culminata dai crampi accusati dal cipriota, inoltre Baghdatis fu l'ultimo tennista battuto in carriera da Andre Agassi. Il 17 settembre 2006 conquista il suo primo titolo Atp in carriera, battendo nella finale del torneo di Pechino (500.000\u00a0$ di montepremi) il croato Mario An\u010di\u0107 con il punteggio di 6-4 6-0. Nel corso del torneo Baghdatis batt\u00e9 nell'ordine: Denis Gremelmayr per 4-6,6-1,7-6, Wang Yeu-tzuoo per 7-6,6-4, Danai Udomchoke per 6-2,6-1, Paradorn Srichaphan per 6-2,3-6,7-5 e in finale Mario An\u010di\u0107 per 6-4,6-0.\n2007: 2\u00ba titolo in carriera.\nIl 4 febbraio 2007 si \u00e8 aggiudicato il suo secondo titolo, quello dell'ATP di Zagabria (\u00a0\u20ac di montepremi), sconfiggendo un altro croato, Ivan Ljubi\u010di\u0107, per 7-6(4), 4-6, 6-4. Due settimane dopo \u00e8 finalista sul cemento di Marsiglia (\u00a0\u20ac di montepremi), dove viene sconfitto nell'atto conclusivo del torneo dal francese Gilles Simon. Dopo una primavera in chiaroscuro, riesce a risalire la china con l'inizio della breve stagione sull'erba. Dapprima riesce a raggiungere la finale nel torneo tedesco di Halle (\u00a0\u20ac di montepremi), sconfitto dal ceco Tom\u00e1\u0161 Berdych per 7-5, 6-4, mentre successivamente raggiunge i quarti di finale a Wimbledon dove viene eliminato, dopo una spettacolare partita durata cinque ore, per mano del serbo Novak \u0110okovi\u0107, con il punteggio di 6-7(4), 6-7(11), 7-6(3), 6-4, 5-7. Nel mese di ottobre Baghdatis agguanta le semifinali dell'ultimo Master Series della stagione, vale a dire quello di Parigi. Dopo aver sconfitto nell'ordine Ferrero, Ljubi\u010di\u0107, Davydenko e Robredo, la corsa del cipriota si arresta di fronte al talento dello spagnolo Rafael Nadal, al termine di una partita molto combattuta (4-6, 6-4, 6-3).\n2008: ottavi a Wimbledon.\nNel 2008 inizia la stagione nell'ATP 250 di Chennai, con 436.000 $ di montepremi. Baghdatis perde al primo turno con il punteggio di 6-3,6-4 per mano di Robin Haase. Si presenta agli Australian Open 2008 accreditato quale testa di serie n\u00ba15; al primo turno batte lo svedese Johansson in quattro set, mentre al turno successivo batte Marat Safin in cinque set, dopo essersi fatto recuperare da due set a zero con il punteggio finale di 6-4,6-4,2-6,3-6,6-2. Al terzo turno affronta la testa di serie n\u00ba19 Lleyton Hewitt che lo sconfigge in 5 set 6-4,5-7,5-7,7-6,3-6. Successivamente partecipa all'ATP 250 di Marsiglia dove batte in sequenza Arnaud Cl\u00e9ment, Ivo Karlovi\u0107 e Michail Ju\u017enyj. Tuttavia perde in semifinale per mano di Mario An\u010di\u0107 con il punteggio di 6-4,6-2. Non brilla nei successivi tornei dove riesce ad arrivare al secondo turno a Las Vegas, e al terzo turno ad Indian Well. Salta completamente la stagione su terra e si presenta direttamente all'Open di Francia dove viene eliminato al primo turno dall'italiano Simone Bolelli per 6-2,6-4,6-2. Inizia la stagione sull'erba con il torneo di Halle dove raggiunge i quarti di finale, prima di essere eliminato da Roger Federer per 6-4,6-4. Si presenta al Torneo di Wimbledon accreditato quale testa di serie n\u00ba10; batte in serie Steve Darcis in quattro set, lo svedese Johansson con un triplo 6-4 e al terzo turno elimina il tedesco Simon Stadler per 7-6,6-4,6-2. Negli ottavi d\u00e0 vita ad una partita molto combattuta, culminata nel 5\u00ba set con il punteggio di 8-6 per il suo avversario Feliciano L\u00f3pez con il punteggio finale di 7-5,2-6,6-3,6-7,6-8. Finisce la stagione con tre eliminazioni consecutive al primo turno a: Metz, Basilea e Parigi Bercy.\n2009: terzo sigillo in carriera.\nInizia bene la stagione del 2009 ottenendo un ottimo quarto turno agli Australian Open battendo Julien Benneteau in tre set, Robin S\u00f6derling in quattro set e Mardy Fish per 6-2,6-4,6-4. Approdato agli ottavi di finale affronta la testa di serie n\u00ba3 Novak \u0110okovi\u0107, uscendo sconfitto con onore in quattro set, 1-6,6-7,7-6,2-6. Raggiunge i quarti a Johannesburg eliminato da David Ferrer. Eliminato a San Jose per mano di Sam Querrey si presenta a Memphis dove viene eliminato nuovamente dallo stesso Quarrey questa volta al secondo turno. Raggiunge i quarti anche a Delray Beach eliminato da Chardy con un doppio tie-break. A Miami si ferma al secondo turno dopo aver eliminato Ernests Gulbis al primo turno. Viene nuovamente eliminato al primo turno agli Open di Francia da Juan M\u00f3naco per 6-3,6-2,6-4. Sulla stagione su erba raggiunge due secondi turni, sia a Londra che a s'Hertogenbosch. Dopo una seconda parte di stagione non esaltante si presenta all' ATP 250 Stockholm Open, dove batte la testa di serie n\u00ba 3 Juan Carlos Ferrero per 6-4,6-2, successivamente batte Kendrick con un doppio 6-2, nei quarti batte il qualificato Arnaud Cl\u00e9ment con un doppio 6-4 ed in semifinale approfitta del ritiro di Robin S\u00f6derling approdando per la 7\u00aa volta alla finale di un torneo, il giorno dopo batte il belga Olivier Rochus per 6-1,7-5 conquistando il terzo titolo in carriera senza mai perdere un set nell'intero torneo.\n2010: 4\u00ba titolo in carriera, elimina due numeri uno diversi.\nNel 2010, dopo l'uscita al secondo turno da Brisbane per mano di Tom\u00e1\u0161 Berdych, Bagdatis si presenta al Medibank International battendo, senza grossi problemi, sia Lindahl al primo turno, che Viktor Troicki al secondo. Nei quarti batte l'australiano Hewitt con il punteggio di 4-6,6-2,6-4, nelle semifinali batte Mardy Fish in una partita tiratissima finita per 6-4,6-7,7-6. Il giorno dopo elimina il francese Richard Gasquet per 6-4,7-6 conquistando il quarto titolo della sua carriera. Agli Australian Open si ritira nel corso del secondo set durante il terzo turno contro l'australiano Lleyton Hewitt. Sia a Rotterdam che a Marsiglia esce rispettivamente al secondo turno, rispettivamente per mano di Nikolaj Davydenko e di Micha\u00ebl Llodra. Disputa un ottimo torneo nell'ATP 500 di Dubai, raggiungendo le semifinali, ma perdendo contro Novak \u0110okovi\u0107 in tre set. Ad Indian Wells gioca direttamente il secondo turno usufruendo di un bye al primo turno. Batte Clement per 7-6,6-1 e al terzo turno batte piuttosto clamorosamente il numero uno del mondo Roger Federer con il punteggio di 7-5,5-7,7-6 tuttavia si ferma agli ottavi eliminato da Tommy Robredo in tre set. Raggiunge il terzo turno a Miami, eliminato da Marin \u010cili\u0107 in due set veloci. Inizia male la stagione su terra dove a Montecarlo esce al primo turno eliminato da Monta\u00f1\u00e9s per 6-4,6-3.\nAgli Internazionali d'Italia non va meglio in quanto viene eliminato con un doppio 6-2 da Gulbis. Si presenta al 250 di Monaco di Baviera da testa di serie n\u00ba5 e approda in semifinale dopo aver battuto Peter Gojowczyk, Marco Chiudinelli e Philipp Kohlschreiber, ma la sua corsa si ferma al penultimo atto per mano di Marin \u010cili\u0107 per 6-3,6-2,6-3. Si ferma al secondo turno a Madrid e non va oltre i quarti al 250 di Nizza. Agli Open di Francia si ferma al terzo turno per mano di Andy Murray in quattro set. La sua stagione sull'erba \u00e8 fallimentare, dove non riesce a vincere neanche una partita tra Halle, s'Hertogenbosch e Wimbledon. La seconda parte della stagione \u00e8 tutt'altro che negativa, dove centra la seconda finale della stagione a Washington, battendo Zeballos con un doppio 7-6, Mar\u010denko per 6-3,6-7,6-3, nei quarti batte Fernando Verdasco per 7-6,6-4, mentre in semifinale batte il belga Xavier Malisse per 6-2,7-6. Nell'atto conclusivo deve arrendersi all'argentino David Nalbandian per 6-2,7-6.\nIl meglio per\u00f2 arriva al master 1000 di Cincinnati, dove batte in sequenza Marin \u010cili\u0107 per 6-4,7-5, Thomaz Bellucci per 6-2,4-6,7-6, Tom\u00e1\u0161 Berdych per 7-5,6-4 ma l'impresa la compie nei quarti di finale battendo l'allora numero 1 del mondo Rafael Nadal per 6-4,4-6,6-4. In semifinale affronta la testa di serie n\u00ba3, Roger Federer cedendo per 6-4,6-3. D\u00e0 continuit\u00e0 ottenendo i quarti a New Haven. Agli US Open, accreditato della testa di serie n\u00ba16 esce a sorpresa al secondo turno contro Arnaud Cl\u00e9ment con il punteggio di 3-6,6-2,6-1,4-6,5-7. Giunge ai quarti anche a Kuala Lumpur eliminando con un doppio 6-1, il giapponese Kei Nishikori e il colombiano Santiago Giraldo, prima di cedere a Michail Ju\u017enyj per 7-6,5-7,1-6. La stagione asiatica inizia male, in quanto perde sia a Pechino che a Shanghai. Si presenta alla Kremlin Cup come testa di serie n\u00ba4, vincendo agevolmente il primo turno per 6-4,6-3 contro Potito Starace, poi contro sia Aleksandr Dolgopolov per 6-2,7-6 che Denis Istomin per 6-4,6-7,7-6 approdando alla 10\u00aa finale in carriera, il giorno dopo vede sfumare il quinto titolo in carriera per mano di Viktor Troicki per 6-3,4-6,6-3. Conclude la stagione a Vienna giungendo fino ai quarti di finale eliminato da Michael Berrer in tre set. Conclude la stagione tra i primi 20 del mondo.\n2011: una finale Atp.\nInizia l'anno come testa di serie n\u00ba5 nel 250 di Brisbane, dove riesce ad arrivare sino ai quarti, eliminato poi da Andy Roddick per 6-2,6-3. Si presenta agli Australian Open con la testa di serie n\u00ba21, vince il primo turno con non poche difficolt\u00e0 contro Grega \u017demlja in 5 set, batte al secondo turno Juan Mart\u00edn del Potro in quattro set, ma cede al terzo turno contro, J\u00fcrgen Melzer, vittorioso per 7-6,2-6,1-6,3-4 per abbandono. Giunge ai quarti anche nel 500 di Rotterdam battendo la testa di serie n\u00ba2 Andy Murray per 6-4,6-1 e e Feliciano L\u00f3pez per 7-6,6-3. Vede interrompersi il suo cammino olandese per mano di Ivan Ljubi\u010di\u0107 vittorioso per 4-6,7-6,6-7. Da qui in poi comincia una forte crisi di risultati che lo vedono perdere per ben cinque volte consecutive al primo turno da Dubai fino a Montecarlo contro tennisti tutt'altro che irresistibili. Ferma l'emorragia a Monaco di Baviera dove accede al secondo turno, ma viene eliminato da Grigor Dimitrov. Al Mutua Madrile\u00f1a Madrid Open 2011 si ferma al secondo turno per mano di Rafael Nadal. Delude anche a Roma, Nizza e Open di Francia dove non va oltre il secondo turno.\nPer rivederlo ad alti livelli bisogna attendere il torneo di s'Hertogenbosch dove batte: Clement per 7-6,6-3, Robin Haase per 7-5,6-4 e Gremelmayr per 6-1,6-0. Si ferma in semifinale per mano di Ivan Dodig perdendo per 7-6,6-1. Al Torneo di Wimbledon viene accreditato come testa di serie n\u00ba32, battendo prima James Blake per 6-4,6-2,6-7,4-6,6-4 e dopo Andreas Seppi per 6-4,7-6,7-5. Al terzo turno affronta la testa di serie n\u00ba2 del torneo,cio\u00e8 Novak \u0110okovi\u0107 perdendo con onore in quattro set per 4-6,6-4,3-6,4-6. Nella stagione americana giunge ai quarti sia a Washington che a Winston-Salem. Delude agli US Open dove esce al primo turno per mano di John Isner. Fa bene a Kuala Lumpur, dove da wildcard batte Alex Bogomolov Jr. per 7-6,6-4, Somdev Devvarman per 7-5,6-4, J\u00fcrgen Melzer per 6-3,7-6 e Viktor Troicki per 6-3,6-1 in semifinale. Nella prima finale dell'anno affronta Janko Tipsarevi\u0107 che lo sconfigge per 6-4,7-5. Gli ultimi tornei dell'anno gli giovano due primi turni a Tokyo e Stoccolma, un secondo turno a Vienna e un quarto di finale a Basilea perdendo per mano di Novak \u0110okovi\u0107 in tre set.\n2012: alfiere olimpico a Londra.\nRiconferma i quarti della passata stagione a Brisbane e va in semifinale a Sydney battendo tra l'altro la testa di serie n\u00ba1 del torneo Juan Mart\u00edn del Potro in due set. Si ferma al secondo turno agli Australian Open per mano di Stan Wawrinka, partita diventate celebre perch\u00e9 il cipriota, durante il cambio campo, ruppe quattro racchette. Giunge in semifinale anche nel 250 di Zagabria battendo nell'ordine: Rosol, Kubot e Dodig perdendo, per\u00f2, per mano di Lacko. Esce al secondo turno a Rotterdam ritirandosi contro Tom\u00e1\u0161 Berdych. Va peggio a Dubai dove viene eliminato all'esordio da Jo-Wilfried Tsonga. Raggiunge il terzo turno ad Indian Wells battendo con risultati identici prima J\u00e9r\u00e9my Chardy e poi Lopez venendo eliminato da Aleksandr Dolgopolov. A Miami esce per mano di Djokovic con un doppio 6-4. Fuori al secondo turno anche a Bucarest per mano di Fabio Fognini per 5-7,6-7. Raggiunge i quarti a Monaco di Baviera battendo Tobias Kamke per 6-1,3-6,6-3 e Dustin Brown per 1-6,6-4,6-4. Fuori al primo turno in entrambi i master 1000 di Madrid e Roma. Giunge al secondo turno degli Open di Francia eliminato da Nicol\u00e1s Almagro. Al Torneo di Wimbledon elimina al primo turno Montanes in tre set, approfitta del ritiro di Dimitrov e approda al 3\u00ba turno dove perde in 4 set per mano di Andy Murray.\nPartecipa ai Giochi olimpici come singolarista, battendo al 1\u00ba turno G\u014d Soeda per 6-7,7-6,6-2, al 2\u00ba turno ottiene un'ottima vittoria contro la testa di serie n.16 del torneo Richard Gasquet con un doppio 6-4, la sua corsa si ferma agli ottavi per mano del futuro vincitore della medaglia d'oro, Andy Murray con il punteggio di 4-6,6-1,6-4 in favore del tennista scozzese. Ha l'onore di essere anche l'alfiere olimpico per il suo paese. Sia a Toronto che a Cincinnati ottiene due secondo turni, lo stesso anche agli US OPEN dove non va oltre la seconda partita del torneo. Giunge sino alle semifinali nel 500 di Tokyo perdendo solo dal padrone di casa Kei Nishikori, poi vincitore del torneo. Al master 1000 di Shanghai si prende la rivincita su Fabio Fognini al 1\u00ba turno, e dopo 2 ore e 38 minuti di gioco fa suo il match contro Milos Raonic per 7-6,6-7,7-6, perde agli ottavi per mano di Jo-Wilfried Tsonga per 2-6,7-6. Raggiunge le semifinali anche a Stoccolma dove elimina. David Goffin, Alejandro Falla e Ri\u010dardas Berankis tutti in due set. In semifinale affronta nuovamente Tsonga che gli sbarra la strada verso la finale uscendo vincitore in 3 set.\n2013: la stagione peggiore.\nApproda in semifinale a Brisbane eliminando Florian Mayer e Gilles Simon, perdendo per\u00f2 con il bulgaro Grigor Dimitrov. Agli Australian Open raggiunge il terzo turno venendo eliminato da David Ferrer in tre set. Si ferma al secondo turno a Zagabria e non va oltre i quarti a Rotterdam eliminato nuovamente da Grigor Dimitrov. Da qui in poi d\u00e0 vita ad una serie negativa di sconfitte al primo turno che parte da Dubai, dove perde da Del Potro, attraversa Indian Wells, Dallas, Monaco di Baviera, Madrid, Roma, Roland Garros, Halle, s'Hertogenbosch, culminando con Wimbledon. Le serie negativa che dura ben quattro mesi, durante la quale perde per dieci volte consecutiv, si interrompe a Washington, dove batte Luk\u00e1\u0161 Lacko e Kei Nishikori, fermandosi ai quarti contro John Isner con il punteggio di 7-6,4-6,4-6. Conferma l'uscita al primo turno anche a Montr\u00e9al e Cincinnati, ma riesce a salvare il salvabile agli US Open dove al primo turno batte G\u014d Soeda per 6-4,6-3,6-1 e al secondo turno batte Kevin Anderson con un triplo 6-2. Al terzo turno viene eliminato dalla testa di serie n\u00ba9 Stan Wawrinka in quattro set. Negli ultimi cinque tornei dell'anno rimedia solo due vittorie a fronte di cinque sconfitte.\n2014: la ripresa.\nComincia l'anno con tre eliminazioni consecutive al primo turno, Auckland, Australian Open e Zagabria. Raggiunge il secondo turno sia a Memphis che a Delray Beach, fermandosi agli ottavi ad Acapulco per mano di Grigor Dimitrov, poi, vincitore del torneo. A Miami batte Santiago Giraldo per 1-6,6-2,7-5 e Philipp Kohlschreiber per 3-6,7-6,7-6. Agli ottavi viene eliminato da Jo-Wilfried Tsonga pur giocando un'ottima partita persa in tre set. A Houston viene eliminato all'esordio da Alejandro Gonz\u00e1lez per 6-4,2-6,1-6. Partecipa a Torneo di Wimbledon grazie ad una wildcard e raggiunge il secondo turno eliminato in quattro set dall'argentino Leonardo Mayer. Dopo Wimbledon si situa ampiamente fuori dai primi 100 del ranking, quindi decide di partecipare ai tornei del circuito ATP Challenger Tour. Quindi partecipa al Challenger di Nottingham dove batte in serie: Benjamin Becker in due set, Denis Kudla con un doppio 6-4, Kenny de Schepper in due set, Igor Sijsling e in finale Marinko Matosevic in due set trionfando senza aver perso nemmeno un set. Partecipa al torneo challenger di Vancouver (100.000$), dove esordisce con una vittoria in tre set contro John-Patrick Smith, al secondo turno trionfa contro lo statunitense Buchanan in due set e ai quarti elimina Tar\u014d Daniel per 6-4,7-6. In semifinale batte Ruben Bemelmans per 4-6,6-1,7-6 approdando in finale battendo l'uzbeko Dustov per 7-6,6-3.\nTrionfa nel Challanger di Vancouver da testa di serie n\u00ba1. La settimana dopo partecipa al Challanger di Aptos accreditato della testa di serie n\u00ba2, fa suoi i suoi primi due match senza sprecare energie e lasciando per strada quattro game nella prima partita e soltanto due nella seconda. Ai quarti riaffronta Bemelmans, ma questa volta non c'\u00e8 storia e Baghdatis trionfa in due set veloci. In semifinale elimina G\u014d Soeda per 6-4,6-2 approdando cos\u00ec in finale dove deve affrontare la testa di serie n\u00ba1 del torneo Michail Kuku\u0161kin, ma il cipriota trionfa in 1 ora e 43 minuti con il punteggio finale di 7-6,6-4, vincendo cos\u00ec il suo secondo challenger consecutivo senza perdere nemmeno un set. Ritorno nel circuito maggiore non fortunato che lo vede ritirarsi durante il match di primo turno degli US Open contro Marin \u010cili\u0107. Dopo alcune deludenti parentesi nel circuito maggiore ritorna a vincere nel circuito challenger a Ginevra dove batte in serie: Pavic, Viktor Troicki, Ji\u0159\u00ed Vesel\u00fd testa di serie n\u00ba1, Radu Albot e in finale trionfa per 6-1,4-6,6-3 contro il tennista austriaco Micha\u0142 Przysi\u0119\u017cny conquistando il quarto titolo challenger dell'anno.\n2015: finale ad Atlanta.\nInizia l'anno al Challenger di Happy Valley, dove perde la finale contro Ryan Harrison per 7-6, 6-4. Al primo turno degli Australian Open supera dopo 5 set Tejmuraz Gaba\u0161vili e al secondo turno ha la meglio contro David Goffin. Al terzo turno mette in seria difficolt\u00e0 la testa di serie n\u00ba 10 Grigor Dimitrov che gli strappa la vittoria solo al quinto set. Fa bene anche a Zagabria dove giunge alle semifinali, perdendo da Guillermo Garc\u00eda L\u00f3pez con un doppio 6-4, dopo aver eliminato Toni Androi\u0107, la testa di serie n\u00ba 1 Ivo Karlovi\u0107 e Michail Ju\u017enyj nei quarti.\nNegli ottavi a Dubai \u00e8 costretto al ritiro durante il \"tiebreak\" del terzo set contro Borna \u0106ori\u0107. Si arrende al secondo turno di Indian Wells a Novak \u0110okovi\u0107 e nei quarti del Challenger di Irving viene eliminato da Alja\u017e Bedene. Al primo turno degli Open di Francia sconfigge di nuovo Ivo Karlovi\u0107 e viene eliminato nel turno successivo da Damir D\u017eumhur. Inizia la stagione sull'erba nel 250 di Stoccarda battendo Luk\u00e1\u0161 Rosol e al secondo turno tiene testa per 2 ore e 40 minuti alla testa di serie n\u00ba 1 Rafael Nadal che si impone con il punteggio di 7-6, 6-7, 6-2. Conferma il buon momento anche nel 250 di Nottingham, dove al primo turno approfitta del ritiro di V\u00edctor Estrella Burgos quando Baghdatis conduceva per 7-5, 3-0, al secondo turno sconfigge la testa di serie n\u00ba 1 David Ferrer per 6-2, 7-6. Agli ottavi ha la meglio su Alexander Zverev con un doppio 6-3 e nei quarti fa sua la partita contro Simone Bolelli con un doppio 6-4; si ritira in semifinale dopo appena tre game contro Denis Istomin.\nAll'esordio nel Torneo di Wimbledon elimina Donald Young e al secondo turno contro John Millman recupera due set di svantaggio e si impone al quinto dopo 3 ore e 44 minuti di gioco. Al terzo turno viene sconfitto da David Goffin in tre set. Al torneo di Bogot\u00e0 viene eliminato all'esordio da un qualificato, e al primo turno del 250 di Atlanta batte Austin Krajicek per 6-4, 6-0, al secondo Samuel Groth per 7-5, 3-6, 6-3 e nei quarti sconfigge la testa di serie n\u00ba 2 Vasek Pospisil con il punteggio di 6-4, 7-6. In semifinale piega al terzo set Gilles M\u00fcller e in finale perde con un doppio 3-6 da John Isner, contro il quale non ha mai vinto. Si ritira nel corso dell'incontro di esordio agli US Open contro Steve Darcis. Raggiunge per tre volte consecutive gli ottavi rispettivamente a San Pietroburgo, Kuala Lumpur e Tokyo. Conclude la stagione con il 250 di Stoccolma ed elimina nell'ordine Sam Querrey, Bernard Tomi\u0107 e nei quarti Gilles M\u00fcller; si ritira durante la semifinale con Tom\u00e1\u0161 Berdych dopo aver perso il primo set per 6-1. Chiude l'anno tra i primi 50 al mondo.\n2016: prima volta agli ottavi degli US Open e 2\u00aa settimana in uno slam dopo 7 anni.\nAgli Australian Open si ferma subito all'esordio, pur giocando una buona partita contro la testa di serie n\u00ba9, Jo-Wilfried Tsonga perdendo in quattro set. Nel 250 di Montpellier (520.070 euro di montepremi), si presenta in qualit\u00e0 di testa di serie n\u00ba8 e batte all'esordio Luk\u00e1\u0161 Lacko con un doppio 7-5; al turno successivo elimina il nipponico Tar\u014d Daniel con il punteggio di 6-2,7-6, deve arrendersi, per\u00f2, nei quarti di fronte alla testa di serie n\u00ba1 nonch\u00e9 vincitore del torneo Richard Gasquet con il punteggio di 6-4,6-4. Al 500 di Rotterdam batte al primo turno la testa di serie n\u00ba4 David Goffin per 6-1,5-7,7-6 ma cede al turno successivo per mano del futuro vincitore del torneo Martin Kli\u017ean in due set veloci. Partecipa al 500 di Dubai (2.674.445$ di montepremi), elimina al 1\u00ba turno la testa di serie n\u00ba5 Viktor Troicki per 7-6,6-2, successivamente Vasek Pospisil per 6-4,6-2 e nei quarti Roberto Bautista Agut per 7-5,6-0. In semifinale affronta Feliciano L\u00f3pez, i due non si affrontano da quattro anni, e questa partita vede trionfare il cipriota per 3-6,7-6,6-1. In finale si trova opposto alla testa di serie n\u00ba2 del torneo Stan Wawrinka, con il quale non ha mai vinto, dopo un primo set deciso da un solo break a favore del tennista svizzero, il secondo si riserva molto interessante dove nessuno dei due giocatori molla la presa e il match dovr\u00e0 decidersi al tiebreak dove Baghdatis riesce ad annullare 3 matchpoint ma al quarto non pu\u00f2 nulla e cede al tiebreak per 15 punti a 13: 6-4,7-6(13) il punteggio in favore dello svizzero.\nRaggiunge il secondo turno nel master 1000 di Miami eliminando Benjamin Becker per 6-,6-4 e cedendo a Nick Kyrgios per 6-2,6-1. Gioca il torneo 250 di Houston dove infligge un 6-0,6-0 a Diego Schwartzman al primo turno, al turno successivo batte Fernando Verdasco per 6-4,6-3, cede nei quarti a Jack Sock con un doppio 6-4. Viene eliminato al primo turno del 250 di Bucarest per mano di Marco Cecchinato in due veloci set e anche a Madrid esce di scena all'esordio contro Gilles Simon in tre set. Agli Open di Francia batte Gilles M\u00fcller per 7-5,6-4,6-1 e cede al secondo turno, nuovamente per mano di Jo-Wilfried Tsonga, ma questa volta in cinque, set conclusosi in 3 ore e 27 minuti di gioco, in questo match il cipriota era avanti due set a zero e facendosi rimontare da Tsonga \u00e8 la prima volta in carriera che il cipriota perde un match quando si trovava avanti di due set a zero. Viene eliminato all'esordio a Stoccarda (erba) per mano di Jan-Lennard Struff 6-4,1-6,6-4. Giunge fino ai quarti al Gerry Weber Open eliminando Tom\u00e1\u0161 Berdych con un doppio 7-6 e poi Dustin Brown per 7-5,7-6, cede contro Alexander Zverev per 6-7,3-6. Bissa i quarti anche a Nottingham dove elimina prima Evgenij Donskoj per 7-5,6-2 e poi Sam Querrey per 1-6,7-6,6-4 perde nei quarti dalla testa di serie n.2 Pablo Cuevas in 3 set. Perde al primo turno a Torneo di Wimbledon per mano di John Isner per 6-7(2),6-7(5),3-6.\nSull'erba di Newport batte al 2\u00ba turno Baker, ai quarti Dudi Sela per 6-2,7-5, in semifinale si ferma per mano di Ivo Karlovi\u0107 con un doppio tiebreak. Cede al 3\u00ba turno a Washington per mano di John Isner, 2\u00ba turno a Cincinnati eliminato da Ga\u00ebl Monfils e 3\u00ba turno a Winston-Salem perdendo da Bautista Agut . Si presenta agli US Open (tennis) esordendo con una vittoria contro Facundo Bagnis per 6-4,6-2,1-1 rit., nel 2\u00ba turno elimina la testa di serie n.32 Beno\u00eet Paire per 6-2,6-4,3-6,6-4, al terzo turno affronta e sconfigge Ryan Harrison con il punteggio finale di 6-3,7-6,1-6,6-1. Torna alla seconda settimana di uno slam per la prima volta dopo 7 anni, l'ultima volta avvenne agli Australian Open 2009. Agli ottavi affronta Ga\u00ebl Monfils che non gli lascia scampo trionfando in 3 set veloci (3-6,2-6,3-6). Non va oltre il 2\u00ba turno a Chengdu e a Tokyo. Fuori all'esordio sia a Stoccolma per mano di Kevin Anderson in 3 set e anche a Basilea per mano di David Goffin. Disputa l'ultimo torneo dell'anno al master 1000 di BNP Paribas Open dove batte il padrone di casa Paul-Henri Mathieu per 6-2,6-4, prima di ritirarsi dopo aver perso il primo set contro Grigor Dimitrov. Conclude l'anno tra i primi 40 del mondo.\n2017: finale numero 14, fuori dalla top100 di fine anno dopo 13 anni.\nIn preparazione all'Australian Open, partecipa all'Atp 250 di Auckland dove, partendo da testa di serie n.8 elimina all'esordio Adrian Mannarino con un doppio 6-4, al 2\u00ba turno batte Dustin Brown con il punteggio di 4-6,7-6,6-4, giunge ai quarti dove affronta e sconfigge Ji\u0159\u00ed Vesel\u00fd per 6-2,6-4, approda in semifinale e cede al portoghese Jo\u00e3o Sousa con il punteggio di 1-6,5-7. Agli Australian Open 2017 vince la partita d'esordio approfittando del ritiro durante il secondo set di Michail Ju\u017enyj, la sua corsa si arresta al 2\u00ba turno dove affronta il futuro finalista del torneo Rafael Nadal dove viene sconfitto in 3 set veloci. Dopo la trasferta australiana accusa problemi di carattere fisico e il suo ritorno in campo coincide con la parte di stagione a lui non congeniale, cio\u00e8 sulla terra rossa. Infatti ha una striscia negativa di sei partite perse consecutivamente, si fa rivedere nel 250 di Adalia (erba), dove Baghdatis batte prima Nikoloz Basilashvili per 6-2,6-1 e dopo Carlos Berlocq per 6-4,3-6,7-5, nei quarti batte l'indiano Ramanathan per 6-7,6-3,7-6 in semifinale deve cedere a Y\u016bichi Sugita ritirandosi nel corso del terzo set colpito da un colpo di caldo. Raggiunge il secondo turno a Wimbledon perdendo da Grigor Dimitrov.\nRaggiunge il 3\u00ba turno sul cemento di Washington battendo prima l'israeliano Leshem e dopo Ryan Harrison(\"foto)\", cede al turno successivo a Milos Raonic per 6-7,3-6. Arriva agli ottavi anche a Winston-Salem battendo Ri\u010dardas Berankis con un doppio 7-5 e Ji\u0159\u00ed Vesel\u00fd per 6-2,7-6, prima di cedere a Roberto Bautista Agut in due veloci set. Ritorna in una finale ATP dopo un anno e mezzo e lo fa in China a Chengdu battendo rispettivamente: Vasek Pospisil per 6-7,7-6,6-4, Peter Gojowczyk per 5-7,6-3,6-2, Lu Yen-Hsun per 6-3,6-2 e Guido Pella per 5-7,6-4,6-2. Raggiunge cos\u00ec la 14\u00aa finale nel circuito che di fatto non gioca, perch\u00e9 costretto a ritirarsi dopo appena 5 game, Baghdatis si lascia cadere per terra piangendo facendo segno di non poter continuare la partita, vinse Denis Istomin per ritiro del cipriota che gi\u00e0 a Nottingham nel 2015 approfitt\u00f2 del ritiro di Baghdatis in semifinale dopo 3 game. Comunque la finale gli permette di rientrare tra i primi 100 al mondo. Gli ultimi tornei dell'anno sono quelli di Stoccolma perso al 2\u00ba turno contro Y\u016bichi Sugita in 3 set e nel challanger di Bratislava dove si ritira al secondo set in corso contro l'estone J\u00fcrgen Zopp. Chiude l'anno fuori dalla top100, non succedeva dal lontano 2004.\n2018: ottavi ad Indian Wells.\nComincia l'anno giocando direttamente agli Australian Open dove batte all'esordio Yuki Bhambri con il punteggio di 7-6,6-4,6-3 ma cede al 2\u00ba turno per mano della trentesima testa di serie Andrej Rubl\u00ebv dopo 3 ore di gioco con il punteggio di 4-6,7-6,4-6,2-6. Al torneo 250 di Sofia giunge ai quarti di finale battendo Salvatore Caruso prima e Adrian Mannarino (tsd n.2) dopo, cede ai quarti per mano del tennista slovacco Jozef Kovalik per 6-7,4-6. Si ferma al 2\u00ba turno al Dubai Tennis Championships per mano di Filip Krajinovi\u0107 in due set. Si rende partecipe di un ottimo torneo in quel di Indian Wells al BNP Paribas Open, dove partendo dalle qualificazioni raggiunge gli ottavi di finale, nel corso del tabellone cadetto batte senza problemi l'australiano Thanasi Kokkinakis per 6-1,6-3 e il francese Vincent Millot per 6-1,6-2. Approda cos\u00ec al tabellone principale dove all'esordio batte il nipponico Yoshihito Nishioka per 7-5,3-6,7-5, ma l'impresa la compie al secondo turno dove batte la testa di serie numero 14 Diego Schwartzman per 7-5,6-4, al terzo turno affronta l'israeliano e amico Dudi Sela che riesce a battere con il punteggio di 7-6(5),6-4.\nRaggiunge gli ottavi che per\u00f2 non gioca, dovendosi ritirare prima di scendere in campo contro il canadese Milos Raonic. Questo risultato, comunque, gli permette di rientrare nella top 100, con un balzo di 20 posizioni e assestandosi al n\u00ba82 del ranking mondiale. Viene subito eliminato al torneo successivo di Miami, per poi partecipare al challanger francese di Saint-Brieuc raggiungendo le semifinali. Conferma la poca duttilit\u00e0 sulla terra rossa uscende a tutti i tornei all'esordio, raggiunge il secondo turno a Wimbledon approfittando del ritiro dell'austriaco Dominic Thiem, mentre il cipriota conduceva 6/4-7/5-2/0, perde successivamente contro Karen Cha\u010danov in 5 set. Chiusa la parentesi sull'erba raggiunge i quarti ad Atlanta, battendo l'australiano Alex Bolt per 6/4-6/1 e Frances Tiafoe per 7/5-6/1, cede ai quarti per mano di Matthew Ebden in due set veloci. In quel di Washington batte Beno\u00eet Paire in tre set ma cede al secondo turno a Chung Hyeon. Agli US Open non va oltre il secondo turno, fermato da Lucas Pouille in 4 set. Si presenta allo Chengdu Open, dove difende la finale dell'anno scorso, ma cede al primo turno per mano di Malek Jaziri perdendo cos\u00ec tanti punti e uscendo nuovamente dalla Top100. Conclude l'annata con la sconfitta a Pechino per mano di Marco Cecchinato.\n2019: l'ultima stagione nel tour.\nA gennaio non riesce a superare le qualifcazioni nel torneo 250 di Doha e nemmeno agli Australian Open. Successivamente nel challenger di Rennes arriva ai quarti dove perde col francese Antoine Hoang in tre set. A febbraio nell'ATP 250 di Montpellier supera le qualificazioni e, dopo aver sconfitto agli ottavi in una battaglia di oltre due ore e mezza col punteggio di 7-6(2), 6-7(3), 6-4 la testa di serie n\u00ba1 Lucas Pouille, top-20 e detentore del titolo, si ferma ai quarti di finale perdendo col moldavo Radu Albot in due set. Riceve una wild card per il 500 di Dubai in cui supera all'esordio un'altra wild card, Mohamed Safwat, prima di essere eliminato da Ga\u00ebl Monfils. A marzo vola in Asia per prendere parte ad alcuni eventi del circuito challenger.\nNel torneo di Zhuhai si presenta come testa di serie n\u00ba2 ma \u00e8 sconfitto ai quarti dal giocatore di casa Zhang Ze. Al Pingshan Open di Shenzhen vince il suo 11\u00ba titolo challenger, cinque anni dopo l'ultimo trionfo a Ginevra nel 2014, battendo in finale Stefano Napolitano per 6-2, 3-6, 6-4. Ad aprile partecipa al torneo di Taipei ma durante il match di primo turno si ritira a causa di un infortunio, mentre a maggio perde all'esordio nel challenger di Seul e a Busan non va oltre gli ottavi. Il 24 giugno annuncia il ritiro: grazie alla wild card ricevuta per il tabellone principale, giocher\u00e0 a Wimbledon il suo ultimo torneo da professionista. In preparazione all'evento gioca l'esibizione dell'Hurlingham Club in cui sconfigge in due set il finalista di Stoccarda e semifinalista del Queen's F\u00e9lix Auger-Aliassime.\nAl primo turno di Wimbledon supera il lucky loser Brayden Schnur col punteggio di 6-2, 6-4, 6-4, mentre al secondo turno affronta il numero 20 ATP Matteo Berrettini: \u00e8 l'ultimo match della sua carriera, durata sedici anni, poich\u00e9 viene sconfitto per 6-1, 7-6(4), 6-3.\nCoppa Davis.\nMarcos Baghdatis vanta un record di vittorie consecutive invidiabili in Coppa Davis, striscia che si \u00e8 interrotta a 36 vittorie consecutive, record assoluto davanti alle 33 di Bj\u00f6rn Borg. Chiaramente il record \u00e8 relativo, complice il bassissimo livello dei compatrioti, che ha impedito a Cipro in tutti questi anni di uscire dalle zone pi\u00f9 basse della Coppa Davis, Baghdatis non veniva sconfitto in un incontro di singolare addirittura dal 2003. Quindi le vittorie sono avvenute tutte nei confronti di giocatori nettamente inferiori al suo tennis, inoltre su 51 match Baghdatis ne ha vinti 47 e persi appena 4.\nVita privata.\nNel 2012 ha sposato la collega Karolina \u0160prem. La coppia ha due figlie, Zahara e India."}
{"id": "293221", "revid": "1060", "url": "https://it.wikipedia.org/wiki?curid=293221", "title": "Don Oreste Benzi", "text": ""}
{"id": "293222", "revid": "709565", "url": "https://it.wikipedia.org/wiki?curid=293222", "title": "Ballo sardo", "text": "Il ballo sardo (su ballu sardu), spesso riferito al plurale come balli sardi, identifica l\u2019insieme delle danze folkloristiche tipiche dell'isola di Sardegna.\nIl termine pu\u00f2 tuttavia sottintendere una danza specifica, quella maggiormente diffusa, che corrisponde al nome di \"Ballu Tundu\" (\"danza circolare\"), \"A Passu Torrau\" (\"a passo ripetuto\"), \"Ballu Seriu\" (\"ballo posato\") e altri, a seconda della zona presa in considerazione.\nQuesta tradizione \u00e8 stata tramandata oralmente per generazioni ed attualmente principalmente tramandata sia grazie ai gruppi folk presenti in tutti i paesi dell\u2019isola, sia grazie ad una costante presenza nelle feste paesane, nelle celebrazioni e in altri festeggiamenti vari. \u00c8 una delle pi\u00f9 ricche e interessanti dell'Europa mediterranea.\nOrigini.\nSulle origini del ballo sardo non si sa molto.\nSi ritiene che possa derivare dalle cerimonie sacre preistoriche celebrate per propiziarsi una caccia abbondante o un buon raccolto, e che rappresentasse non solo un divertimento, ma fosse anche l'espressione di una collettivit\u00e0.\nTale teoria sarebbe confermata non solo dall'uso delle launeddas per accompagnare le danze, ma anche dal loro legame col fuoco: ancora oggi, infatti, alla vigilia di alcune feste paesane si preparano i fuochi, intorno ai quali si danza. Inoltre la figura fondamentale eseguita dai ballerini \u00e8 il cerchio in cui tutte le coppie si tengono per mano (\"\u201ca manu tenta\u201d\"), e dal punto di vista ritmico e melodico vi \u00e8 uno stretto legame tra chi esegue la musica e chi la balla, cosa che confermerebbe l'importanza dell'unione comunitaria durante i momenti pi\u00f9 significativi di aggregazione sociale.\nNon \u00e8 chiaro se all'inizio fosse la voce dell'uomo oppure l'accompagnamento strumentale a guidare il ballo. \u00c8 invece certo che l'accompagnamento a pi\u00f9 voci (Canto a tenore) \u00e8 di uso pi\u00f9 recente.\nCaratteristiche generali del ballo sardo.\nIl ballo sardo richiede un'alta specializzazione tecnica di suonatori e ballerini. Durante il ballo tutti i danzatori si tengono per mano o per le braccia formando un cerchio che ruota in senso orario. Il movimento di base, \u00e8 un assecondamento ritmico simile ad un sussulto cui partecipa soprattutto il tronco, sul quale si innestano i vari passi, ognuno dei quali corrisponde in modo stretto al ritmo musicale, e che devono essere compiuti con compostezza: la parte superiore del corpo deve essere mantenuta rigida, mentre la mobilit\u00e0 \u00e8 affidata esclusivamente agli arti inferiori.\nClassificazione del ballo sardo.\nLa maggior parte dei balli sardi tradizionali si suddividono in due principali famiglie: danze mono-strutturate e danze bi-strutturate, differenziate grosso modo dall'uso di due ritmi differenti (\"seriu\" e \"allirgu\").\nDanze monostrutturate.\nLe danze monostrutturate, di origine pi\u00f9 antica, prevedono un andamento ritmico e di movimento omogeneo. Sono eseguite in genere sulle launeddas, sul canto monodico o sul canto polifonico dei \"tenores\" senza cambio di tonalit\u00e0.\nFanno parte di questo genere:\nDanze bistrutturate.\nLe danze bistrutturate sono formate da una parte lenta (\"sa seria\" o \"su passu\") e da una pi\u00f9 vivace e su toni melodici pi\u00f9 alti (\"sa lestra\" o \"brincada\") in cui i ballerini elevano i passi immettendo salti, battute di piedi e aumentando il \"drinnire\".\nFanno parte di questo genere:\nStrumenti.\nGli strumenti pi\u00f9 utilizzati per l'esecuzione del ballo sono l'organetto diatonico, l'armonica a bocca, le launeddas (antico strumento sardo), la fisarmonica, e diversi tipi di flauto in canna. Altri strumenti vengono utilizzati, ma con minor diffusione.\nTalvolta la danza viene ritmata dal canto a tenore o dal cantu a chiterra (\"boghe 'e ballu\").\nNella barbagia e nel Nuorese viene prevalentemente utilizzato l'organetto diatonico e nel campidanese viene utilizzata la fisarmonica. Le launeddas vengono utilizzate sia per il ballo sardo e sia per accompagnare le processioni ecclesiastiche.\nSuonatori di fisarmonica e di organetto diatonico.\n Graziano Picoi \n Sisinnio Picoi\n Graziano Picoi junior\nTipi di ballo.\nIn Sardegna vengono eseguiti diversi tipi di danze tradizionali.\nSu ballu antigu.\nSimile a \"su ballu tundu\", da cui differisce solo sulle note che risultano pi\u00f9 lente e cadenzate, \u00e8 il ballo pi\u00f9 antico e che ha subito meno trasformazioni nel tempo. Veniva ballato in piazza in occasione di feste paesane, coinvolgendo persone di ogni et\u00e0 e ceto sociale. \nSi tratta di un ballo molto semplice, perci\u00f2 facilmente eseguibile da tutti, accompagnato dalla voce singola o dal canto a tenore.\nSu ballu tundu.\nIl \"ballu tundu\" (detto anche semplicemente \"ballu\") \u00e8 una evoluzione del \"ballu antigu\".\nSi tratta di un ballo gioioso che viene eseguito praticamente in qualsiasi festa, sagra o manifestazione, specialmente in Barbagia.\nSi esegue tenendosi per mano a braccia strette e ripiegate sui gomiti eseguendo un doppio passo pi\u00f9 cadenza del piede destro. I ballerini sono disposti formando un cerchio (\"tundu\" = tondo), da cui si stacca a turno una coppia che balla ponendosi in evidenza.\n\u00c8 caratterizzato da due movimenti fondamentali: \"sa seria\" (parte introduttiva in cui il passo \u00e8 rimasto pressoch\u00e9 invariato rispetto all'originario ballu anticu) e \"su sartiu\", parte pi\u00f9 vivace. \nNel corso degli anni, soprattutto per permettere allo sguardo dello spettatore di cogliere l'abilit\u00e0 dei danzatori che eseguono variazioni coreografiche spettacolari e di estrema difficolt\u00e0, la figura classica ha teso spesso ad aprirsi all'esterno.\nViene variamente eseguito con launeddas, con l'organetto, con l'armonico a bocca, con la fisarmonica e talvolta anche con la chitarra.\nSu ballu e Ulassa.\nSu ballu e Ulassa (ballo di Ulassai) si fonda sui ritmi del ballo Ogliastrino, \u00e8 costituito sostanzialmente da tre tempi diversi: \"su primu p\u00e8, su de dus peisi, e sa serrada\", i primi due sono uguali, il terzo scandisce la chiusura. Su Ballu Ulassa ha come base il componimento del passu trese, il ballerino parte nel primo tempo con il piede destro, inserendo dei passi intermedi che portano un'evoluzione al ballo stesso chiamata (passu sesi). Nel ballo si procede avanti nel primo tempo, si punta nel secondo e si retrocede nel terzo, e poi si ricomincia. Tale ballo viene esibito sia in coppia con la donna che tra uomini, pu\u00f2 essere serio ma anche molto ritmato.\nSu passu torrau o sa Mamujadina.\nBallo originario di Mamoiada, le persone anziane dei paesi vicini, Orgosolo, Oliena, Nuoro, Ollolai, ancora oggi lo chiamano sa Mamujadina, pare si sia diffuso in occasione dei festeggiamenti in onore dei santi Cosma e Damiano, che per l'occasione venivano ospitati nelle 'umbissias (stanzette), i novenanti del circondario che vi soggiornavano per l'intero mese di settembre. Attualmente questo ballo si \u00e8 diffuso in tutta la Sardegna, e non c'\u00e8 gruppo che non intona una canzone con queste note. Prevede passi in avanti in cui si inserisce \"la corsa\", una serie di passi avanti seguiti dal ritorno sul passo precedente e \"s'intrada\" con due inchini, quando \u00e8 doppia si esegue il doppio inchino al rientro nel cerchio (\"torrau\" = ritornato).\nViene formato prima il ballo tondo, dopo di che gli organizzatori (SU SOTZIU) fanno uscire le coppie al centro, ogni tanto ordinano il cambio, fanno rientrare l'uomo nel cerchio, e la donna ne sceglie un altro sempre dal cerchio, dopo un po' si inverte e mandano a posto la donna e cos\u00ec via, nessuno pu\u00f2 uscire senza l'ordine. Danzato in coppia o (pi\u00f9 raramente) da gruppi formati da un uomo e due donne eseguendo flessioni sulle ginocchia e tenendo le braccia strettamente aderenti al corpo e ripiegate sui gomiti.\nIl numero delle coppie o dei gruppi che ballano sui palchi (in genere sei o otto) deve essere sempre pari per permettere determinate figure coreografiche.\nIn origine nasce a voce o accompagnato da Su 'Ussertu, attualmente con diversi strumenti: organetto diatonico, fisarmonica, armonica a bocca, trunfa.\nSu dillu.\nBallo originario del Goceano composto da un solo movimento che consiste in due saltelli sul piede destro e due sul piede sinistro.\nDi derivazione profana, pare venisse anticamente eseguito come forma di scongiuro per le vittime della puntura della malmignatta (\"s'argia\" o \"arza\"), un ragno velenoso, per allontanare il pericolo della morte. \nTale ipotesi sarebbe suffragata non solo dal fatto che da esso deriva \"su ballu 'e s'arza\" (il ballo della malmignatta), eseguito a passo di dillu, ma anche dal nome stesso del ballo.\nLa parola dillu sarebbe infatti una contrazione di \"dilliriu\" che significa delirio; inoltre le parole che accompagnano spesso la danza \"dilliri, dilliri, dilliriana\", richiamano per assonanza la stessa parola \"\u201cdillirium\u201d\".\nUna seconda ipotesi invece fa risalire il nome del ballo da \" \"dillisu\" \" (\u201cbeffa, scherno\u201d) e sostiene che nei tempi antichi il ballo venisse eseguito dopo una razzia di bestiame (\"bardana\") come festeggiamento per essere riusciti a beffare i proprietari della mandria.\nSu Ballu Curridore.\nPrevalentemente eseguito durante i matrimoni, viene eseguito con una coreografia che prevede intrecci, serpentoni e chiocciole ed \u00e8 accompagnato dall'organetto o dall'armonica a bocca.\nA volte viene anche chiamato \u201cdillu\u201d.\nSa danza.\nBallo originario delle zone come guilcier, marghine, barigadu e mandrolisai viene danzato in modo circolare e a manu tenta, o a coppie disposte l'una di fianco all'altra che si tengono per mano tenendo le braccia semiflesse.\nIl passo base \u00e8 composto da due saltelli sul piede destro, a cui segue un inchino con appoggio sul piede sinistro ed una serie di passi laterali verso sinistra o verso destra in cui ad un passo semplice segue un passo in cui viene portato avanti il piede sinistro, quindi si avvicina il piede destro riportandolo immediatamente in avanti.\nPer tale ragione \u00e8 considerato uno dei balli pi\u00f9 impegnativi e faticosi."}
{"id": "293227", "revid": "1252987", "url": "https://it.wikipedia.org/wiki?curid=293227", "title": "John Dewey", "text": "\u00c8 stato anche scrittore e professore universitario. Ha esercitato una profonda influenza sulla cultura, sul costume politico e sui sistemi educativi del proprio paese. Intervenne su questioni politiche, sociali, etiche, come il voto alle donne e sulla delicata questione dell'ingiusta condanna degli anarchici Sacco e Vanzetti.\nBiografia.\nNacque nel 1859 a Burlington (Vermont), dove ricevette l'educazione tipica dei borghesi del tempo. Studi\u00f2 filosofia all'universit\u00e0 del Vermont e alla Johns Hopkins University (Baltimora), dove ricevette una formazione di tipo neohegeliano dal maestro George Sylvester Morris. Oltre che dell'influsso di quest'ultimo, la sua formazione risent\u00ec in maniera determinante del contatto con le opere dei due fondatori del pragmatismo: C. S. Peirce e W. James.\nDopo essersi laureato nel 1884, con una tesi sulla psicologia in Kant, Dewey inizi\u00f2 l'insegnamento universitario, dapprima nelle universit\u00e0 del Michigan e del Minnesota, poi in quella di Chicago, dove rimase dal 1894 al 1904. Qui egli fond\u00f2 nel 1896 la scuola-laboratorio dell'universit\u00e0 di Chicago, che \u00e8 uno dei primi e pi\u00f9 riusciti esempi di scuola nuova, cio\u00e8 di applicazione del metodo pedagogico attivo secondo criteri teorizzati dallo stesso Dewey. Sempre a Chicago, Dewey elabor\u00f2 i principi dello \"strumentalismo\" , in collaborazione con G.H. Mead e altri che insieme diedero vita a un indirizzo logico-filosofico denominato, appunto, \"Scuola di Chicago\".\nDal 1904 al 1929 insegn\u00f2 alla Columbia University di New York e in quegli anni la sua fama di pedagogista, di filosofo, di pensatore sociale si diffuse in tutto il mondo. I viaggi in Cina, Giappone, Turchia, nell'Unione Sovietica (dove si interess\u00f2 del nuovo sistema scolastico ispirato ai principi della pedagogia marxista) lo convinsero della necessit\u00e0 di profonde riforme politico-sociali nella democrazia americana. A settant'anni, terminato l'insegnamento accademico, Dewey si dedic\u00f2 ancor pi\u00f9 intensamente all'attivit\u00e0 politica sforzandosi di dar vita, nel 1929, ad un terzo partito di tendenza progressista, accanto ai due tradizionali partiti americani: in parte tali idee vennero fatte proprie dai democratici rooseveltiani.\nNel 1937 accett\u00f2 di entrare nella commissione d'inchiesta sui presunti crimini di Trotsky\ne, dopo un viaggio nel Messico, denunci\u00f2 le menzogne delle purghe staliniane. Si schier\u00f2 poi tra gli interventisti durante la Seconda guerra mondiale (come gi\u00e0 aveva fatto per la prima).\nPensiero filosofico.\nLa formazione di Dewey \u00e8 stata fortemente influenzata dal pragmatismo americano e dall'evoluzionismo di Darwin: il pragmatismo era una corrente filosofica tipicamente americana secondo la quale la verit\u00e0 si identificava con le esperienze concrete e le operazioni a esse collegate; per i filosofi di questa corrente il pensiero \u00e8 un processo attivo che dipende da un comportamento e da una credenza.\nIl concetto di esperienza.\nLo strumentalismo, cos\u00ec Dewey chiam\u00f2 il suo pensiero filosofico e pedagogico, si basa su una concezione dell'esperienza come rapporto tra uomo e ambiente, dove l'uomo non \u00e8 uno spettatore passivo, ma interagisce con ci\u00f2 che lo circonda. Il pensiero dell'individuo nasce dall'esperienza, quest'ultima intesa come \"esperienza sociale\". L\"'educazione\" deve aprire la via a nuove esperienze e al potenziamento di tutte le opportunit\u00e0 per uno sviluppo ulteriore.\nL'individuo \u00e8 constante con il suo ambiente, reagisce e agisce su di esso. L'esperienza educativa deve quindi partire dalla quotidianit\u00e0 nella quale il soggetto vive. Successivamente ci\u00f2 che \u00e8 stato sperimentato deve progressivamente assumere una forma pi\u00f9 piena e organizzata. L'esperienza \u00e8 realmente educativa nel momento in cui produce l'espansione e l'arricchimento dell'individuo, conducendolo verso il perfezionamento di s\u00e9 e dell'ambiente. Un \"ambiente\" in cui vengono accettate le pluralit\u00e0 di opinioni di diversi gruppi in contrasto tra loro, favorisce lo sviluppo progressivo delle caratteristiche dell'individuo.\nEsperienza e \"Outdoor education\".\nDewey affronta la questione della natura dell\u2019esperienza esaminando il rapporto che intercorre tra la teoria della natura e la teoria dell\u2019esperienza, giungendo alla conclusione per cui l\u2019esperienza conduce alla natura e la natura conduce all\u2019esperienza: tale interrelazione \u00e8 il risultato della progressione della storia dell\u2019uomo e dello sviluppo delle scienze naturali poich\u00e9 si \u00e8 in presenza di una circolarit\u00e0 di carattere esistenziale e storico, non di carattere logico. Esperienza e natura sono un unico processo di vita dell\u2019uomo. Infatti, egli scrive:\n\"L\u2019esperienza denota ci\u00f2 che \u00e8 sperimentato, il mondo degli eventi e delle persone. [\u2026] Il posto della natura nell\u2019uomo \u00e8 non meno significante del posto dell\u2019uomo nella natura. L\u2019uomo nella natura \u00e8 l\u2019uomo soggetto alla natura; la natura nell\u2019uomo, riconosciuta e usata, \u00e8 intelligenza e arte.\" \nL\u2019esperienza raccoglie una realt\u00e0 completa e la sua natura \u00e8 la medesima, sia nell\u2019infanzia che nella maturit\u00e0 dell\u2019uomo; l\u2019unica differenza consiste nel periodo di sviluppo della vita del bambino, il quale si realizza attraverso tale processo vitale.\nIn questo senso, la concezione di esperienza da parte di Dewey contribu\u00ec in maniera significativa alla riflessione pedagogica internazionale: \u00e8 rilevante come l\u2019esperienza della natura e nella natura non sia mai identica ad un\u2019altra ma sia dotata di una specificit\u00e0 che la contrassegna e che persiste come valore educativo se quella stessa esperienza non si disperde, ma diviene tesoro comune da condividere.\nAllo stesso modo, l\u2019educazione al rispetto della natura rappresenta uno degli scopi dell\u2019Outdoor education, o educazione all\u2019aperto, quale realt\u00e0 pedagogica che prevede per l\u2019infanzia una guida ad apprendere modi di essere e di vivere che permettano di salvaguardare il bene-natura del quale tutti siamo parte. Dewey contribuisce ad avvalorare l\u2019educazione svolta all\u2019aperto dal momento in cui concepisce l\u2019esperienza come rapporto tra uomo e ambiente, dove l\u2019uomo \u00e8 attivo e interagisce con ci\u00f2 che lo circonda, per cui il pensiero dell\u2019individuo nasce dall'esperienza intesa come esperienza sociale.\nDi conseguenza, secondo Dewey \u00e8 necessario assumere dentro la scuola quell\u2019unit\u00e0 di atteggiamento con la vita che la renda uno spazio di esperienza di vita autentica, per cui dentro la scuola gli alunni devono poter fare esperienza di vita reale affinch\u00e9 la scuola sia vita essa stessa. \nIl ruolo della filosofia.\nDewey analizza la condizione di precariet\u00e0 dell'essere umano, da cui nasce il bisogno sia del trascendente, nelle epoche contraddistinte da un fervore religioso, sia della fiducia nel progresso, nella ragione e nella filosofia, nei periodi laicizzanti. Dewey appare critico nei confronti dei sistemi filosofici tradizionali perch\u00e9 incapaci di scorgere l'interezza della realt\u00e0 e del mondo e di valutare con obiettivit\u00e0 ci\u00f2 che \u00e8 imperfetto, disordinato e irrazionale. Una delle soluzioni, secondo l'autore, \u00e8 rintracciabile nella dottrina dell'evoluzione, recante in s\u00e9 la speranza del progresso continuo dell'uomo. Il ruolo assegnato alla filosofia \u00e8 quello di \"supervisore\", di controllo e di critica delle discipline di studio, con la finalit\u00e0 di rinnovare i valori pi\u00f9 che di perseguire la conoscenza di tutto il mondo reale.\nLogica e sviluppo.\nIn una delle sue ultime grandi opere \"Logica, teoria dell'indagine\" (1938), Dewey si preoccupa di delineare la ricerca, lo studio razionale con i suoi presupposti e le sue finalit\u00e0, le diversit\u00e0 apparentemente presenti tra i fatti da osservare e le idee, e la loro invece comune natura \"operazionale\", in quanto operanti entrambi sulla realt\u00e0 per plasmare il \"senso comune\" della collettivit\u00e0 espresso nel concetto di \u00abwarranted assertibility\u00bb, asseribilit\u00e0 giustificata nel senso che pu\u00f2 essere assunta per verit\u00e0 giustificata l'opinione condivisa e comunicata agli altri.\nContinuando la sua indagine sugli elementi costituenti il senso della filosofia e della natura dell'uomo, Dewey rintraccia nella coscienza il fulcro di ogni mutamento, nell'insieme di usi e costumi dettato dalla tradizione rileva lo \"spirito\" della societ\u00e0; nell'eventuale rifiuto propositivo e nel desiderio di iniziativa verso l'\"ignoto\", delinea l'impulso ai rinnovamenti. Nell'opera \"Human Nature and Conduct\" critica il determinismo, proponendo un modello di spiegazione che valorizzi la libert\u00e0 di scelta e il fluire continuo dei mutamenti. Per Dewey il comportamento umano, ovvero l'\"abito\" umano come egli lo definisce, \u00e8 quell'attivit\u00e0 umana che \u00e8 influenzata dall'attivit\u00e0 precedente e, in questo senso, \u00e8 acquisita; che contiene dentro di s\u00e9 un certo ordine o una certa sistemazione dei minori elementi di azione; che \u00e8 progettante, dinamica in qualit\u00e0, pronta per la manifestazione aperta; e che \u00e8 operativa in qualche forma subordinata e nascosta, anche quando non \u00e8 attivit\u00e0 ovviamente dominante. \"Abito\", anche nel suo uso ordinario, \u00e8 il termine che denota pi\u00f9 da vicino questi fatti, di ogni altra parola.\nLa democrazia.\nDewey affronta il concetto di \"democrazia\" anzitutto nei suoi aspetti culturali, che sviluppa a partire da una personale rilettura dell'opera di Emerson, che Dewey in un articolo del 1903 considera l'autentico \"filosofo della democrazia\". Da qui deriva una rilettura radicale dell'idea stessa di democrazia.\nL\"'ambiente sociale\" che Dewey identifica come il mezzo costruttivo per lo sviluppo delle energie individuali \u00e8 la societ\u00e0 democratica. In democrazia, infatti, \u00e8 richiesta la collaborazione di tutti per il bene della societ\u00e0, in quanto i sistemi democratici hanno il vantaggio di essere in perenne stato di crisi e necessitano, quindi, di una continua disponibilit\u00e0 al cambiamento. Per Dewey, una persona per partecipare ad una Democrazia deve avere questi quattro requisiti:\nPer questi motivi, l'Educazione ha un ruolo preponderante nella creazione della societ\u00e0 democratica.\nLa scuola e la societ\u00e0.\nAnche il pensiero pedagogico di Dewey risente degli influssi di Emerson. Dewey applica il suo pensiero filosofico, basato sull'esperienza, all'insegnamento scolastico. Le esperienze non vengono imposte dall'insegnante, ma nascono dagli interessi naturali degli alunni e il compito dell'educatore \u00e8 quello di assecondare tali interessi per sviluppare attraverso essi il senso della socialit\u00e0.\nLa scuola.\nLa scuola \u00e8 un'istituzione sociale, che rappresenta la vita attuale. Riprende le attivit\u00e0 quotidiane per rendere partecipe il fanciullo delle abitudini della vita familiare e assicurargli un'adeguata integrazione sociale. L'industrializzazione ha allontanato il giovane dalle esperienze di partecipazione al processo lavorativo, per cui la scuola ha il compito di introdurre il lavoro come fattore formativo, al fine di assicurare un'attiva vita in comune e un apprendimento pratico di cose reali.\nLa suddivisione dell'et\u00e0 evolutiva.\nAnche Dewey, come la maggior parte dei pedagogisti moderni divide l'et\u00e0 evolutiva in \"tre fasi\":\nPensiero politico.\n\u00c8 vicino ai radicali americani; ritiene ci si possa realizzare solo in un ordinamento in cui lo Stato interviene. Ha sotto gli occhi la situazione dell'America dopo la Crisi del 1929, in cui fanno fortuna gli speculatori e non gli imprenditori, e in cui non vi \u00e8 alcun tipo di libera concorrenza: questa societ\u00e0 si caratterizza per un'opinione pubblica controllata dai mass-media. Ha di fronte a s\u00e9 una societ\u00e0 liberale che ha disatteso i suoi principi: lo Stato non pu\u00f2 lasciar fare da s\u00e9, e quando lo ha fatto si \u00e8 prodotta la societ\u00e0 americana a lui contemporanea. L'istanza liberale della libert\u00e0 individuale pu\u00f2 realizzarsi solo mediante il riordinamento pianificato dell'economia.\nIl liberalismo, per lui, pu\u00f2 superare la propria crisi solo compiendo un salto qualitativo, ossia rinunciando ai postulati liberisti, e conferendo all'autorit\u00e0 pubblica un compito permanente di regolazione di tutte le fasi del ciclo economico nel quadro di uno sviluppo pianificato a fini sociali. La dottrina di non ingerenza dello Stato va quindi superata da una politica di interventi pubblici cui demandare il compito di correggere le condizioni di non libert\u00e0 insite nei rapporti sociali. Il \"nuovo liberalismo\" auspicato da Dewey mira a promuovere una forma di organizzazione sociale capace di neutralizzare le minacce illiberali che nascono dall'affermarsi dei grandi potentati economici.\nDewey si occupa anche di studiare cos'\u00e8 l'uomo e come si deve comportare verso gli altri uomini; l'individuo esiste perch\u00e9 esiste la societ\u00e0: l'individuo per autorealizzarsi non pu\u00f2 prescindere dalla societ\u00e0. Dewey scrive nel 1935 \"Liberalismo e azione sociale\": vi \u00e8 una divaricazione tra le forze che resistono alla razionalizzazione e al progresso e la cultura aperta all'innovazione e antidogmatica, tale cultura si basa sul continuo scambio tra individuo e societ\u00e0 e prende il nome di pluralismo."}
{"id": "293228", "revid": "1543377", "url": "https://it.wikipedia.org/wiki?curid=293228", "title": "Giuseppe Di Vittorio", "text": "Fra gli esponenti pi\u00f9 autorevoli del sindacato italiano del secondo dopoguerra, a differenza di molti altri sindacalisti non aveva origini operaie ma contadine, nato in una famiglia di braccianti, il gruppo sociale pi\u00f9 numeroso alla fine dell'Ottocento in Puglia.\nBiografia.\nGli anni giovanili.\nFiglio di braccianti agricoli che lavoravano la terra dei marchesi Rubino-Rossi di Cerignola. Costretto a fare il bracciante, a causa della morte del padre per un incidente sul lavoro nel 1902, dopo avere appena imparato a leggere e scrivere sommariamente, teneva un quaderno in cui annotava termini ignoti che udiva, mettendo da parte faticosamente i soldi per acquistare un vocabolario. Gi\u00e0 negli anni dell'adolescenza, a 12 anni circa, aveva iniziato un'intensa attivit\u00e0 politica e sindacale con Aurora Tasciotti; inizialmente di idee anarchiche, pass\u00f2 poi al socialismo, e a 15 anni fu tra i promotori del Circolo giovanile socialista della citt\u00e0, mentre nel 1911 pass\u00f2 a dirigere la Camera del Lavoro di Minervino Murge.\nFamiglia.\nDi Vittorio si spos\u00f2 due volte: la prima, il 31 dicembre 1919, con Carolina Morra, sindacalista e bracciante di Cerignola, dalla quale ebbe i figli Baldina (1920-2015) poi fondatrice dell'Associazione Casa Di Vittorio con sede a Cerignola, e Vindice (1922-1974) nato mentre i fascisti assaltavano la Camera del Lavoro di Bari, poi partigiano nella Resistenza Francese-Maquis. I particolari nomi dei figli esprimono le convinzioni di Di Vittorio: Baldina deriva da Balda, cio\u00e8 \"coraggiosa\", mentre Vindice significa \"vendicatore\" o \"colui che vendica i torti subiti\", in riferimento allo sfruttamento e al fascismo; dopo essere rimasto vedovo, a Parigi nel 1935, si rispos\u00f2 nel 1953 con la giovane giornalista Anita Contini, conosciuta negli anni '40, a sua volta vedova.\nDi Vittorio sindacalista.\nAl centro dei problemi del lavoro c'era allora in Italia, come oggi, la questione meridionale. Membro della camera del lavoro di Cerignola, nel 1911 ader\u00ec al sindacalismo rivoluzionario e nel 1912 Di Vittorio, pur in carcere da alcuni mesi, fu eletto nel comitato centrale dell'Unione Sindacale Italiana nel corso del congresso fondativo di novembre.\nCos\u00ec come alcuni membri del sindacalismo rivoluzionario, tra cui l'amico Filippo Corridoni, egli fu \"interventista\" riguardo alla prima guerra mondiale, a detta di Randolfo Pacciardi, smentito da Di Vittorio stesso in un'intervista a Felice Chilanti: in verit\u00e0 inizialmente pacifista, spos\u00f2 ardentemente la tesi interventista in un articolo su Il Popolo d'Italia del 18 giugno 1915. Assegnato al 1\u00ba reggimento bersaglieri, fu ferito seriamente nel 1916. Finita la guerra torn\u00f2 segretario della Camera del lavoro di Cerignola e membro fino al 1921 del comitato centrale dell'USI.\nDi Vittorio, a cui amici ed avversari riconobbero unanimi un grande buonsenso ed una ricca umanit\u00e0, seppe farsi capire, grazie al suo linguaggio semplice ed efficace, sia dalla classe operaia, in rapido sviluppo nelle citt\u00e0, sia dai contadini ancora fermi ai margini della vita economica, sociale e culturale del Paese.\nL'entrata in politica con il Partito Socialista, il fascismo e la clandestinit\u00e0 comunista.\nLa elezione a deputato nel 1921 avviene in circostanze del tutto eccezionali. Esse ci offrono un quadro della situazione non solo personale, ma ci indicano lo scontro sociale in atto tra la fine del 1920 e la met\u00e0 del 1921. Grazie alla conoscenza di Giuseppe Di Vagno in Puglia, che lo presenta poi a Bruno Buozzi, allora entrambi membri del Partito Socialista Italiano al Parlamento, diventa anche lui membro del PSI. Con lo stesso gruppo nel 1921 viene eletto deputato alla Camera, mentre \u00e8 detenuto nelle carceri di Lucera. \nIn seguito avrebbe diretto anche la Camera del Lavoro di Bari, dove organizz\u00f2 la difesa della sede dell'associazione, sconfiggendo gli squadristi fascisti di Caradonna insieme con ex ufficiali legionari di Fiume, socialisti, comunisti, anarchici e Arditi del Popolo. Tre anni dopo la scissione di Livorno, nel 1924 aderisce al Partito Comunista d'Italia, dove rimarr\u00e0 tutta la vita. Fu candidato nel 1924 in Puglia alla Camera con il PCdI, ma non fu rieletto.\nCon l'avvento del Fascismo in Italia e disciolti tutti i partiti e i sindacati, viene condannato dal tribunale speciale fascista a 12 anni di carcere, nel 1925 riusc\u00ec a fuggire in Francia dove aveva rappresentato la disciolta Confederazione Generale del Lavoro nell'Internazionale dei sindacati rossi. Dal 1928 al 1930 soggiorn\u00f2 in Unione Sovietica e rappresent\u00f2 l'Italia nella neonata Internazionale Contadina per poi tornare a Parigi ed entrare nel gruppo dirigente del PCI clandestino. In questo periodo iniziarono i primi dissapori con il segretario del PCI sulla figura guida di Stalin del Movimento operaio internazionale e sul suo diktat, accettato da Togliatti, contro i \"socialfascisti\".\nDi Vittorio quindi si pose contro la similitudine voluta da Stalin nell'equiparare il Nazifascismo alla Socialdemocrazia, anche perch\u00e9 considerava l'unit\u00e0 politica della sinistra (socialisti e comunisti) ancora attuale, in nome di un socialismo democratico, marxista ma rispettoso della libert\u00e0. Durante la guerra d'Etiopia, su indicazione del Comintern, invi\u00f2 una squadra di tre persone - tre comunisti - chiamati \"i tre apostoli\", fra cui Ilio Barontini, esperto in questo genere di missioni - con l'incarico di organizzare la guerriglia locale contro l'invasione fascista.\nInsieme ad altri antifascisti partecip\u00f2 alla guerra civile spagnola, iniziata con l'insurrezione dei militari comandati dal generale Francisco Franco. Con il nome di Mario Nicoletti fu inquadrato come commissario politico nella XI e poi nella XII Brigata Internazionale e venne ferito a Guadalajara. Nel 1937, diresse a Parigi un giornale antifascista la \u201cVoce degli Italiani\u201d a cui collaborano personaggi come Maurizio Valenzi. Fu una delle poche voci autorevoli che si espresse contro le leggi razziali fasciste antisemite, avendo capito che, anche se in apparenza si trattava di leggi \"blande\" (rispetto a quelle tedesche), queste avrebbero in realt\u00e0 portato col tempo allo sterminio..\nNel 1941 fu arrestato a Parigi dai tedeschi su richiesta delle autorit\u00e0 italiane e rinchiuso nel carcere de La Sant\u00e9, dove ebbe modo di ritrovare il collega e amico della CGdL Bruno Buozzi, assieme al quale fu poi trasferito in Germania e, di qui, in Italia. Il regime fascista lo assegn\u00f2 quindi al confino nell'isola di Ventotene.\nNel 1943 fu liberato dal governo Badoglio. Entrato in clandestinit\u00e0 dopo l'occupazione tedesca di Roma, Di Vittorio fu tra i protagonisti, con Bruno Buozzi e Achille Grandi, del dialogo per la rinascita del sindacato unitario italiano. Buozzi fu ucciso dai nazisti in fuga da Roma il 4 giugno 1944 a La Storta, cinque giorni prima della firma del Patto di Roma, con il quale venne ricostituita la CGIL. Il Patto fu sottoscritto infatti il 9 giugno 1944, ma, per onorare la memoria di Buozzi e ricordare il suo impegno nelle trattative che resero possibile l'accordo, nel testo venne apposta la data di quello che si riteneva fosse il suo ultimo giorno di vita: 3 giugno 1944\nI vertici della CGIL unitaria Oreste Lizzadri (PSI), Achille Grandi (DC) e Giuseppe Di Vittorio (PCI) nel 1945..\nBuozzi fu sostituito nel ruolo di co-Segretario generale della CGIL e di firmatario del Patto di Roma dal sindacalista socialista Emilio Canevari e, poi, da Oreste Lizzadri. Di Vittorio, Grandi e Lizzadri erano i rappresentanti delle principali correnti del sindacalismo italiano: comunista, cattolica e socialista.\nNegli ultimi due anni della seconda guerra mondiale, prese parte alla Resistenza tra le file delle Brigate Garibaldi. Nel 1945 fu eletto segretario della CGIL.\nL'anno seguente, nel 1946, fu eletto deputato all'Assemblea Costituente con il PCI.\nIl Dopoguerra e il dissenso da Togliatti per i 'fatti d'Ungheria del 1956'.\nL'unit\u00e0 sindacale cos\u00ec raggiunta dur\u00f2 fino al 1948, quando, in occasione dello sciopero generale politico proclamato in seguito all'attentato a Palmiro Togliatti, la componente cattolica si separ\u00f2 e fond\u00f2 un proprio sindacato, la CISL, presto imitata dai socialdemocratici che si raggrupparono nella UIL.\nLa fama ed il prestigio di Di Vittorio ebbero largo seguito tra la classe operaia ed il movimento sindacale di tutto il mondo tanto che, nel 1953, fu eletto presidente della Federazione Sindacale Mondiale. Fu uno dei primi marxisti a intuire la pericolosit\u00e0 del regime stalinista sovietico.\nNel 1956 si riacutizz\u00f2 il confronto con Togliatti sul ruolo dell'URSS; suscit\u00f2 scalpore la sua presa di posizione, difforme da quella ufficiale del PCI, contro l'intervento dell'esercito sovietico per reprimere la rivolta ungherese, tanto che lo stesso Di Vittorio in una confidenza (come rifer\u00ec anni dopo Antonio Giolitti) esclam\u00f2: \u00abL'Armata rossa che spara contro i lavoratori di un paese socialista! Questo \u00e8 inaccettabile! Quelli sono regimi sanguinari! Una banda di assassini!\u00bb.\nLa pietra dello scandalo fu che Di Vittorio, allora segretario generale della CGIL, approv\u00f2 il testo di un comunicato, redatto dal vice-Segretario socialista della CGIL Giacomo Brodolini, poi votato all'unanimit\u00e0 dalla Segreteria della Confederazione il 27 ottobre 1956, nel quale si esprimeva la solidariet\u00e0 del sindacato ai lavoratori ungheresi e il dissenso nei confronti dell'intervento repressivo delle truppe sovietiche: \u00abLa Segreteria della CGIL esprime il suo profondo cordoglio per i caduti nei conflitti che hanno insanguinato l'Ungheria [...], ravvisa in questi luttuosi avvenimenti la condanna storica e definitiva dei metodi antidemocratici e di governo e di direzione politica ed economica che determinano il distacco fra dirigenti e masse popolari... deplora che sia stato richiesto e si sia verificato in Ungheria l'intervento di truppe straniere...\u00bb (\"Avanti!\" e \"L'Unit\u00e0\" del 28 ottobre 1956). Inoltre, poich\u00e9 si era diffusa la voce che l'atteggiamento assunto dalla C.G.I.L. riguardo agli avvenimenti ungheresi fosse dovuto principalmente alle pressioni dei sindacalisti socialisti, Di Vittorio si sent\u00ec di dover dimostrare che tale posizione rifletteva effettivamente le convinzioni di tutti i membri della segreteria confederale (del resto il documento era stato votato all'unanimit\u00e0), rilasciando a sua volta una dichiarazione all'agenzia di stampa S.P.E., affermando che \u00abgli avvenimenti hanno assunto un carattere di cos\u00ec tragica gravit\u00e0 che essi segnano una svolta di portata storica\u00bb e che \u00ab\u00e8 un fatto che tutti proclami e le rivendicazioni dei ribelli, conosciuti attraverso le comunicazioni ufficiali di radio Budapest, sono di carattere sociale e rivendicano libert\u00e0 e indipendenza. Da ci\u00f2 si pu\u00f2 desumere chiaramente che \u2014 ad eccezione di elementi provocatori e reazionari legati all'antico regime - non vi sono forze di popolo che richiedano il ritorno del capitalismo o del regime di terrore fascista di Horty\u00bb. La valutazione della natura popolare e democratica della rivolta ungherese contenuta in detta dichiarazione contrastava nettamente con la ricostruzione dei fatti operata dal corrispondente de \"L'Unit\u00e0\" Orfeo Vangelisti, secondo cui \"gruppi di facinorosi, seguendo evidentemente un piano accuratamente studiato, hanno attaccato la sede della radio e del Parlamento. Gruppi di provocatori in camion hanno lanciato slogan antisovietici apertamente incitando a un'azione controrivoluzionaria. In piazza Stalin, i manifestanti hanno tentato di abbattere la statua di Stalin. L'intervento sovietico \u00e8 un dovere sacrosanto senza il quale si ritornerebbe al terrore fascista tipo Horty. Le squadre dei rivoltosi sono composte prevalentemente da giovani rampolli della aristocrazia e della grossa borghesia\"..\nTogliatti, segretario del PCI, in una lettera riservata inviata alla segreteria del Comitato Centrale del PCUS il 30 ottobre 1956, nella quale relazionava ai sovietici sulle ripercussioni delle vicende ungheresi in Italia, affermava che \u00ab... vi sono coloro che accusano la direzione del nostro partito di non aver preso posizione in difesa dell'insurrezione di Budapest e che affermano che l'insurrezione era pienamente da appoggiare e che era giustamente motivata. Questi gruppi esigono che l'intera direzione del nostro partito sia sostituita e ritengono che Di Vittorio dovrebbe diventare il nuovo leader del partito. Essi si basano su una dichiarazione di Di Vittorio che non corrispondeva alla linea del partito e che non era stata da noi approvata. Noi conduciamo la lotta contro queste due posizioni opposte ed il partito non rinuncer\u00e0 a combatterla...\u00bb\nE infatti, il leader comunista italiano costrinse Di Vittorio, accusato di essere contro il Partito e di renderlo debole agli occhi dell'Italia e del mondo, in una sorta di \"processo interno\", ad aderire alla posizione ufficiale del PCI, \"sconfessando\" quanto in precedenza da lui affermato, giustificando pubblicamente la sua condotta di sindacalista con l'esigenza di unit\u00e0 della confederazione.\nDi Vittorio continu\u00f2 a guidare la CGIL fino alla sua morte, avvenuta nel 1957 a Lecco, poco dopo un incontro con alcuni delegati sindacali. Colpito da un primo infarto nel 1948 e da un secondo nel 1956, il terzo lo stronc\u00f2 all'et\u00e0 di 65 anni.\n\u00c8 sepolto nel Cimitero del Verano in Roma.\nFilmografia.\nNel 2009 Raiuno ha trasmesso la fiction \"Pane e libert\u00e0\", che racconta la vita di Giuseppe Di Vittorio in due puntate, andate in onda domenica 15 e luned\u00ec 16 marzo. La regia \u00e8 stata curata da Alberto Negrin, mentre la figura del sindacalista \u00e8 stata interpretata da Pierfrancesco Favino.\nSono state rilevate alcune inesattezze storiche, alcune dovute alla necessit\u00e0 di caratterizzare in tempi stretti vicende lunghe e complesse, altre dovute alla stessa lavorazione della miniserie tv. In particolare la pellicola \u00e8 stata girata, invece che a Cerignola (Foggia), nella vicina provincia di Bari. Le scene principali sono state girate a Gravina in Puglia (la piazza delle Quattro Fontane) e ad Altamura (la Curia, il Corso Federico II ed il Museo Contadino).\nLa pellicola ha ricevuto un \"pubblico apprezzamento\" proprio in RAI, da parte del Presidente della Regione Puglia, Nichi Vendola."}
{"id": "293229", "revid": "1745361", "url": "https://it.wikipedia.org/wiki?curid=293229", "title": "Meme di Internet", "text": "Un meme di Internet \u00e8 un'idea, stile o azione che si propaga attraverso Internet, spesso per imitazione, diventando improvvisamente famosa. In genere un meme ha la forma di un'immagine, una GIF o un video, ma pu\u00f2 essere anche una parola o una frase, e riesce a diffondersi principalmente attraverso social network, blog e posta elettronica.\nL'uso di questo termine \u00e8 stato proposto la prima volta da Mike Godwin nel 1994 in un articolo su Wired. Nel 2013 Richard Dawkins ha definito i memi di Internet come memi che vengono deliberatamente modificati dalla creativit\u00e0 umana, essendo quindi diversi sia dai geni biologici sia dai memi pre-Internet (i quali sarebbero soggetti a mutazioni casuali e si diffonderebbero tramite un procedimento analogo alla selezione naturale). Egli sostiene quindi che sia avvenuto un cambio di rotta, essendosi l'idea di meme modificata ed evoluta in una nuova direzione. Inoltre, i memi di Internet godono di un'altra propriet\u00e0 di cui i memi normali non godono: essi lasciano un'impronta nei media attraverso i quali si propagano, il che li rende tracciabili e analizzabili.\nDescrizione.\nL'assenza di confini fisici della rete tende a favorire una rapida diffusione di idee e novit\u00e0, specialmente se queste hanno contenuti umoristici o bizzarri. In molti casi proprio se il motivo della diffusione \u00e8 essenzialmente goliardico, la cosa di cui si diffonde la notizia \u00e8 priva di un reale contenuto; e proprio per questo viene giocosamente ripetuta da chi \u00e8 a conoscenza del \"fenomeno\" (spesso generando una distinzione netta fra chi prende parte al fenomeno e chi, non avendo capito di cosa si tratta, non comprende l'importanza, spesso effettivamente nulla, di quello a cui \"tutti\" alludono) o per riflettere sulla natura della civilt\u00e0.\nIn genere un meme di Internet tende a perdere visibilit\u00e0 con la stessa velocit\u00e0 con cui la acquisisce; in ogni caso per la natura stessa della rete tracce del \"passaggio\" del meme tendono a restare sparse nella rete, a disposizione di chi volesse reperirle usando, per esempio, un motore di ricerca. \u00c8 comunque quasi impossibile valutare accuratamente la popolarit\u00e0 assoluta di un meme di Internet; molti si sviluppano in comunit\u00e0 specifiche e vi rimangono confinati, altri si diffondono in modi trasversali e giungono anche in contesti in cui l'origine stessa del meme appare indecifrabile.\nLa facilit\u00e0 e velocit\u00e0 con cui attualmente possono essere spedite le e-mail ha reso possibile la diffusione e la crescita esponenziale di catene di sant'Antonio e bufale, che rappresentano una percentuale rilevante dello spam circolante. Le catene di sant'Antonio sono messaggi che si autopropagano via mail, promettendo fortuna a chi le diffonde (e sfortuna a chi non lo fa), o premi in denaro (cosa che ovviamente non avviene mai) o messaggi moraleggianti o storie strappalacrime regolarmente false; anche in questo caso il meccanismo per cui sia pi\u00f9 facile inoltrare la mail che verificarne la veridicit\u00e0 fa s\u00ec che molte bufale abbiano ancora un seguito e una diffusione dopo molti anni.\nTipologie.\nEffetto Streisand.\n\u00c8 l'effetto per cui un tentativo di censurare o rimuovere una informazione provoca al contrario l'ampia pubblicizzazione dell'informazione stessa. Trae il nome da un caso del 2003 nel quale Barbra Streisand cit\u00f2 in giudizio il fotografo Kenneth Adelman e il sito Pictopia.com nel tentativo di limitare la diffusione di una fotografia aerea della sua villa in California. Il sito web di Adelman ottenne il primato di visite e la foto della villa venne diffusa e ripresa da decine di siti Internet, tanto che \u00e8 tuttora disponibile e facilmente reperibile con i motori di ricerca."}
{"id": "293236", "revid": "1543377", "url": "https://it.wikipedia.org/wiki?curid=293236", "title": "Genazzano", "text": "Genazzano \u00e8 un comune italiano di abitanti nella citt\u00e0 metropolitana di Roma Capitale nel Lazio.\nGeografia fisica.\nTerritorio.\nGenazzano \u00e8 un centro di suggestiva rusticit\u00e0 posto al confine tra la provincia di Roma e quella di Frosinone; sorge edificato su di uno stretto sperone di tufo vulcanico a s.l.m. che, con tenue inclinazione, declina dalle propaggini meridionali dei Monti Prenestini per immergersi nella vallata del Sacco. Si trova a da Roma.\nLa falda tufacea \u00e8 orientata lungo l'asse nord-sud; parallelamente ai lati est ed ovest scorrono a fondo valle due corsi d'acqua: rispettivamente il Fossato, di modesta portata, tranquillo, ed il Rio, impetuoso e torrentizio. Il loro incessante lavoro di erosione ha, nel tempo, reso ripidi e scoscesi i fianchi della struttura tufacea sulla quale si estende l'abitato; quest'ultimo si eleva dai s.l.m. della valle sino a raggiungere la quota di circa 388 metri all'altezza del ponte che unisce il castello al parco comunale; la larghezza della piattaforma non supera mai in larghezza i 70-80 metri.\nL'altezza massima del comune di Genazzano \u00e8 600 metri, quella minima intorno ai 280 metri. Vicino al comune si trova una collina chiamata Colle Pizzuto (445\u00a0m), dove c'\u00e8 la Selva di Genazzano. Si trova nella parte alta del paese un parco chiamato Parco degli Elcini dove prima era collocata la \"Castegna Rotonda\", uno degli alberi pi\u00f9 antichi e simbolici del parco: nel 2011 la Castegna Rotonda \u00e8 stata abbattuta da un fulmine. Il campo sportivo di Genazzano si chiama \"Campo Comunale Le Rose\". I fiumi che scorrono a Genazzano sono il Fosso Ciaffo, il Ceraso, il Rio e il Sacco.\nClima.\nClassificazione climatica: zona D, 1886 GR/G\nStoria.\nConosciuto gi\u00e0 ai tempi dell'antica Roma quando era meta di villeggiatura della Gens Genucia, Antonina e Iulia.\nIl borgo si costitu\u00ec nell'XI secolo successivamente divenne feudo storico dei Colonna, che dal Palazzo Baronale, comunemente chiamato \"Castello Colonna\" (o ancora pi\u00f9 semplicemente \"Castello\" dai paesani), controllavano il passaggio verso Napoli e verso Roma. Diede i natali a Papa Martino V nato Ottone (o Oddone) Colonna (Genazzano, 1368\u00a0\u2013 Roma, 20 febbraio 1431) e a Giovanni Bracalone de Carlonibus detto Brancaleone, uno dei cavalieri della disfida di Barletta.\nSimboli.\nLo stemma di Genazzano deve la sua ideazione alla \"Disfida di Barletta\", avvenuta nel 1503, che vide in contrapposizione 13 cavalieri italiani, che risultarono vincitori, e 13 cavalieri francesi. La partecipazione del cavaliere genazzanese Giovanni Brancaleone diede motivo all'amministrazione comunale, nella seconda met\u00e0 dell'Ottocento, di rappresentare lo stemma cittadino inserendovi tredici triangolini bianchi e tredici celesti, uno per cavaliere. Inoltre, a Genazzano, ogni anno, per celebrare questa vittoria di Brancaleone, viene inscenata la suddetta Disfida.\nMonumenti e luoghi d'interesse.\nArchitetture religiose.\n\u00c8 la chiesa pi\u00f9 importante di Genazzano e ha il rango di basilica minore. L'attuale santuario \u00e8 meta di pellegrinaggi grazie a numerose guarigioni miracolose, che sarebbero avvenute in seguito a un evento narrato dalla tradizione, riguardante un affresco della Madonna col Bambino comparso miracolosamente su una parete della chiesa il 25 aprile 1467. L'altare del Crocifisso custodisce un affresco di Ges\u00f9 Crocifisso risalente al XV secolo, anch'esso ritenuto miracoloso dalla tradizione.\nSociet\u00e0.\nEtnie e minoranze straniere.\nAl 31 dicembre 2015 a Genazzano risultano residenti 558 cittadini stranieri (9,24%), le nazionalit\u00e0 pi\u00f9 rappresentate sono:\nCultura.\nMusica.\nBanda Musicale Comunale \"L. Gardini\" di Genazzano.\nLa Banda Musicale Comunale \"L. Gardini\" di Genazzano \u00e8 stata costituita intorno al 1860 con il nome di \"Concerto Civico\" e partecipa regolarmente a manifestazioni in Italia ed all'Estero.\nMedia.\nTelevisione.\nAlcune scene della serie tv Mediaset \"I liceali\" (tra cui quelle iniziali e della gita in Ciociaria, anche se il paese si trova in provincia di Roma) sono state girate a Genazzano, nel settembre del 2007. Nella finzione scenica il paese viene chiamato Rocca Storta e vi \u00e8 nato il prof. Antonio Cicerino (interpretato da Giorgio Tirabassi)."}
{"id": "293240", "revid": "6923", "url": "https://it.wikipedia.org/wiki?curid=293240", "title": "Operazione Gladio", "text": "Operazione Gladio \u00e8 il nome in codice di un'operazione promossa dalla Central Intelligence Agency, il servizio di spionaggio per l'estero degli Stati Uniti per costituire varie strutture paramilitari segrete di tipo \"stay-behind\" (\u00abstare dietro\u00bb, \u00abstare al di l\u00e0 delle linee\u00bb), promossa durante la guerra fredda, per contrastare un eventuale attacco delle forze del Patto di Varsavia ai Paesi dell'Europa occidentale, nonch\u00e9 combattere il comunismo con forme di guerra psicologica e uso della tecnica di \"false flag\" (\u00aboperativit\u00e0 sotto falsa bandiera\u00bb).\nSintesi.\nIl termine Gladio \u00e8 utilizzato propriamente solo in riferimento alla \"Stay-behind\" italiana. Il gladio era il simbolo dell'organizzazione italiana, mentre quello internazionale era la civetta. Durante la guerra fredda, quasi tutti i paesi dell'Europa occidentale crearono formazioni paramilitari, riunite nella \"Stay Behind Net\" sotto controllo NATO.\nL'esistenza di Gladio, sospettata fin dalle rivelazioni rese nel 1984 dal membro del gruppo neofascista Avanguardia Nazionale, Vincenzo Vinciguerra durante il suo processo, fu riconosciuta ufficialmente dal presidente del Consiglio italiano Giulio Andreotti il 24 ottobre 1990, che parl\u00f2 di una \u00abstruttura di informazione, risposta e salvaguardia\u00bb. L'esistenza della struttura tuttavia era gi\u00e0 esplicitamente rivelata nel libro edito nel 1979 da William Colby \"La mia vita nella CIA\".\nStoria.\nNegli anni cinquanta era avvertito negli ambienti NATO il pericolo di un nuovo conflitto sul suolo europeo. In caso di attacco da parte dell'Unione Sovietica e dei suoi alleati, questa avrebbe occupato inizialmente i Paesi dell'Europa occidentale, in quanto le forze corazzate sovietiche avrebbero potuto agevolmente travolgere le prime linee di resistenza. Si ipotizzava che una prima linea di resistenza effettiva avrebbe potuto essere approntata sul fiume Reno. Questo avrebbe comunque comportato la perdita di buona parte della Germania Ovest, dell'Italia Settentrionale e della Danimarca.\nDurante la seconda guerra mondiale gli Alleati avevano coordinato l'attivit\u00e0 dei movimenti resistenziali nei paesi occupati dall'Asse attraverso una rete di organizzazioni, coordinate da una speciale branca dei servizi d'informazione del Regno Unito, il SOE (\"Special Operations Executive\"). Il SOE venne dismesso dopo la fine del conflitto, ma fu riattivato all'inizio degli anni cinquanta, come nucleo di una nuova organizzazione che aveva il compito di porre in essere una rete di resistenza nei vari Paesi europei, nel caso questi fossero stati occupati dall'Armata Rossa o nel caso i comunisti avessero preso il potere attraverso un colpo di Stato.\nUn primo gruppo di nazioni (Stati Uniti, Regno Unito, Francia) costitu\u00ec dunque il Clandestine Planning Committee (CPC), Comitato per il coordinamento, per pianificare, in caso d'invasione, le attivit\u00e0 comuni svolte dai rispettivi servizi d'informazione in supporto alle operazioni militari del Patto Atlantico. La struttura di coordinamento era sottoposta alla direzione del comando supremo delle forze alleate in Europa: SHAPE, ovvero Supreme Headquarters Allied Powers Europe.\nCoordinamento SHAPE.\nOperante in tutta la NATO, Gladio era coordinata dal CPC, l'organo multinazionale controllato dal Belgio dallo SHAPE (\"Supreme Headquarters Allied Powers Europe\"). In un articolo dell\"'International Herald Tribune\" datato 13 novembre 1990, Joseph Fitchett parla della \u00abResistenza della NATO\u00bb, e dice che queste reti anticomuniste, finanziate in parte dalla CIA, erano presenti in tutta Europa, comprese nazioni neutrali come Svezia e Svizzera. Anche in Jugoslavia era presente un'organizzazione analoga.\nContrasto di un'ipotetica invasione sovietica.\nLo scopo principale dell'organizzazione Gladio era di contrastare una possibile invasione dell'Europa occidentale da parte dell'Unione Sovietica e dei paesi aderenti al Patto di Varsavia, attraverso atti di sabotaggio e di guerriglia dietro le linee nemiche. La NATO era consapevole infatti che le truppe stanziate in Europa occidentale non erano sufficienti a respingere una invasione dell'Armata Rossa in un conflitto diretto senza ricorrere all'uso delle armi nucleari.\nDalla fine della seconda guerra mondiale il Partito Comunista Italiano, allora leninista (non gramsciano), \nNella fase gramsciana a partire dalla fine degli anni sessanta, la politica del partito cambi\u00f2 invece radicalmente collocandosi nell'alveo del socialismo democratico, complice anche l'ingresso dei primi esponenti comunisti in posizioni di potere (istituzione dell'amministrazione elettiva delle regioni) che contribuirono a responsabilizzare il partito, il quale perse definitivamente la componente rivoluzionaria.\nLe organizzazioni \"Stay-behind\" rappresentavano quindi una possibilit\u00e0 di continuare a combattere in attesa dell'intervento degli Stati Uniti che, data la distanza geografica dall'Europa, sarebbe giocoforza arrivato in un secondo momento. Le sue cellule clandestine erano destinate a \u00abstare nascoste\u00bb (o \u00abal di l\u00e0 delle linee\u00bb, da cui il nome in inglese \"Stay-behind\") in territori controllati dal nemico e comportarsi come movimenti di resistenza, conducendo atti di sabotaggio e di guerriglia. Vennero considerate altre forme di resistenza clandestina e non convenzionale, come operazioni sotto falsa bandiera (attentati e simili operazioni rivendicate sotto falsa bandiera per fomentare divisioni politiche) e attacchi terroristici.\nL'idea di costruire questa rete segreta venne a ex ufficiali del SOE (\"Special Operations Executive\", Direzione delle Operazioni Speciali) britannico, un'organizzazione del Ministero della Guerra economica che aveva operato durante la seconda guerra mondiale nei Paesi dove si erano costituiti dei governi fascisti o filonazisti (Norvegia, Francia e Italia). L'idea inglese fu subito accolta dagli Stati Uniti e si decise anche, per mantenere la segretezza, di tenerla fuori dalle organizzazioni militari tradizionali, vale a dire fuori dai comandi NATO. Nacque cos\u00ec \"Stay Behind Net\".\nIngresso dell'Italia.\nOltre ai tre Paesi fondatori, diversi altri membri della NATO entrarono successivamente nella struttura. L'Italia lo fece in via ufficiale nel 1964, ma gi\u00e0 in precedenza erano attivi accordi bilaterali tra SIFAR (l'allora servizio segreto italiano) e CIA tesi ad arruolare e ad addestrare nuclei di operativi in grado di organizzare la resistenza armata sul territorio occupato da un'invasione o controllato da forze sovversive.\nIn Italia \u00e8 stata ipotizzata da pi\u00f9 parti (anche dalla Commissione Stragi) l'esistenza di strutture nate in chiave anticomunista nelle ultime fasi della guerra (come quelle che sarebbero derivate dalle Brigate Osoppo) e nel primo dopoguerra, che poi sarebbero confluite, in tutto o in parte, in Gladio.\nNel 1964, oltre all'Italia, i Paesi aderenti erano Stati Uniti, Regno Unito, Francia, Germania Ovest, Paesi Bassi, Belgio e Lussemburgo. In seguito aderirono anche Danimarca e Norvegia. Altri Paesi NATO, come Grecia, Turchia, Spagna e Portogallo, non entrarono mai, a quanto risulta, nel comitato di coordinamento. Peraltro, organizzazioni simili, pur non collegate con la struttura NATO, vennero probabilmente create in quasi tutti i Paesi occidentali che temevano un'invasione sovietica, compresi Stati neutrali come Austria, Finlandia, Jugoslavia, Svezia e Svizzera.\nSegretezza.\nL'esistenza di queste forze militari clandestine rimase un segreto strettamente sorvegliato durante tutta la guerra fredda fino al 1990.\nIn Italia dell'esistenza di Gladio erano informati i vertici politici del Paese: Presidente della Repubblica, Presidente del Consiglio, Ministro della Difesa, come pure i vertici militari. La struttura di Gladio era invece sconosciuta al Parlamento. Francesco Cossiga, che fu informato dell'esistenza della struttura nel 1966, quando entr\u00f2 per la prima volta al governo, come sottosegretario alla difesa, dichiar\u00f2: \u00abGli accordi per creare Stay Behind in Italia furono conclusi da Aldo Moro e Paolo Emilio Taviani\u00bb. Inoltre Andreotti gli spieg\u00f2 che aveva rivelato il segreto su Gladio perch\u00e9 ormai, caduto il Muro di Berlino, non vi era pi\u00f9 alcuna ragione per non raccontare come stavano davvero le cose.\nDivulgazione del segreto.\nNel 1990 il primo troncone della rete internazionale fu reso pubblico in Italia: ci\u00f2 avvenne con l'autorizzazione data dal Presidente del Consiglio Andreotti al magistrato Felice Casson di accedere agli archivi del SISMI per accertare il ruolo di depositi Nasco nella strage di Peteano, e con due successive comunicazioni del medesimo Andreotti, una scritta alla Commissione bicamerale di inchiesta sulle stragi e una orale alle Assemblee delle due Camere.\nIn Italia il suo nome in codice era Gladio, la parola che indica la corta spada a doppio taglio usata dai legionari romani (il gladio era stato adottato dalla Repubblica Sociale Italiana per sostituire le stellette). Il Governo ne ordin\u00f2 lo scioglimento il 27 luglio 1990.\nIl Governo italiano afferm\u00f2 che identiche forze armate clandestine erano esistite anche in tutti gli altri paesi dell'Europa occidentale. Questa ammissione si rivel\u00f2 corretta e successive ricerche dimostrarono che, in Belgio, le forze segrete della NATO erano state denominate in codice SDRA8, in Danimarca Absalon, nella Germania Ovest TD BJD, in Grecia LOK, nel Lussemburgo semplicemente \"Stay-Behind\", nei Paesi Bassi I&amp;O, in Norvegia ROC, nel Portogallo Aginter, in Svizzera P26, in Turchia Contro-Guerriglia e in Austria OWSGV. I nomi in codice degli eserciti segreti in Francia, in Finlandia, in Spagna ed in Svezia rimangono tuttora sconosciuti.\nCritiche al segreto.\nDopo avere appreso della scoperta, il Parlamento europeo stil\u00f2 una risoluzione criticando aspramente il fatto:\nAl momento solo Italia, Belgio e Svizzera condussero indagini parlamentari, mentre l'amministrazione del presidente statunitense George H. W. Bush rifiut\u00f2 di commentare, essendo nel mezzo dei preparativi per una guerra contro Saddam Hussein nel Golfo Persico, e temendo potenziali danni per l'alleanza militare.\nLa Gladio italiana.\nOrigini.\nLa presenza di una struttura \"Stay-behind\" in Italia risale al 1949, seppure con un nome diverso da Gladio. In una relazione del Comitato Parlamentare sui servizi segreti del 1995 si legge che:\nGladio fu costituita con un protocollo d'intesa tra il Servizio italiano e quello statunitense in data 26 novembre 1956, nel quale per\u00f2 vi era stato un esplicito riferimento ad accordi preesistenti: nella relazione inviata dal Presidente del Consiglio Giulio Andreotti alla Commissione Stragi il 17 ottobre 1990 verr\u00e0 segnalato che con quella intesa tra SIFAR (al cui comando, al tempo della stesura del protocollo, era da poco stato posto Giovanni de Lorenzo) e CIA erano stati confermati tutti i precedenti impegni intervenuti nella materia tra Italia e Stati Uniti.\nNel giugno 1959 il Servizio segreto italiano entr\u00f2 a far parte del Comitato di pianificazione e coordinamento, organo di SHAPE (\"Supreme Headquarters Allied Powers Europe\"), mentre nel 1964 entr\u00f2 a far parte del Comitato clandestino alleato (ACC), emanazione del suddetto Comitato di pianificazione e coordinamento e costituito tra paesi che intendevano organizzare una resistenza sul proprio territorio, in caso di aggressione dall'Est e, a quanto sembra, anche nell'eventualit\u00e0 di sovvertimenti interni, ovvero tentativi di colpo di Stato interni.\nL'ipotesi di finanziamenti a Gladio da parte della CIA, posti in essere per lo meno fino al 1975, era gi\u00e0 stata avanzata nel 1990 dal generale Giovan Battista Minerva (ufficiale del SIFAR e poi del SID, in servizio con il compito di direttore amministrativo tra il 1963 ed il 1975), durante le indagini sull'incidente dell'aereo Argo 16.\nRivelazione dell'esistenza.\nIl 24 ottobre 1990 Giulio Andreotti, capo del governo italiano, rivel\u00f2 alla Camera dei Deputati l'esistenza di \"Gladio\", che fu quindi la prima organizzazione aderente alla rete \"Stay-behind\" ad essere resa pubblica.\nQuando l'esistenza di Gladio divenne di pubblico dominio venne pubblicato un elenco di 622 \u00abgladiatori\u00bb: ufficialmente tutti i partecipanti, dalla fondazione allo scioglimento dell'organizzazione. Tuttavia, da pi\u00f9 parti questa lista \u00e8 stata considerata incompleta, sia per il ridotto numero di uomini, ritenuto troppo basso rispetto ai compiti dell'organizzazione estesi in quasi quarant'anni, sia per l'assenza nella lista di alcuni personaggi che da indagini successive (e in alcuni casi per loro stessa ammissione) avevano fatto parte dell'organizzazione. Francesco Cossiga dichiar\u00f2 che all'organizzazione fecero parte tra i 1000 e i 1200 elementi. L'allargamento dell'organico stava particolarmente a cuore a chi, dovendo dimostrare che tra i gladiatori ci fossero anche criminali (e non avendone trovati tra i 622), ipotizzava una substruttura criminal-politica coperta da quella segreta ma legale, a sua volta posta sotto l'egida della normale struttura dei servizi segreti.\nIl magistrato veneziano Felice Casson trasmise il fascicolo sull'organizzazione, per ragioni di competenza territoriale, alla Procura di Roma, la quale dichiar\u00f2 che la struttura \"Stay-behind\" non aveva nulla di penalmente rilevante.\nLuigi Tagliamonte, capo dell'ufficio amministrazione del SIFAR e, successivamente, capo dell'ufficio programmazione e bilancio del comando generale dell'Arma dei Carabinieri, durante una delle varie inchieste che ruotarono intorno alla questione, relativamente ad una base di addestramento di Gladio dichiar\u00f2:\nGladio, la strategia della tensione e le ingerenze estere in Italia.\nDopo la divulgazione del segreto, coincidente approssimativamente con la dissoluzione dell'Unione Sovietica e con la conseguente fine della guerra fredda, pur non esistendo nulla di accertato, sono state fatte molte ipotesi sulle relazioni intrattenute da questa organizzazione, o da parti deviate di essa, con l'eversione di destra o di sinistra o con attentati o con tentativi di colpo di Stato avvenuti in Italia. Gi\u00e0 precedentemente si era comunque parlato di tale organizzazione (ne parla per esempio Aldo Moro nel suo memoriale, scritto nel 1978 durante i giorni della prigionia), e la sua esistenza era comunque ovviamente nota nell'ambito dei vertici politici, dei ministri competenti, dei vertici militari e dei servizi segreti.\nNel 2000 il rapporto del gruppo \u00abDemocratici di Sinistra-L'Ulivo\u00bb, stilato in seno ad una Commissione parlamentare, concludeva che la strategia della tensione era stata sostenuta dagli Stati Uniti d'America per \u00abimpedire al Pci, e in certo grado anche al Psi, di raggiungere il potere esecutivo nel paese\u00bb, identificando anche i Nuclei per la Difesa dello Stato non come un gruppo autonomo, ma come una delle operazioni portate avanti da Gladio con questi scopi.\nLegittimit\u00e0 della struttura.\nQuando il caso Gladio scoppi\u00f2 in Italia, provocando la reazione del pubblico e soprattutto dei partiti di sinistra, il dibattito oltre che a livello politico venne portato anche in sede giudiziaria. Il Presidente del Consiglio Andreotti venne ascoltato dalla Commissione parlamentare d'inchiesta sul terrorismo in Italia dal giorno 3 agosto 1990. Nelle varie udienze, Andreotti forn\u00ec le relazioni dello Stato Maggiore e in ultima il parere scritto dell'Avvocato Generale dello Stato sulla legittimit\u00e0 di Gladio.\nNel frattempo l'inchiesta produsse il capo d'accusa di distruzione e occultamento di prove nei confronti dell'Amm. Fulvio Martini, del Gen. Paolo Inzerilli e del Cap. Gianantonio Invernizzi. La Corte d'assise che svolse il processo, oltre ad aver assolto gli imputati, non ha espresso alcun giudizio relativamente alla legittimit\u00e0 della struttura, in quanto questo tema \u00e8 stato risolto in precedenza dall'Avvocato Generale dello Stato con un parere allegato alla Relazione sulla vicenda Gladio, presentata alla Camera dal Presidente del Consiglio nel quale si legge: \u00abCon legge 1\u00ba agosto 1949 n. 465 \u00e8 stato approvato il Trattato dell'Atlantico del Nord (NATO), sottoscritto a Washington il 4 aprile 1949: il trattato tendeva a costituire un sistema difensivo che, attraverso l'Atlantico, collegasse gli Stati Uniti all'Unione dell'Europa occidentale in attuazione dei principi affermati in una risoluzione votata dal Senato americano l'11 giugno 1948\u00bb.\nTale trattato presupponeva quindi accordi di sola natura militare, e di questa fattispecie \u00e8 infatti l'accordo tra SIFAR e CIA del 28 novembre 1956. Secondo tale interpretazione, questi dunque risulterebbe solo un'esecuzione del trattato approvato con la legge n.465/49, legge regolarmente approvata dal Parlamento, il che renderebbe superflua ogni ulteriore approvazione parlamentare ai sensi dell'art. 80 della Costituzione.\nL'esistenza di queste norme regola tuttora i rapporti tra NATO e Italia, quindi finch\u00e9 l'Italia sar\u00e0 membro della NATO e tali norme non saranno modificate (come in tutti gli altri stati aderenti), secondo tale interpretazione, si potranno sempre inserire strutture simili.\nSecondo i giornalisti Indro Montanelli e Mario Cervi, Gladio era una struttura perfettamente legale e lecita, che fece scandalo soltanto in Italia perch\u00e9 fu usata per coprire lo sfascio dell'ideologia comunista nell'Europa orientale, e che non fu realmente sciolta solo per il vizio italiano di garantire stipendi ai dipendenti di enti ormai divenuti inutili.\n\u00abStay Behind\u00bb in Europa.\nAustria.\nNel 1947 in Austria venne svelata una struttura segreta \"Stay-behind\", che era stata costruita da due appartenenti all'estrema destra, Soucek e R\u00f6ssner. Il presidente Theodor K\u00f6rner grazi\u00f2 gli accusati in circostanze non chiarite. Nel 1965 le forze di polizia scoprirono un deposito di armi \"Stay-behind\" in una vecchia miniera vicino a Windisch-Bleiberg, circostanza che costrinse le autorit\u00e0 austriache a rilasciare una lista con la posizione di altri 33 analoghi nascondigli in Austria.\nBelgio.\nL'assassinio del presidente del Partito Comunista del Belgio Julien Lahaut, nel 1950, ebbe un significato nazionale e internazionale, nel quale venne sospettata l'influenza della rete anticomunista Gladio. Nel 1985 il massacro del Brabante venne collegato ad un complotto interno all'organizzazione \"Stay-behind\" belga SDRA8, alla gendarmeria belga SDRA6, al gruppo di estrema destra Westland New Post, e alla Defense Intelligence Agency (DIA), il servizio segreto del Pentagono. Nel 1990, il quartier generale della struttura \"Stay-behind\" del Comitato Clandestino Alleato (ACC), si incontr\u00f2 il 23 e 24 ottobre dello stesso anno sotto la presidenza del generale belga Van Calster, direttore del servizio segreto militare belga (SGR). Nello stesso anno, il Parlamento europeo condann\u00f2 in una risoluzione la NATO e gli Stati Uniti, per aver manipolato la politica europea tramite le strutture \"Stay-behind\".\nCipro.\nLa Costituzione del 1960 prevedeva unicamente la presenza di un piccolo esercito professionista formato da poche centinaia di uomini di entrambe le Comunit\u00e0 cipriote. In seguito agli scontri del 1963-1964 che portarono al crollo della condivisione del potere tra Greci e Turchi ciprioti, fu creata la Guardia Nazionale come Esercito greco cipriota con coscrizione obbligatoria. Gli ufficiali della Guardia Nazionale erano quasi esclusivamente ufficiali dell'esercito greco, con cittadinanza greca. Unit\u00e0 LOK furono create a Cipro sul modello delle unit\u00e0 greche del LOK, bench\u00e9 Cipro non facesse mai parte della NATO e fosse all'epoca membro del Non-Aligned Movement. Il giornalista Makarios Drousiotis ha scritto sul complotto dell'ufficiale greco Dimitris Papapostolou, all'epoca comandante del LOK di Cipro, con l'ex Ministro dell'Interno Polykarpos Yorkatzis per uccidere il Presidente Makarios attaccando il suo elicottero e sul suo coinvolgimento nell'omicidio di Yorkatzis. Il 15 luglio 1974 un colpo di Stato contro Makarios fu eseguito dalle unit\u00e0 della Guardia Nazionale, con l'attacco al palazzo presidenziale perpetrato da 32 unit\u00e0 Moira Katadromon LOK con l'aiuto di carri armati di unit\u00e0 da ricognizione.\nFinlandia.\nNel 1945 il ministro degli interni finlandese Leino svela la chiusura di un esercito segreto \"Stay-behind\". Nel 1991 i mass media svedesi rivelarono che un gruppo segreto \"Stay-behind\" era esistito nella neutrale Finlandia, con una base in esilio a Stoccolma. Il Ministro della Difesa finlandese Elisabeth Rehn etichett\u00f2 la rivelazione come una favola, aggiungendo cautamente: \u00abAlmeno una storia incredibile, di cui non so nulla\u00bb.\nFrancia.\nNel 1947 il Ministro dell'Interno francese Edouard Depreux rivel\u00f2 l'esistenza di un esercito segreto \"Stay-behind\" in Francia, dal nome in codice Plan Bleu. L'anno seguente, venne creato il Comitato Clandestino dell'Unione Occidentale (WUCC), per coordinare la guerra segreta non ortodossa. Nel 1949 il WUCC fu integrato nella NATO, il cui quartier generale fu stabilito in Francia, con il nome di \"Clandestine Planning Committee\" (CPC). Nel 1958 la NATO fond\u00f2 il Comitato Clandestino Alleato (ACC) per coordinare la guerra segreta. Quando la NATO stabil\u00ec il nuovo quartier generale europeo a Bruxelles, l'ACC, con il nome in codice SDRA11, venne nascosto all'interno del servizio segreto militare belga (SGR), che ebbe il suo quartier generale vicino a quello della NATO.\nL'illegale Organisation de l'Arm\u00e9e Secr\u00e8te (OAS) fu creata con membri della \"Stay-behind\" francese e ufficiali della guerra francese in Vietnam. Nel 1961 l'OAS inscen\u00f2 un fallito colpo di Stato ad Algeri, col supporto della CIA, contro Charles de Gaulle.\nLe reti \"La Rose des Vents\" (Rosa dei Venti) e \"Arc-en-ciel\" (Arcobaleno), erano parte di Gladio. Secondo voltairenet.org, Fran\u00e7ois de Grossouvre era il capo di Gladio in Francia, fino al suo presunto suicidio avvenuto il 7 aprile 1994. Il capitano Paul Barril, assieme ad altri, ha sostenuto che fu assassinato.\nGermania Ovest.\nNel 1952 l'ex ufficiale delle SS Hans Otto rivel\u00f2 alla polizia criminale di Francoforte sul Meno l'esistenza dell'esercito \"Stay-behind\" nazista tedesco BDJ-TD. Gli estremisti di destra arrestati vennero misteriosamente trovati non colpevoli. Nel 1976 la segretaria del BND Heidrun Hofer venne arrestata dopo aver rivelato i segreti dell'esercito \"Stay-behind\" tedesco al marito, che era una spia del KGB.\nNel 2004 il capo dello spionaggio Norbert Juretzko pubblic\u00f2 un libro sul suo lavoro al BND. Entr\u00f2 nei dettagli riguardo al reclutamento di partigiani per la rete di \"Stay-behind\". Venne cacciato dal BND dopo un processo segreto contro di lui, perch\u00e9 il BND non riusc\u00ec a trovare il vero nome della fonte russa Rubezahl che aveva reclutato. Un uomo con lo stesso nome che Juretzko aveva fatto, venne arrestato dal KGB a causa del suo tradimento per il BND, ma era ovviamente innocente: il suo nome era stato scelto a caso da Juretzko, prendendolo dall'elenco telefonico.\nSecondo Juretzko, il BND costru\u00ec la sua branca di Gladio, ma scopr\u00ec dopo la caduta della Germania Est che era completamente noto alla Stasi. Quando la rete venne smantellata, emersero ulteriori strani dettagli. Un direttore dello spionaggio aveva tenuto l'equipaggiamento radio nella cantina di casa, con la moglie che eseguiva le chiamate di prova ogni quattro mesi, sulla base del fatto che l'equipaggiamento era troppo prezioso perch\u00e9 restasse in mano a civili. Juretzko lo venne a sapere perch\u00e9 il direttore aveva smantellato la sua sezione della rete cos\u00ec velocemente che non ci fu tempo di adottare misure quali il recupero di tutte le attrezzature tenute nascoste.\nI civili reclutati come partigiani \"Stay-behind\" erano equipaggiati con una radio a onde corte clandestina, con una frequenza fissa. Questa era dotata di una tastiera cifrata, che rendeva inutile l'uso del codice Morse. Avevano inoltre da parte ulteriori attrezzature per segnalare a elicotteri o sottomarini di sbarcare agenti speciali che avrebbero dovuto stare nelle loro case mentre preparavano operazioni di sabotaggio contro i comunisti.\nSecondo il perpetratore della bomba dell'Oktoberfest del 1980 a Monaco di Baviera, gli esplosivi provenivano da un nascondiglio di Gladio vicino al villaggio di Uelzen.\nIn Germania Ovest l'esecutore dell'attentato a Monaco di Baviera ha riferito che l'esplosivo proveniva da un deposito della \"Stay-behind\" tedesca.\nIn un articolo del 7 novembre 1990 del quotidiano francese \"Le Monde\", un ufficiale della Gladio francese afferm\u00f2: \u00abA seconda dei casi, avremmo dovuto contrastare o favorire il terrorismo di estrema sinistra o estrema destra\u00bb.\nSecondo un articolo del 5 dicembre 1990 pubblicato su \"The Guardian\" a firma di Ed Vulliamy, la prima ragione della scoperta di Gladio fu \u00abun gruppo di giudici che esaminavano lettere scoperte a Milano in ottobre, nelle quali, prima del suo omicidio, l'ex presidente democristiano Aldo Moro affermava di temere che un'organizzazione ombra accanto ad altri servizi segreti dell'Occidente [...] potrebbero essere implicati nella destabilizzazione [politica] del nostro Paese\u00bb.\nGrecia.\nIn Grecia, l'esercito \"Stay-behind\" \"Forza d'Incursione Ellenica\" prese il controllo del ministero della Difesa greco e diede vita ad un colpo di Stato installando la dittatura dei colonnelli (1967-1974), che si render\u00e0 in seguito protagonista di maltrattamenti, violenze e torture tra le pi\u00f9 efferate degli ultimi cinquant'anni, anche se tra le meno note.\nNorvegia.\nNel 1957 il direttore del servizio segreto norvegese (Etterretningstjenesten), Vilhelm Evang, protest\u00f2 duramente contro la sovversione interna del suo Paese tramite gli Stati Uniti e la NATO e ritir\u00f2 temporaneamente l'esercito \"Stay-behind\" norvegese dagli incontri del CPC. Nel 1978 la polizia scopr\u00ec un nascondiglio di armi \"Stay-behind\" e arrest\u00f2 Hans Otto Meyer che rivel\u00f2 l'esistenza dell'esercito segreto norvegese.\nPaesi Bassi.\nUn grande nascondiglio di armi venne scoperto nel 1983 vicino al villaggio di Velp, nei Paesi Bassi. Il governo fu costretto a confermare che le armi erano correlate ai progetti NATO di guerra non ortodossa.\nPortogallo.\nNel 1966 la CIA crea la Aginter Press, la quale, sotto la direzione del capitano Yves Guerin Serac, diresse un esercito segreto \"Stay-behind\" e addestr\u00f2 i suoi membri alle tecniche di azione sotto copertura, comprese esercitazioni di attentati terroristici, assassinii silenziosi, tecniche di sovversione, comunicazioni clandestine, infiltrazione e guerra coloniale. Nel 1969 in Mozambico la Aginter Press assassin\u00f2 Eduardo Mondlane, capo del movimento di liberazione FRELIMO (\"Frente de Liberta\u00e7\u00e3o de Mo\u00e7ambique\").\nRegno Unito.\nNel Regno Unito, il Primo ministro Winston Churchill cre\u00f2 lo Special Operations Executive (SOE) nel 1940, per assistere i movimenti di resistenza ed eseguire operazioni di guerriglia in territorio occupato dall'Asse. Dopo la fine della seconda guerra mondiale, le organizzazioni \"Stay-behind\" vennero istituite grazie all'esperienza e al coinvolgimento di ex ufficiali del SOE.\nL'organizzazione britannica fu attiva fino agli anni sessanta.\nSpagna.\nNel maggio 1976, l'anno dopo la morte di Francisco Franco, due Carlisti, a Montejurra, vennero uccisi da terroristi di estrema destra: furono sostenuti (ma mai provati) collegamenti tra questo gruppo di fuoco, Gladio e la Guerra Sporca sudamericana.\nTra i presenti sul luogo numerosi fuoriusciti dell'estrema destra argentina francese e italiana tra cui Stefano Delle Chiaie.\nL'anno seguente, col supporto di terroristi di estrema destra italiani, la \"Stay-behind\" compie una strage al civico 55 del calle de Atocha, a Madrid, dove in un attacco a un ufficio legale strettamente legato al Partito Comunista di Spagna uccidono cinque persone.\nSvezia.\nNel 1951 l'agente della CIA William Colby, in servizio alla stazione CIA di Stoccolma, aiut\u00f2 all'addestramento di eserciti \"Stay-behind\" nelle neutrali Svezia e Finlandia e nei Paesi NATO di Norvegia e Danimarca. Nel 1953 la polizia arrest\u00f2 l'estremista di destra Otto Hallberg e scopr\u00ec l'esercito \"Stay-behind\" svedese. Hallberg venne liberato e le accuse contro di lui furono lasciate cadere.\nSvizzera.\nNel 1990 il Colonnello Herbert Alboth, ex comandante dell'esercito segreto \"Stay-behind\" svizzero (P26), dichiar\u00f2 in una lettera confidenziale al dipartimento della Difesa di essere disposto a rivelare tutta la verit\u00e0. Successivamente fu trovato nella sua casa, accoltellato con la sua stessa baionetta. Il dettagliato rapporto parlamentare sull'esercito segreto svizzero fu presentato al pubblico il 17 novembre.\nTurchia.\nIl gruppo ultranazionalista dei Lupi grigi ha, secondo alcune fonti, lavorato per la \"Stay-behind\" turca. Secondo \"Le Monde diplomatique\", Abdullah \u00c7atl\u0131:\nLe richieste FOIA.\nTre richieste FOIA (Freedom of Information Act) sono state presentate alla CIA, la quale le ha respinte con la replica standard: \u00abLa CIA non pu\u00f2 confermare n\u00e9 smentire l'esistenza o l'inesistenza di registrazioni che rispondano alla vostra richiesta\u00bb. Una richiesta venne presentata dal National Security Archive nel 1991, un'altra dalla commissione del Senato italiano guidata dal senatore Giovanni Pellegrino nel 1995, riguardante Gladio e l'omicidio di Aldo Moro, l'ultima nel 1996 da Olivier Rathkolb, dell'Universit\u00e0 di Vienna, per conto del Governo austriaco, riguardante gli eserciti segreti \"Stay-behind\" dopo la scoperta di un nascondiglio di armi.\nI politici su Gladio.\nMentre l'esistenza delle organizzazioni \"Stay-behind\" come Gladio \u00e8 stata contestata, con alcuni scettici che le descrivono come una teoria del complotto, la loro esistenza \u00e8 stata confermata diverse volte da importanti esponenti politici dei paesi NATO:\nGladio nel cinema.\nIn \"Piazza delle Cinque Lune\", un film diretto da Renzo Martinelli del 2003, in base a documenti giudiziari e ad un filmato autentico del rapimento di Aldo Moro, un giudice arriva a scoprire il collegamento tra Operazione Gladio e CIA.\nIl coinvolgimento di Camillo Guglielmi nel rapimento di Aldo Moro e la sua appartenenza all'organizzazione Gladio \u00e8 confermato da molte fonti.\nLe trame oscure della NATO/CIA in Italia vengono anche sfruttate dalla fiction di oltre oceano; di Gladio e \"Stay-behind\" si parla ad esempio nel romanzo \"Protocollo Sigma\" di Robert Ludlum.\nNel libro \"Romanzo criminale\" del 2002 (da cui \u00e8 stato tratto un film nel 2005), anche se non viene mai detto chiaramente, si suggerisce che la misteriosa organizzazione che piano piano comincia a sfruttare i protagonisti sia proprio l'operazione Gladio."}
{"id": "293243", "revid": "599013", "url": "https://it.wikipedia.org/wiki?curid=293243", "title": "Canale maestro della Chiana", "text": "Il Canale Maestro della Chiana \u00e8 un canale artificiale realizzato su ordine della Repubblica di Firenze del 1338 per dare avvio alla bonifica della Val di Chiana, subito rallentata dalla costruzione della Chiusa dei Monaci in tale canale (scavato nella roccia), ripresa da Cosimo I de' Medici nel XVI secolo e proseguita nei secoli successivi, specialmente dopo gli accordi tra Granducato di Toscana e Stato Pontificio che agevolarono la grande bonifica del XVIII-XIX secolo in seno alla quale il Canale Maestro fu portato dall\u2019ing. Alessandro Manetti in direzione di Valiano e del Lago di Montepulciano (collegato al Lago di Chiusi da un Canale di Comunicazione e alimentato da immissari tra i quali spicca il torrente Tresa), da cui oggi ha origine, grazie a possenti arginature e agli Allaccianti di Destra e di Sinistra, essendo stato sempre progressivamente migliorato, anche nel XX secolo.\nIdrologia.\nIl canale raccoglie le acque dei corsi d\u2019acqua dell\u2019intera Val di Chiana settentrionale (Bacino Idrografico dell\u2019Arno), la quale ha origine dall\u2019Argine di Separazione del 1780 (posto tra Chiusi e po\u2019 Bandino) e dalle chiuse meccanizzate sui torrenti Moiano, Maranzano, Rio Maggiore e Tresa (immissari del Lago Trasimeno tramite il Canale Anguillara) il cui corso, tramite un complesso sistema idraulico, durante le piene pu\u00f2 essere deviato verso il Lago di Chiusi il quale, ricevute le acque di vari immissari (tosco-umbri), ha come emissario il Canale di Comunicazione che alimenta il Lago di Montepulciano, essendo ambedue i laghi in provincia di Siena. In seguito, dopo aver percorso 62\u00a0km, il Canale Maestro si getta nell'Arno (di cui \u00e8 affluente di sinistra) nei pressi delle localit\u00e0 di Monte Sopra Rondine e di Ponte Buriano (in provincia di Arezzo). I suoi principali tributari, tutti a regime torrentizio, sono da sinistra il Parce, il Salarco, il Salcheto, la Foenna e l'Esse di Foiano della Chiana e da destra il Mucchia, la Fossetta, l'Esse di Cortona, il canale di Montecchio Nuovo, il Torrente Vingone e il Castro.\nStoria.\nAnticamente l'Arno Casentinese percorreva la valle del Clanis (oggi Val di Chiana) verso sud unendosi al Tevere presso Orvieto; circa 2500 anni fa l'Arno termin\u00f2 di erodere l'odierna soglia d'ingresso nel Val d\u2019Arno Superiore con l'opera degli Etruschi, abbandonando definitivamente il Ramo Teverino affluente della Val di Chiana. Lungo il corso del Clanis sorsero quattro lucomonie etrusche: Arezzo, Cortona, Chiusi e Orvieto.\nDopo la conquista romana dell'Etruria (III sec. a.C.) fu costruito un canale artificiale sotterraneo (emissario romano di San Savino) per portare le acque del Trasimeno nel torrente Caina in Val Tiberina anzich\u00e9 nella valle del Clanis (presso Chiusi), il quale era un fiume navigabile, che dai colli di Chiani e San Zeno, a ovest di Arezzo, passando sotto Chiusi e Orvieto giungeva al Tevere dopo aver ricevuto le acque del torrente Paglia, suo affluente.\nNel periodo romano il fiume fu usato per trasportare cereali, legname e merci a Roma. I cereali di cui era ricca la valle del Clanis erano stoccati e lavorati nel porto romano oggi detto \u201cdi Pagliano\u201d alla confluenza tra Clanis e Tevere, e da l\u00ec portati con imbarcazioni pi\u00f9 grandi al porto imperiale di Roma. In questo periodo Chiusi e Arezzo divennero strategici municipi, mentre Cortona e Orvieto persero d'importanza. Quasi parallelamente al Clanis, Roma costru\u00ec la Cassia Vetus (II secolo a.C.), l'infrastruttura stradale romana pi\u00f9 celebre e importante, che consentiva il collegamento tra Roma, Sutri, Bolsena, Chiusi, Arezzo, Fiesole e Pisa).\nNel 17 d.C. il Senato romano vagli\u00f2 il progetto d'invertire una parte delle acque del fiume Clanis per portarle in Arno, ma esso non fu messo in pratica. Furono nondimeno realizzate alcune chiuse di piccole dimensioni per rendere il Tevere navigabile durante le secche estive, in occasione delle \"nundinae\"; da tali piccole chiuse l'acqua era rilasciata periodicamente per fare arrivare le imbarcazioni fluviali al porto di Ripetta senza che si arenassero.\nNell'alto medioevo l'intero bacino del Clanis ebbe come unica capitale Chiusi (\"Clusium\"), prefettura bizantina, capitale di ducato longobardo, capitale di gastaldo e, dal 900 circa, capitale della marca meridionale della Tuscia lucchese. Sul finire del secolo X si ricostitu\u00ec l'impero germanico e si affrancarono emergenti citt\u00e0-stato quali Arezzo, Orvieto, Perugia e Siena che lottavano per ampliare il loro territorio a danno della storica capitale \u201cClusina\u201d. Per conquistarla, gli Orvietani fra il 1052 e il 1055 costruirono una grande diga nel fondovalle presso l'odierna Carnaiola di Fabro per allagare la valle e isolare Chiusi, impedendo a Perugia di raggiungere tale citt\u00e0 nonch\u00e9 a Siena di conquistare gli opposti crinali. Il fondovalle e la Cassia furono quindi inondati e a monte del grande invaso, a causa dei sedimi che si depositavano agli estuari dei torrenti, con effetto a catena cominci\u00f2 l'impaludamento che alla fine del secolo XI raggiunger\u00e0 la piana di San Zeno presso la citt\u00e0 di Arezzo.\nIl Muro Grosso, questo il nome storico della diga, allagava una valle della pendenza di circa lo 0,5/1000 e fungeva da serbatoio per il mulino di Ficulle che lavorava senza sosta anche d'estate, con lauti guadagni per i proprietari ficullesi.\nNel secolo XIV, a seguito della costruzione per ordine del Comune di Firenze di un canale artificiale (\"fossatum novum\") che dren\u00f2 le acque paludose dalle Chiane in Arno, i monaci del monastero di SS. Flora e Lucilla di Arezzo abbandonarono il mulino sul torrente Castro, nel bacino idrografico dell'Arno, per erigere un'industria molitoria nell'artificiale \"fossatum novum\" (oggi \"canale maestro\") che, ampliato a pi\u00f9 riprese, aveva molta pi\u00f9 acqua del Castro costruendovi il serbatoio-diga detto \u201cchiusa dei Monaci\u201d, inizialmente ligneo e distrutto innumerevoli volte dalle acque di piena. I monaci intravidero subito nell'uso delle acque delle Chiane un'attivit\u00e0 molitoria che permetteva loro di lavorare annualmente senza interruzione, ma la chiusa non miglior\u00f2 certo la salubrit\u00e0 della valle dove purtroppo si moriva spesso di malaria.\nAll'inizio del Cinquecento Leonardo da Vinci rappresenta la val di Chiana completamente impaludata, con il displuvio spartiacque situato, in quel momento, nella pianura sottostante il castello di Foiano della Chiana.\nDal 1551, su impulso dei Medici e del vescovo di Melfi, con beneplacito del papa toscano Giulio III, l'ingegnere Rafael Bombelli fu incaricato di abbattere la diga del Muro Grosso e bonificare il fondovalle verso Chiusi; analoghe bonifiche furono iniziate dai Medici nelle Chiane verso Arezzo dopo la sconfitta di Siena nella celebre battaglia di Scannagallo.\nMorto Giulio III nel 1555, i lavori di bonifica tra Chiusi e il Muro Grosso si arrestarono per volont\u00e0 di potenti famiglie romane antimedicee, che boicottarono i lavori di bonifica del Bombelli.\nNel 1600 papa Clemente VIII ripristin\u00f2 il Muro Grosso e fece altre due dighe (Bastione di Clemente VIII e Buterone) a ridosso di Chiusi inondando per la seconda volta la valle con il pretesto di proteggere Roma dalle alluvioni (l'alluvione di Roma del 24 dicembre 1598 fu causata da mulini natanti incastrati nei ponti in pietra sul Tevere durante la piena: il \"Ponte Rotto\" sul Tevere, a Roma, costituisce la testimonianza della rottura di un ponte in pietra su cui si erano incastrati i mulini natanti durante quella piena), ma Clemente VIII, di famiglia antimedicea, incolp\u00f2 pretestuosamente la val di Chiana.\nA testimonianza della vivacit\u00e0 dei collegamenti tra le varie comunit\u00e0 della valle, erano presenti sulle rive della vasta palude, che in taluni punti arrivava a tre km. di ampiezza e tre metri di profondit\u00e0, numerosi approdi e porticcioli (Ponte alla Nave, Pieve al Toppo, Pigli, Puliciano, Alberoro, Cesa, Brolio, Foiano, Farneta, Cignano, Fasciano, Bettolle, Creti, Manziana, Cortona, Chianacce, porto nuovo di Torrita). \nLe progressive bonifiche permisero il recupero di molte terre agricole che divennero di propriet\u00e0 della Corona (fattorie dell'Acquaviva, Bastardo, Chianacce, Dolciano, Paglieti) e dell'Ordine equestre di Santo Stefano (fattorie di Badia, Fontarronco, Pozzo, Tegoleto dal 1793, Foiano, Bettolle, Montecchio, Brolio, Frassineto, Creti nel 1787).\nNel 1601 Clemente VIII cre\u00f2 la diocesi di Citt\u00e0 della Pieve, ponendovi un vescovo di sua fiducia, per presidiare le dighe pontificie e i confini. Successivamente la bonifica in Toscana fu proseguita dai tecnici granducali e dai Cavalieri di Santo Stefano che destinavano le rendite delle fattorie alla flotta militare toscana. Dopo le opere di bonifica granducali fatte intorno al 1680 tra i laghi di Montepulciano e Chiusi, lo Stato Pontificio costru\u00ec e ultim\u00f2 la diga del \"Campo alla Volta\". Cos\u00ec, per tutelarsi dalle acque che di nuovo risalivano e dopo la mancata stipula di un concordato nel 1718, a Valiano di Montepulciano il Granduca eresse una diga con regolatore centrale (\"Callone\") nel 1723, essendo ormai la bonifica della val di Chiana Toscana a buon punto. \nPer contropartita, nel 1726 lo Stato Pontificio realizz\u00f2 un analogo regolatore nella diga Campo alla Volta denominato \"Callone Pontificio\", modificato nel 1780. Nella parte toscana fu reso navigabile ad uso commerciale per il trasporto delle derrate su navicelli da settembre a maggio, portandolo ad una larghezza di circa mt. 6.\nNel 1780 si stipul\u00f2 infatti un nuovo concordato per posizionare l'argine spartiacque tra la val di Chiana Toscana e quella Romana il quale fu realizzato tra l'argine destro del torrente Montelungo presso Chiusi Scalo da un lato e Po' Bandino dalla parte umbra, come lo si pu\u00f2 vedere oggi. \nNel 1792 il Muro Grosso fu parzialmente modificato nella parte centrale e la Chiusa aretina, alta circa 12 m, fu abbassata di sole due braccia (m. 1,17). Sul finire del secolo XVIII Vittorio Fossombroni, incaricato di proseguire la bonifica delle Chiane, anzich\u00e9 abbattere la Chiusa dei Monaci onde prosciugare velocemente una buona parte della Val di Chiana, continu\u00f2 le colmate utilizzando i torrenti e dichiarando che in base ai suoi calcoli dopo 62 anni, cio\u00e8 nel 1851, la bonifica sarebbe terminata.\nL'ing. Alessandro Manetti suo successore, giovane agrimensore di grande talento, spinto dal Granduca Leopoldo II a ultimare la bonifica, accortosi d'incongruenze valutative nel progetto fossombroniano relative, tra l'altro, ai tempi di bonifica e alla scelta di non smantellare la Chiusa dei Monaci, poich\u00e9 le perduranti colmate rischiavano di seppellire i terreni gi\u00e0 bonificati e le Case Leopoldine gi\u00e0 realizzate, progett\u00f2 gli allaccianti di destra e di sinistra per salvare definitivamente la Val di Chiana.\nManetti, con l'approvazione del Granduca, fece abbattere la chiusa dei Monaci e realizz\u00f2 gli allaccianti di destra e di sinistra del canale maestro della Chiana ancor oggi funzionanti, perno del sistema idraulico delle acque di collina della Val di Chiana.\nDopo l'epoca granducale la bonifica fu proseguita da tecnici del Genio Civile di Arezzo quali \"Possenti\", \"Baccarini\", \"Rampazzi\", \"Testi\"; altri lavori furono eseguiti nel sec. XX. Oggi, per precise scelte politiche e notevoli opere di colmata degli ultimi secoli, il punto pi\u00f9 alto del fondovalle originale \u00e8 a Chiusi Scalo dove esiste l'argine di separazione tra Val di Chiana toscana (Chiusi-Arezzo) e Val di Chiana romana (Chiusi-Tevere).\nLungo il Canale Maestro della Chiana corre Il Sentiero della Bonifica, che ne segue l'argine dall'origine alla foce. Un tempo costituente la strada utilizzata per la manutenzione del canale, il Sentiero della bonifica \u00e8 oggi aperto alla circolazione pedonale e di biciclette.\nIl fiume oggi.\nIttiologia.\nL'ittiofauna del canale \u00e8 assai varia e simile a quella del vicino lago Trasimeno. Le principali specie, in gran parte appartenenti alla famiglia dei ciprinidi, sono alborelle, anguille, carassi, carpe, cavedani, gambusie, lucci, pseudorasbore, persici reali, persici sole, persici trota e tinche. Nella parte alta del canale, invece, si ritrovano alcune specie ittiche dell'Arno, quali barbi tiberini, cavedani etruschi, rovelle e vaironi.\nProblemi di inquinamento.\nNonostante la suddetta variet\u00e0 ittiofaunistica, ormai da diversi anni le acque del canale presentano allarmanti fenomeni di inquinamento. Costituendo il sistema drenante delle acque chianine, su di esso si raccolgono gran parte degli scarichi dei centri abitati locali e dei rifiuti industriali. Le numerose stazioni di rilevamento installate hanno segnalato addirittura la presenza di metalli pesanti altamente tossici, palesando la necessit\u00e0 di un impianto di trattamento delle acque reflue."}
{"id": "293244", "revid": "30232", "url": "https://it.wikipedia.org/wiki?curid=293244", "title": "CoA", "text": ""}
{"id": "293245", "revid": "287204", "url": "https://it.wikipedia.org/wiki?curid=293245", "title": "\u00c7a ira (opera)", "text": "\u00c7a ira (sottotitolo There Is Hope) \u00e8 un'opera lirica in tre atti del compositore britannico Roger Waters su libretto di \u00c9tienne Roda-Gil, presentata in anteprima mondiale il 17 novembre 2005 all'Auditorium Parco della Musica di Roma insieme al tenore italiano Andrea Bocelli e a Montserrat Caball\u00e9. Il tema dell'opera \u00e8 la Rivoluzione francese ed il pericolo che spesso da grandi movimenti libertari si possa arrivare al terrore ed alle dittature.\nIl titolo deriva da un omonimo canto popolare della Rivoluzione francese, che tradotto in italiano significa \"Si far\u00e0!\".\nL'album ha raggiunto la quinta posizione nella classifica Classical Albums.\nTrama.\nAtto 1.\nScena 1 : Un giardino di Vienna : 1765.\nMaria Antonietta, ancora bambina, fantastica sulla sua futura vita come regina di Francia. L\u2019uccello onesto, che ha sentito, le ricorda che la sua vita privilegiata \u00e8 possibile solo grazie alle sofferenze ed alle privazioni patite dal popolo. Insensibile, Maria Antonietta scaccia l\u2019importuno.\nScena 2 : Scettri ed uccelli.\nL\u2019uccello onesto viene accolto da Marie-Marianne, dove pu\u00f2 cantare liberamente, maturando e divenendo quindi rivoluzionario. Insieme a Marie-Marianne, incoraggia il popolo ad esprimere le loro aspirazioni pi\u00f9 profonde. Le prime formulazioni sono incoerenti, infatti molti aspirano a diventare quello che i rivoluzionari vorrebbero abbattere. Ma, poco a poco, il desiderio di attuare la Repubblica prende il sopravvento...\nScena 3 :Le rimostranze del popolo.\nUn giovane prete ha scritto un elenco delle lamentele popolari. Il re e la regina stanno guardando la scena dalla loggia reale, sprezzanti, assaporando piatti raffinati. Monsieur Loyal (il presentatore del circo) ricorda allora i fallimenti del re e che il paese \u00e8 ormai in rovina.\nScena 4 : La Francia nello scompiglio.\nMonsieur Loyal racconta la discesa a Parigi di 100.000 persone che soffrivano la fame; di questi, 300 sono stati abbattuti sulle barricate. Marie-Marianne ricorda a tutti che solo la ragione potr\u00e0 impedire all'uomo di sprofondare nella follia e nella barbarie, e che solo essa condurr\u00e0 all'accettazione universale dei diritti umani. Monsieur Loyal si chiede se esistano in Francia uomini e donne che possiedano questa ragione.\nScena 5 : La presa della Bastiglia.\nMonsieur Loyal, il prete rivoluzionario ed il coro raccontano la Presa della Bastiglia. Monsieur Loyal si domanda quale sar\u00e0 il nuovo potere che i rivoluzionari potranno instaurare. L\u2019agitatore lo rassicura: il nuovo ordine sar\u00e0 fondato sulla giustizia, l'equit\u00e0 ed i diritti dell\u2019uomo.\nAtto 2.\nScena 1 : Danze e marce.\nLa regina, al castello di Versailles, si annoia. Organizza allora, un sontuoso ballo, dove gli ospiti sono i membri delle forze armate che sono rimasti fedeli al re. La rivoluzione comunque sta arrivando: il popolo affamato, partito da Parigi arriva a Versailles. Il re, la regina e il delfino, catturati, vengono portati al Palazzo delle Tuileries dalla folla.\nScena 2 : La lettera.\nIl re, prigioniero nel Tuileries, scrive a suo cugino, il re di Spagna, descrivendo la sua precaria situazione, ed implorandolo di venire in suo aiuto.\nScena 3 : Schiavit\u00f9.\nNelle colonie francesi, in particolare a Santo Domingo, la rivoluzione prende piede: agricoltori e proprietari terrieri stanno cercando di strappare il potere ai governatori reali. In Francia, all'Assemblea nazionale costituente, si chiede l'emancipazione degli schiavi.\nScena 4 : Editto papale.\nIl papa considera il testo dei diritti dell'uomo, approvata dall'Assemblea nazionale nel mese di agosto 1789 un peccato e lo condanna. Il prete, l'agitatore e pochi altri fanno allora voto di continuare a lottare perch\u00e9 i diritti umani vengano applicati.\nAtto 3.\nScena 1 : Il re fuggitivo.\nAncora prigionieri alle Tuileries, i reali cercano di fuggire in Alsazia-Lorena, dove il Marchese Bouille sta raccogliendo i monarchici rimasti fedeli alla corona. La regina cerca di farsi passare per la Baronessa Korrf ed il Re per il suo cameriere, ma vengono riconosciuti, arrestati e riportati a Parigi.\nL'Assemblea nazionale, che vorrebbe instaurare una monarchia costituzionale non condanna il re, ma gli toglie gli ultimi poteri. Il popolo infuriato, si ribella, firmando una petizione repubblicana e marciando sui Campi Elisi. La Guardia Nazionale]apre il fuoco ed uccide cinquanta cittadini inermi. Nonostante questo, l'Assemblea Nazionale reinveste il re e la monarchia dalla Costituzione del 1789.\nScena 2 : La Comune di Parigi.\nIl fervore rivoluzionario, tuttavia, \u00e8 ancora presente nell'insurrezione popolare della Comune di Parigi. La guardia nazionale, compresi i contingenti di Marsiglia sostengono la Comune e si apprestano a difendere la citt\u00e0 contro un possibile attacco austriaco. La Comune condanna il parlamento. Il palazzo delle Tuileries viene assaltato, \u00e8 la fine della monarchia.\nScena 3 : L'esecuzione di Luigi Capeto.\nLa guerra contro l\u2019Austria e la Prussia scoppia nella primavera del 1792 e fornisce un motivo per accusare il re di tradimento e condannarlo alla ghigliottina.\nScena 4 : Maria Antonietta \u2013 L'ultima notte sulla terra.\nLa regina viene imprigionata. Scrivendo la sua ultima lettera, indirizzata alla cognata, esprime il dolore per essere separata dal figlio. Arriva un sacerdote che altri non \u00e8 che l'uccello onesto del giardino di Vienna. Inizialmente la regina non lo riconosce, ma poi, disperata, cade tra le sue braccia. I pagliacci del circo li separano e portano via Maria Antonietta.\nScena 5 : Libert\u00e0.\nLa regina \u00e8 stata giustiziata. Gli spettatori della scena riflettono sulla contraddizione di utilizzare la ghigliottina come mezzo per ottenere la libert\u00e0. Monsieur Loyal e Marie Marianne spiegano che ognuno ha il diritto alla sicurezza e alla pace ed a una vita dignitosa, e che nessuno deve prosperare a scapito degli altri.\n\"Questa \u00e8 la promessa della Repubblica. Si far\u00e0. \""}
{"id": "293246", "revid": "767487", "url": "https://it.wikipedia.org/wiki?curid=293246", "title": "San Zeno (Arezzo)", "text": "San Zeno \u00e8 una frazione del comune di Arezzo che si trova a sud della citt\u00e0, accanto alle frazioni di Olmo e Ripa di Olmo.\nVi si trova una delle zone produttive e commerciale della provincia, punto di riferimento storico (dal 1986) il ristorante La Torretta. Il polo artigianale essenzialmente orafo, \u00e8 sede anche della prestigiosissima UNOAERRE e Prada engineering. Da qui ha origine inoltre la Strada Statale 680 una superstrada a due corsie per senso di marcia, parte della S.G.C. due mari Grosseto-Fano, e che assicura inoltre un collegamento veloce di Arezzo con Siena conducendo nei pressi del Raccordo Autostradale Siena-Bettolle in localit\u00e0 Rigomagno.\nStoria.\nUna cappella \"Sancti Zenoni\" \u00e8 documentata nel 1022 e risulta dipendente dalla Pieve di Santa Mustiola a Quarto nel 1113. Nel XIII secolo la chiesa di San Leonardo fu costruita in stile romanico, riconoscibile oggi soltanto nella facciata. L'interno \u00e8 costituito da un'unica navata.\nOgni anno nel giorno del Venerd\u00ec santo viene rievocata la crocefissione di Cristo nelle colline di San Zeno: si tratta di una rappresentazione che risale a molti anni fa, una delle pi\u00f9 antiche della provincia, spettacolare e suggestiva in tutto e per tutto, la rievocazione attira ogni anno migliaia di fedeli da tutto il mondo.\nL'idrogenodotto.\nIl 30 aprile 2008 nella zona industriale di San Zeno \u00e8 stato inaugurato il primo idrogenodotto al mondo realizzato in area urbana che, attraverso un percorso sotterraneo, porta idrogeno puro alle aziende della locale zona industriale e, in tempi strettissimi, anche alle case della localit\u00e0. Il progetto, decisamente all'avanguardia, ha attirato l'attenzione di molti, anche fuori dai confini regionali e nazionali. Purtroppo a tutt'oggi, il 10 giugno 2011, l'idrogenodotto non \u00e8 ancora funzionante."}
{"id": "293249", "revid": "1543377", "url": "https://it.wikipedia.org/wiki?curid=293249", "title": "Patern\u00f2", "text": "Patern\u00f2 (: , \"Patenn\u00f2\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nSituata nella parte orientale dell'isola, pi\u00f9 precisamente nel lato sudoccidentale a ridosso del vulcano Etna, dista 18,4\u00a0km da Catania, capoluogo di provincia, e 183,7\u00a0km da Palermo, capoluogo di regione.\nFondata presumibilmente in epoca antica su un sito dove fino al II secolo a.C. sorgeva l'antico villaggio siculo di \"Hybla Gereatis\", nel corso della sua storia segu\u00ec le vicissitudini della Sicilia. Nel 1072, divenne uno Stato feudale di rango comitale con il conte normanno Ruggero I di Sicilia. In epoca aragonese fece parte della Camera Reginale - salvo il periodo in cui fu nuovamente contea degli Alagona (1365-1396) - per poi diventare dominio feudale della famiglia Moncada, con i quali fu elevata a principato nel 1565, e di cui ebbero il dominio fino al 1812, con l'abolizione del feudalesimo nel Regno di Sicilia.\nGeografia fisica.\nTerritorio.\nPatern\u00f2 \u00e8 un centro urbano di medio-piccole dimensioni situato nell'entroterra etneo, nell'estrema parte occidentale del territorio della Citt\u00e0 metropolitana di Catania, al confine con il Libero consorzio comunale di Enna.\nIl suo territorio ha un'estensione di 144,68\u00a0km\u00b2, l'ottava tra i comuni della sua provincia. Confina a nord con Biancavilla, Santa Maria di Licodia e Ragalna, a ovest con Centuripe, in provincia di Enna, a est con Belpasso, a sud con Castel di Iudica e Ramacca, appartenenti al distretto del Calatino.\nIl territorio di Patern\u00f2 \u00e8 situato alle pendici sudoccidentali dell'Etna. Prevalentemente collinare e pianeggiante, dal punto di vista geomorfologico, \u00e8 suddiviso in due aree ben definite, con i terreni di origine lavica nelle contrade verso est e i terreni di origine alluvionale a sud lungo la Valle del Simeto e la Piana di Catania. La sua altitudine media \u00e8 di 225 - una delle pi\u00f9 basse della provincia - che varia da una quota minima di 34 nella sua parte occidentale, a una quota massima di 2.845 , nella parte orientale.\nUna buona parte del territorio paternese ricade nel bacino idrografico del fiume Simeto. Il territorio, inoltre \u00e8 caratterizzato dalla presenza di numerose sorgenti idriche, in quanto si incontrano gli strati lavici permeabili con quelli argillosi impermeabili, facendo fuoriuscire le acque provenienti dal bacino idrografico dell'Etna; le sorgenti pi\u00f9 importanti sono Monafria, Maimonide e Currone.\nLa citt\u00e0, invece, \u00e8 racchiusa in una conca delimitata dall'antico vulcano preistorico che fu il luogo dove sorse il primo nucleo abitato. Ubicate nella parte nordoccidentale del territorio comunale, le Salinelle, importante sito di interesse naturalistico.\nIl territorio di Patern\u00f2 \u00e8 caratterizzato da una scarsa presenza di boschi, ma ci\u00f2 \u00e8 dovuto principalmente al fatto che, grazie alla fertilit\u00e0 dei terreni, utilizzati per le coltivazioni - soprattutto quelle agrumarie - presenta circa 6.000 ha di superficie agricola utilizzata.\nA seguito dell'ordinanza emessa dalla Presidenza del Consiglio dei ministri entrata in vigore il 20 marzo 2003, e deliberata dalla Giunta regionale siciliana il 19 dicembre, la classificazione sismica attribuita al territorio del Comune di Patern\u00f2 \u00e8 quella di \"Zona 2\" (sismicit\u00e0 media).\nClima.\nIl clima \u00e8 mediterraneo, tuttavia la posizione geografica tra la Piana di Catania e l'Etna nell'immediato entroterra rispetto alla costa ionica catanese ne risalta alcune caratteristiche continentali: mite di tipo subcontinentale nel periodo invernale, e torrido e afoso in quello estivo. Le nevicate sono molto rare, anche se \u00e8 avvenuto qualche episodio nel corso degli anni durante forti ondate di freddo.\n\u00c8 classificata quale zona climatica di tipo C.\nOrigini del nome.\nNumerosi studiosi, antichi e contemporanei, si sono soffermati sull'origine del toponimo \u00abPatern\u00f2\u00bb, ed hanno formulato diverse ipotesi su quale possa essere il suo significato.\nTra le ipotesi, sono degne di segnalazione quelle dello storico Gaetano Savasta (in \"Memorie storiche della citt\u00e0 di Patern\u00f2\", 1905), e del linguista Giovanni Alessio, che nei loro studi si sono orientati verso l'ipotesi di un'origine greco-bizantina del nome. L'Alessio sostiene che il nome di Patern\u00f2 sia legato a quello del vicino centro di Adern\u00f2, anch'esso di origine bizantina, e l'etimologia deriverebbe dall'espressione in lingua greca \"ep-Adern\u00f2n\", che significa \u00abverso Adern\u00f2\u00bb. Ma questa ipotesi, oltre ad essere semplicistica, non \u00e8 suffragata da alcuna fonte storica. Il Savasta, invece, ha formulato l'ipotesi che il toponimo abbia origine latina e che derivi da \"Paetram Aitnaion\", il cui significato sarebbe \u00abRocca degli Etnei\u00bb (riferendosi all'antico toponimo di Aitna). Ipotesi quest'ultima simile a quella formulata nel XVI secolo dallo storico Leandro Alberti, per il quale il toponimo comparve sotto i Romani.\nIl geografo arabo Al-Muqaddasi, nella sua descrizione della Sicilia redatta intorno al 985, denomina la citt\u00e0 come \"Batarn\u00f9\" e afferma che il toponimo era preesistente alla dominazione araba. L'etimologia sarebbe perci\u00f2 latino-bizantina, dove \"paternum praedium\", cio\u00e8 \"propriet\u00e0 terriera ereditata dal padre\", veniva pronunciato \"Patern\u00f3n\", per passare poi nella forma ufficiale dei testi antichi \"Paternio\" e quindi arrivare all'attuale Patern\u00f2.\nGli abitanti di Patern\u00f2 sono detti \"paternesi\" o \"patornesi\", e in siciliano sono detti \"paturnisi\".\nStoria.\nEt\u00e0 antica.\nIl popolamento e la fondazione di un centro abitato nel sito su cui sorge l'odierna citt\u00e0 di Patern\u00f2, di origine vulcanica, risalgono all'et\u00e0 di Thapsos. In origine dovette trattarsi di un villaggio dei Sicani, i quali sarebbero stati successivamente cacciati dai Siculi, che vi si insediarono intorno al IV millennio a.C., sfruttarono il tipo di superficie per cavare dalle rocce i blocchi di lava ed estrarre gli utensili da lavoro e le macine, e vi costruirono edifici sulla parte sommitale del colle vulcanico.\nIl villaggio assunse il nome di \"Hybla\" (\u1f5d\u03b2\u03bb\u03b1), che per distinguerlo dalle altre citt\u00e0 siciliane con lo stesso nome, fu chiamato \"Hybla Gereatis\" (o \"Hybla Major\"). Nella stessa epoca e nella stessa area, sorse probabilmente il villaggio di \"Inessa\" (\u1f3c\u03bd\u03b7\u03c3\u03c3\u03b1). A fare menzione di queste due localit\u00e0, fu lo storico greco Tucidide, il quale afferm\u00f2 persino che i due villaggi fossero di origine sicula e li colloc\u00f2 nella medesima zona.\nLe due citt\u00e0 sicule caddero in mano greca attorno al 460 a.C., quando furono assediate dai Siracusani guidati dal tiranno Gerone I. Ad \"Inessa\" si rifugiarono numerosi profughi provenienti da \"Katane\", e fu successivamente denominata \"Aitna\" (\u0391\u1f34\u03c4\u03bd\u03b1). Liberate dal dominio siracusano per opera dei Corinzi guidati dal generale Timoleonte nel 339 a.C., \"Inessa\" e \"Hybla\" seguirono le sorti dell'isola, passando nel 243 a.C. sotto il dominio di Roma, e furono inserite nell'elenco delle citt\u00e0 decumane dell'isola.\nEt\u00e0 medievale.\nNel 476, avvenne la caduta dell'Impero romano d'Occidente, e dopo questo evento si persero le tracce delle due antiche citt\u00e0 di \"Aitna\" e \"Hybla\": secondo il geografo Strabone i due villaggi siculi scomparvero attorno al II secolo a.C.. La Sicilia, dapprima conquistata dai Barbari guidati da Odoacre, nel 553, al termine della Guerra gotica, pass\u00f2 sotto il dominio dell'Impero bizantino: al periodo bizantino risalrebbe la nascita dell'attuale nome della citt\u00e0 etnea come \"Patern\u00f3n\".\nDell'epoca bizantina si hanno scarse notizie nelle fonti storiche, gran parte delle quali riportano scarne informazioni in merito all'intenso processo di cristianizzazione che port\u00f2 alla diffusione dello stile di vita monastico e alla costruzione di eremi, tra i quali, quello importantissimo di San Vito (dal VI secolo). Il dominio bizantino sulla Sicilia cess\u00f2 dopo quattro secoli, e nel 901, Patern\u00f2 entr\u00f2 a far parte dell'Emirato di Sicilia, e il borgo fu chiamato \"Batarn\u016b\" (\u0628\u062a\u0631\u0646\u0648), che amministrativamente fu inserito nel Val Demone. Secondo lo storico Francesco Giordano, risalirebbe a questo periodo, o ad epoca anteriore, il \"qanat\" che si snoda all'interno della Collina storica; si tratta di un'opera di ingegneria idraulica per il convoglio, il trasporto e la distribuzione dell'acqua. Grazie alla fertilit\u00e0 dei luoghi, in epoca araba si assistette ad una costante ripresa delle attivit\u00e0 agricole e pastorizie in tutto il territorio.\nNel 1061, Patern\u00f2 fu liberata dal dominio islamico grazie all'esercito composto in gran parte da normanni guidati dal Gran Conte di Sicilia Ruggero I d'Altavilla, che vi giunse dopo aver liberato Messina e gli altri casali del Val Demone. L'ingresso della citt\u00e0 nel nuovo Regno di Sicilia rappresent\u00f2 per la citt\u00e0 etnea l'inizi\u00f2 di un periodo di grande splendore civico ed economico: a Patern\u00f2, durante il regno del Re Ruggero II d'Altavilla, furono edificati numerosi edifici ecclesiastici - chiese, conventi e monasteri - per cancellare ogni traccia della presenza islamica, nonostante il borgo etneo - in cui la componente etnica maggioritaria era quella greca - fu uno dei meno islamizzati dell'isola. Numerose furono anche le costruzioni di presidi militari e di difesa, come il dongione fatto edificare nel 1072 dall'Altavilla, usato come fortezza per attaccare Catania e le altre zone a maggioranza arabe.\nPatern\u00f2 divenne feudo del Gran Conte Ruggero, che nel 1072 la elev\u00f2 a contea ed assegn\u00f2 in dote al genero Ugo di Jersey, marito della figlia di primo letto Flandina d'Altavilla. La Contea di Patern\u00f2 fu soppressa nel 1200 - alla morte del conte Bartolomeo de Luci - e reintegrata al demanio, finch\u00e9 nel 1209 il giovane sovrano Federico II di Sicilia la assegn\u00f2 a Pagano Parisi (o de Parisio), che ne assunse la signoria in quanto marito di Margherita de Luci, figlia di Bartolomeo. Il dominio feudale del Parisi cess\u00f2 nel 1213 perch\u00e9 accusato di sedizione contro il Re di Sicilia, che gliela confisc\u00f2; durante la Dinastia siciliana degli Svevi, ebbero successivamente la signoria su Patern\u00f2, Beatrice Lancia (1234-1250) e Galvano Lancia (1251-1268). Estintasi la dinastia sveva, con la morte del Re Manfredi di Sicilia nel 1266, ci fu lo sterminio per ordine di Carlo I d'Angi\u00f2 di tutti i membri maschi della Casa reale, e l'eliminazione dello stesso Lancia ad essi fedele, a cui venne confiscata la signoria di Patern\u00f2.\nNel 1268, gli Angioini si impadronirono della Sicilia, e il dominio feudale su Patern\u00f2 risulta appartenere ad un signore di cognome Bonifacio, a cui succedette la figlia Giacoma, per mezzo della quale pervenne in dote al marito Manfredi Maletta. Il Maletta, che nell'ambito della rivolta dei Vespri siciliani scoppiata nel 1282 contro i dominatori angioini, sostenne l'intervento degli Aragonesi nell'isola, li trad\u00ec nel 1299 per passare dalla parte degli Angioini; il principe Federico III di Sicilia, divenuto Re di Sicilia nel 1296, gli confisc\u00f2 la terra di Patern\u00f2 e la concesse ad Ugo di Emp\u00faries, conte di Squillace. Nel 1302, il nuovo sovrano siciliano inser\u00ec Patern\u00f2 nella Camera Reginale, una dote patrimoniale che assegn\u00f2 come dono di nozze alla consorte la regina Eleonora d'Angi\u00f2. Lo stesso re Federico III di Sicilia mor\u00ec a Patern\u00f2 la notte del 23 giugno 1337 nell'Ospedale della Commenda dell'Ordine di San Giovanni in Gerusalemme - sito fuori dalla cinta muraria della citt\u00e0 - dopo essere stato qui ricoverato, mentre ammalato di podagra, da Enna si recava a Catania.\nNel 1365, il re Federico IV di Sicilia assegn\u00f2 Patern\u00f2 ad Artale Alagona, conte di Mistretta, con cui riebbe lo \"status\" di contea avuto ai tempi della Dinastia degli Altavilla, avendo l'Alagona permutato la terra etnea con la Contea di Mistretta. Gli Alagona persero Patern\u00f2 nel 1396, a seguito di confisca ordinata dal re Martino I di Sicilia per l'accusa di fellonia a loro carico, e il medesimo, nel 1403 la reinser\u00ec nella Camera Reginale, a disposizione della sua consorte la regina Bianca di Navarra, che due anni pi\u00f9 tardi codific\u00f2 un sistema di norme civili denominato \"Consuetudini di Patern\u00f2\".\nLa permanenza di Patern\u00f2 all'interno della Camera Reginale dur\u00f2 fino al XV secolo: il re Alfonso V d'Aragona vendette la terra e il castello di Patern\u00f2, dapprima a Niccol\u00f2 Speciale, barone di Spaccaforno nel 1431, e in seguito a Guglielmo Raimondo Moncada, conte di Adern\u00f2 nel 1456, con il \"mero e misto imperio\" sul feudo.\nPatern\u00f2 ebbe l'appellativo di \u00abCitt\u00e0\u00bb in quell'epoca, come attestato da un diploma del 1473 dell'arciprete Antonio de Rocco, un titolo che solitamente spettava alle sedi arcivescovili.\nEt\u00e0 moderna.\nIl dominio feudale dei Moncada su Patern\u00f2, dur\u00f2 per quasi quattro secoli. La cittadina etnea, da semplice terra baronale fu elevata a rango di principato per l'investitura ottenuta dal conte Francesco Moncada de Luna a \"I principe di Patern\u00f2\" da parte del re Filippo II di Spagna l'8 aprile 1565, resa esecutiva il 3 giugno 1567.\nIl Principato di Patern\u00f2 fu uno dei maggiori stati feudali della Sicilia per superficie e popolazione, nonch\u00e9 uno con i pi\u00f9 elevati livelli di ricchezza media pro capite, superiori persino a quelli di molte citt\u00e0 demaniali. Notevole impulso ebbero le attivit\u00e0 agricole, artigianali e commerciali, e molto significativa fu l'affermazione di un ceto borghese costituito da ricche famiglie che formarono l\"\u00e9lite\" cittadina che governava per conto del Principe.\nIl 26 aprile 1636, il principe Luigi Guglielmo Moncada d'Aragona La Cerda, eman\u00f2 un decreto con il quale veniva decisa la separazione dei territori di Patern\u00f2 e Malpasso, con quest'ultima che si costituiva casale autonomo e dotato di una propria giurisdizione. Patern\u00f2, ridimensionata per lo scorporo da Malpasso, non fu investita dall'eruzione dell'Etna del 1669, ma come tutti i centri della Sicilia orientale sub\u00ec, al contrario, ingenti danni dal violento terremoto del 1693. Il terribile evento sismico provoc\u00f2 nella citt\u00e0 appena 60 vittime, ma gi\u00e0 dalla seconda met\u00e0 del XVII secolo, si verific\u00f2 la progressiva espansione dell'abitato verso la pianura ad ovest con la nascita di nuovi quartieri e contrade, con conseguente abbandono dell'antico borgo sul colle lavico da parte degli abitanti. Risale a questo periodo un interessante documento, una Mappa prospettica (un disegno ad inchiostro inserito all'interno di un manoscritto del Sei-Settecento che raffigura la pi\u00f9 antica veduta di Patern\u00f2) che inquadra la citt\u00e0 con i suoi monumenti principali e con scene di vita quotidiana e di giustizia. Intenso fu lo sviluppo urbanistico e demografico nella \"parte bassa\" con la costruzione di piazze, strade e vicoli, la bonifica delle zone paludose, l'erezione di edifici religiosi e di abitazioni civili, avvenuta in maniera copiosa e spesso disordinata, che port\u00f2 alla formazione di nuovi quartieri negli anni successivi fino a primi del XX secolo, e determinarono la fisionomia dell'attuale centro storico.\nIl 22 luglio 1753, Patern\u00f2 ebbe confermato il titolo di \u00abCitt\u00e0\u00bb.\nEt\u00e0 contemporanea.\nNel 1812, il re Ferdinando III di Borbone, in risposta alla rivolta scoppiata nell'isola e all'avanzata napoleonica, concedette ai suoi sudditi del Regno di Sicilia una costituzione che sanciva l'abolizione del feudalesimo, e pertanto il Principato di Patern\u00f2 cess\u00f2 di esistere, e con esso il dominio dei Moncada sulla citt\u00e0.\nDopo la caduta di Napoleone e dei vari Stati-fantoccio giacobini, nel 1816 nacque il Regno delle Due Sicilie: Patern\u00f2 che a inizio XIX secolo contava una popolazione attorno ai 10.000 abitanti, con la riforma amministrativa del 1817 varata dalla Corona borbonica divenne comune circondariale e fu inserita nel Distretto di Catania. Nel 1826-31, veniva costruita la strada rotabile che collegava Patern\u00f2 con Catania.\nDopo la fine del feudalesimo e la soppressione del Principato di Patern\u00f2, gli abitanti del quartiere di Licodia - che contava una popolazione di circa 2.200 unit\u00e0 - aspirarono alla sua elevazione a comune autonomo, che ottennero con Decreto Reale n. 6372 del 22 agosto 1840, che stabil\u00ec la sua istituzione al 1\u00ba gennaio 1841.\nNella Sicilia borbonica si diffuse tra la popolazione un sentimento ostile alla Casa reale, che insorse con i moti del 1820, del 1837 e del 1848. A Patern\u00f2, dove parte dell\"\u00e9lite\" cittadina ader\u00ec alle idee liberali diffusesi all'epoca ed alle organizzazioni segrete come la Carboneria, tali avvenimenti, verificatisi nei maggiori centri dell'isola, ebbero scarso eco e la stragrande maggioranza della popolazione non partecip\u00f2 ad alcuna rivolta popolare. L'insurrezione antiborbonica ebbe invece una grossa partecipazione popolare in citt\u00e0 il 17 maggio 1860, che vide l'innalzarsi del Tricolore: i volontari in camicia rossa di Giuseppe Garibaldi sconfissero un reparto dell'esercito borbonico guidato dal colonnello Mella, e questa impresa consent\u00ec successivamente ai garibaldini di conquistare Catania. Lo stesso Garibaldi, rec\u00f2 visita alla citt\u00e0 nel 1864, che lo accolse festante, e al quale gli venne pure intitolata un'importante via del centro storico.\nDopo l'Unit\u00e0 d'Italia, a Patern\u00f2 continuarono a persistere le stesse problematiche dell'era borbonica. Una vasta porzione di territorio era infestata dalla malaria, per la vicina presenza del fiume Simeto, e il problema venne gradualmente risolto con le prime bonifiche delle zone paludose nella Piana di Catania, avviate il secolo precedente ed attuate nel corso dei decenni successivi. La forte presenza del latifondo non permise un corretto sviluppo delle attivit\u00e0 agricole, neppure a seguito della lottizzazione delle terre demaniali avvenuta dopo il 1869, che favor\u00ec maggiormente i grandi proprietari terrieri e non i piccoli coltivatori. Tra la fine dell'Ottocento e l'inizio del Novecento, aument\u00f2 comunque la superficie agraria e forestale del territorio, che si arricch\u00ec cos\u00ec di agrumeti, fattore quest'ultimo che attrasse le migrazioni di braccianti agricoli (detti \u00abagrumari\u00bb) provenienti dai comuni confinanti della stessa provincia e dai comuni rurali delle province di Enna e di Messina. Fiorenti erano anche le attivit\u00e0 manifatturiere, e nel medesimo periodo, sorsero a Patern\u00f2 le societ\u00e0 operaie e le cooperative agricole. Tuttavia, le condizioni di vita dei ceti pi\u00f9 umili della popolazione paternese rimanevano precarie, e il loro disagio veniva a manifestarsi con i tumulti scoppiati nell'aprile del 1896, contro l'introduzione di un'imposta comunale sui generi di largo consumo che aveva sostituito quella sul focatico, con assalti al municipio, agli uffici delle imposte e al carcere; l'ordine fu ristabilito con l'intervento prefettizio, la nuova imposta venne soppressa, il deficit comunale fu poi colmato dal governo nazionale.\nLa prima met\u00e0 del XX secolo a Patern\u00f2 fu caratterizzato da momenti di alti e bassi dal punto di vista economico. Durante il Fascismo - tranne che nel periodo della Grande crisi - conobbe un incremento della sua produzione agrumicola, in particolare a seguito delle politiche economiche autarchiche attuate dal regime di Mussolini dopo le sanzioni del 1936, che favorirono la commercializzazione delle produzioni agricole locali, proteggendole dalla concorrenza straniera.. Nelle due guerre mondiali, il centro etneo pag\u00f2 un grosso tributo a livello di vite umane. Se nella prima guerra mondiale furono circa 600 i giovani paternesi mandati sul fronte che persero la vita, fu soprattutto nella seconda guerra mondiale che si manifestarono gli eventi pi\u00f9 disastrosi. La citt\u00e0 fu sottoposta a pesanti bombardamenti compiuti dall'aviazione anglo-statunitense dal 14 luglio al 2 agosto 1943, che distrussero l'80% dell'abitato e causarono 2.320 feriti. Il numero di morti, che la storiografia ufficiale quantifica ad oltre 4.000 unit\u00e0, in base a ricerche storiche compiute nei decenni successivi - tra cui quelle effettuate dallo storico e giornalista paternese Ezio Costanzo - si aggirerebbe attorno alle 500 unit\u00e0, e pertanto le stime fatte all'epoca sono state ritenute errate.. Tra i quartieri pi\u00f9 colpiti si ricorda quello denominato Montecenere, raso completamente al suolo (oggi le case presenti sono tutte ricostruite). Un pesante bombardamento, avvenuto il 15 Luglio del '43 sull'ospedale da campo allestito all'interno della Villa Moncada, tolse la vita a numerosi feriti e moribondi ivi presenti. Tra essi a perdere la vita ci fu pure padre Vincenzo Ravazzini, frate minore cappuccino originario di Castellarano ma residente nel convento paternese. Egli passando tra i giacigli dei moribondi era solito dar loro dell'acqua fresca dalla propria borraccia per rendere meno affannosi gli ultimi istanti della loro vita. Amministrati i sacramenti della confessione e della estrema unzione, il padre vegliava le povere anime sino al loro trapasso. In questo costante servizio di carit\u00e0 evangelica egli trov\u00f2 la morte, ucciso dalle bombe che precedentemente avevano ferito mortalmente gli stessi morenti che assisteva.\nLa ricostruzione post-bellica a Patern\u00f2 fu inizialmente molto lenta. Tuttavia lo sviluppo urbanistico della citt\u00e0 ha subito una forte accelerazione negli sessanta-settanta, periodo in cui la \"geografia\" urbana e stradale della citt\u00e0 si \u00e8 meglio definita secondo gli standard moderni e meglio adattata alle esigenze delle nuove classi emergenti della borghesia medio-alta, con la creazione di nuovi quartieri. La nuova espansione urbanistica, conseguenza del costante incremento demografico, avvenne spesso in maniera disordinata, con numerosi casi di edilizia abusiva, che ha deturpato il tessuto urbano. Lungo la direttrice nord, invece, dove l'espansione \u00e8 stata regolata dall'amministrazione comunale, si \u00e8 sviluppato il quartiere Ardizzone, che presenta un'elevata dotazione di servizi e, soprattutto, di verde pubblico. Importante fu anche lo sviluppo demografico della frazione di Ragalna, eretta a comune autonomo nel 1985.\nMalgrado l'adozione del primo piano regolatore generale da parte dell'amministrazione comunale nel 1983, il problema dell'abusivismo edilizio a Patern\u00f2 non cess\u00f2 di persistere negli anni successivi, e ci\u00f2 port\u00f2 alla creazione di nuovi insediamenti abitativi nella parte sudoccidentale della citt\u00e0 - denominata \"Zona C1\" - un processo che diede origine al quartiere Scala Vecchia-Palazzolo. Lo sviluppo di zone periferiche e la riqualificazione di alcune parti della zona centrale dell'abitato, determinarono uno spopolamento del centro storico, passato dai 30.000 residenti del 1950 ai 18.000 del 1995.\nSimboli.\nLo stemma riconosciuto con D.P.R. del 10 giugno 1951 ha la seguente blasonatura:\nIl gonfalone civico \u00e8 stato concesso con D.P.R. del 1\u00ba luglio 1952, esso ha la seguente descrizione:\nLa bandiera cittadina \u00e8 costituita da un drappo formato da due bande verticali di eguali dimensioni di colore rosso e azzurro, col rosso dalla parte dell'asta.\nSociet\u00e0.\nEvoluzione demografica.\nPatern\u00f2 \u00e8 il quarto dei 58 comuni della citt\u00e0 metropolitana di Catania per numero di abitanti. La sua popolazione ha registrato un incremento costante a partire dal censimento del 1931, proseguito nei decenni successivi fino a raggiungere il suo massimo storico nel 2009, in cui contava 49.604 abitanti. Negli anni successivi, nel comune etneo si \u00e8 verificata una forte contrazione del numero di abitanti, che al 31 dicembre 2018 risulta essere di 47.600 unit\u00e0, perdendo anche la terza posizione a livello provinciale in favore di Misterbianco, la cui popolazione nello stesso periodo ha superato le 50.000 unit\u00e0.\nQuesto censimento non tiene conto( ovviamente per motivi territoriali) dei numerosissimi paternesi che vivono nella zona a cavallo tra la contrada Palazzolo e il quartiere cosiddetto \"Amico Fritz\" dal nome di un storico locale presente, in quanto ubicato in territorio del comune di Belpasso seppure quasi a ridosso del centro urbano di Patern\u00f2 e abitato esclusivamente da paternesi.\nA questi se ne aggiungono molti altri residenti nel comune di Ragalna,fino al 1985 frazione di Patern\u00f2, spesso nelle case nate per la villeggiatura estiva poi diventate residenze,o in altri casi abitazioni nate specificamente per trasferirsi in una zona pi\u00f9 tranquilla senza allontanarsi eccessivamente da Patern\u00f2. \nAl 31 dicembre 2018, a Patern\u00f2 il numero dei nati risultava essere di 465 unit\u00e0 (9,7\u2030), quello dei decessi di 441 unit\u00e0 (9,2\u2030), da cui si ottiene un saldo naturale positivo di 24 unit\u00e0 (+ 0,5\u2030). Negativi invece risultano i valori del saldo migratorio che si registrano annualmente dal 2009, e pi\u00f9 accentuati negli anni successivi (- 251 unit\u00e0 nel 2018).\nLa crescita demografica a Patern\u00f2, verificatasi nel XX secolo, risulta attenuata dai valori negativi del saldo migratorio che si sono registrati in modo particolare nel secondo dopoguerra. I flussi migratori in uscita che hanno interessato la popolazione paternese hanno registrato una maggiore intensit\u00e0 nel periodo del boom economico, diretti verso il Nord Italia, la Repubblica Federale Tedesca e il Belgio, nonch\u00e9 verso altri comuni del retroterra catanese, compreso il capoluogo. Diversamente, la popolazione di Patern\u00f2 non \u00e8 stata particolarmente interessata dal fenomeno dell'emigrazione nel periodo antecedente alle due guerre mondiali, a differenza di come avveniva nelle altre zone della Sicilia.\nEtnie e minoranze straniere.\nLa popolazione con cittadinanza straniera residente a Patern\u00f2, al 1\u00ba gennaio 2019 risulta essere di 1.048 unit\u00e0, pari al 2,1% sul totale degli abitanti. Il 58,9% degli stranieri regolarmente residenti proviene dalla Romania, e a seguire altre comunit\u00e0 pi\u00f9 consistenti sono quelle provenienti da Marocco, Tunisia, Albania e Mauritius.\nLingue e dialetti.\nIl subdialetto paternese (\"paturnisi\") appartiene al gruppo dei dialetti catanesi privi di metafonesi, ma ha delle sue particolarit\u00e0. Rispetto all'idioma parlato a Catania e nei comuni limitrofi, il paternese differisce per la pronunzia larga, sfregata e una cadenza lenta.\nLe differenziazioni a livello lessicale e fonetico, sono probabilmente dovute ad influssi ereditati dall'antico dialetto gallo-italico parlato dai coloni settentrionali - detti \u00ablombardi\u00bb - giunti in massa a Patern\u00f2 e negli altri feudi, dal Monferrato e dalla Liguria in epoca normanna sotto la signoria di Enrico del Vasto, il cui idioma regred\u00ec successivamente dopo la diffusione della lingua siciliana, alla quale si commistion\u00f2.\nNel gergo popolare la parlata paternese \u00e8 definita \"allarunchiata\", termine dialettale che deriva da \"larunchia\", ovvero rana in lingua siciliana, poich\u00e9 l'anfibio \u00e8 uno degli emblemi della citt\u00e0, che essendo situata vicino ad un fiume (Simeto ndr), vi sono nutrite colonie di questo animale.\nReligione.\nL'esistenza dell'antico villaggio di \"Hybla\" nello stesso sito in cui sorge la citt\u00e0 di Patern\u00f2, attribuita da numerosi storici, ne suggerisce le origini pagane, come testimonia il nome dato in onore a Ibla, la dea sicula della procreazione. Il Cristianesimo a Patern\u00f2 cominci\u00f2 a diffondersi, secondo la tradizione, per opera dei monaci taumaturgi Filippo di Agira, Calogero di Calcedonia, Onofrio anacoreta e Archileone, che espulsero i demoni dalle rupi della collina di \"Aitna\". Gli spiriti malvagi o demoni furono fatti uscire da Filippo.\nAi tempi della dominazione saracena, Patern\u00f2 fu una delle citt\u00e0 meno islamizzate della Sicilia: la componente maggioritaria era costituita dai cristiani, sia cattolici che ortodossi, ai quali si affiancavano minoranze di musulmani ed ebrei, la cui consistenza numerica - di per s\u00e9 insignificante - and\u00f2 progressivamente a ridursi a partire dall'epoca normanna fino a scomparire definitivamente nei secoli successivi. Ogni gruppo religioso viveva in un proprio quartiere o zona, dove sorgevano i luoghi di culto di riferimento.\nLa religione pi\u00f9 diffusa tra la sua popolazione \u00e8 il Cattolicesimo: la cittadina etnea, che fa parte dell'Arcidiocesi di Catania \u00e8 sede del XII Vicariato, ed ha come patroni i santi cattolici Vincenzo di Saragozza e Barbara di Nicomedia. Il primo culto fu introdotto dai Moncada nel XV secolo dopo aver assunto il dominio feudale su Patern\u00f2, il secondo nel 1576 su proclamazione popolare come segno di riconoscenza nei confronti della Santa, a cui la tradizione attribuisce la fine dell'epidemia di peste per sua intercessione.\nTradizioni e folclore.\nLe manifestazioni popolari pi\u00f9 importanti che si svolgono a Patern\u00f2 hanno carattere religioso, con una tradizione lunga di molti secoli.\nLa pi\u00f9 importante di queste manifestazioni \u00e8 la processione in onore della patrona Santa Barbara, la cui ricorrenza cade annualmente il 4 dicembre, e le festivit\u00e0 si svolgono per una settimana. Caratteristica della festa \u00e8 rappresentata dai cerei - in paternese \"varette\" - che precedono il fercolo durante le tre processioni, e che sfilano anche nei giorni antecedenti. Le festivit\u00e0 per la Santa vergine di Nicomedia si svolgono anche nei il 27 maggio e il 27 luglio, conosciute rispettivamente come \"Santa Barbara delle rose\" e \"Santa Barbara di mezza estate\"; durante le festivit\u00e0 di luglio viene ricordata la traslazione delle reliquie della Santa, in quella detta \"delle rose\", viene commemorato un evento accaduto il 27 maggio 1780, nei pressi di Ragalna, in cui venne portato il busto reliquiario della Santa dinanzi al fronte lavico, che miracolosamente si arrest\u00f2.\nDopo le festivit\u00e0 in onore di Santa Barbara, altra processione religiosa molto sentita dai cittadini paternesi \u00e8 quella in onore alla Madonna della Consolazione, che annualmente si svolge il sabato che precede l'ultima domenica di maggio, poich\u00e9 secondo la tradizione, l'ultimo sabato di maggio del 1580 la Madonna apparve ad una pastorella chiedendo che venisse costruita una cappella e promettendo di proteggere la citt\u00e0. Altre manifestazioni religiose che si svolgono ogni anno a Patern\u00f2, e vedono una forte partecipazione da parte della popolazione sono: la processione del Cristo Morto e della Madonna Addolorata in occasione del Venerd\u00ec Santo; la processione del Cristo Risorto la domenica di Pasqua; la processione della Madonna Assunta il 15 agosto; la processione della Madonna Bambina l'8 settembre.\nPer il compatrono della citt\u00e0, San Vincenzo martire, il 22 gennaio di ogni anno si svolge una celebrazione eucaristica all'interno della Chiesa Matrice. Fino alla vigilia della seconda guerra mondiale, si svolgeva la processione per le vie cittadine in onore al diacono di Saragozza.\nIstituzioni, enti e associazioni.\nIl comune \u00e8 sede dell'omonimo Distretto sanitario, che comprende anche i comuni di Belpasso e Ragalna, e vi sorge l'Ospedale Santissimo Salvatore, che ha origini antichissime ed \u00e8 ospitato in un complesso inaugurato nel 1966, sito nel quartiere periferico nordoccidentale dell'Acquagrassa.\nQualit\u00e0 della vita.\nPatern\u00f2 presenta notevoli problemi relativamente alla qualit\u00e0 della vita, caratterizzata in linea generale da livelli precari e come una delle peggiori nel contesto della ex provincia di Catania. La citt\u00e0 \u00e8 afflitta da gravi problemi di degrado sociale e di sicurezza: registrano una preoccupante frequenza gli episodi di criminalit\u00e0 - sia individuale che organizzata - di vandalizzazione ai danni del patrimonio pubblico e privato, e dello spaccio e consumo di stupefacenti.\nUn rapporto della Direzione nazionale antimafia e antiterrorismo del 2015, indica la zona comprendente Patern\u00f2, Adrano e Biancavilla, come il \"Triangolo della morte\". Tra il 1978 e il 1986, nell'area furono commessi oltre 50 omicidi, maturati nell'ambito della faida tra le \"cosche\" rivali del comprensorio. La medesima relazione specifica che nelle cosche dei tre comuni del Triangolo della morte, permane una \"situazione di forte fibrillazione\".\nDestano preoccupazione i dati relativi ai livelli di disoccupazione, che al 2011 presentavano un tasso generale del 26,9%, e di quella giovanile un tasso pi\u00f9 elevato con il 51,3%. Bassa \u00e8 la quota di cittadini residenti che quotidianamente si spostano fuori dal comune per ragioni di lavoro o di studio, che si attesta al 12,3% nel 2011. Elevato il suo indice di vulnerabilit\u00e0 sociale e materiale (102.4 nel 2011), come pure il tasso di propriet\u00e0 immobiliare (67,5% nel 2011).\nCultura.\nIstruzione.\nArchivi e biblioteche.\nL'Archivio Storico Comunale di Patern\u00f2 ha sede nel palazzo municipale in via Parco del Sole, nel quartiere Ardizzone. In esso sono conservati tutti i documenti storici del Comune di Patern\u00f2 (1562-1995), della Congregazione di carit\u00e0 di Patern\u00f2 (1886-1940), dell'Ente comunale di assistenza (1937-1970), delle Opere pie di Patern\u00f2 (1825-1948), gli atti dello Stato civile del Comune di Patern\u00f2 (1820-2006), e il registro delle sentenze dell'Ufficio di conciliazione di Patern\u00f2 (1845).\nLa biblioteca comunale, intitolata all'illustre geografo paternese Giovanni Battista Nicolosi (1610-1670), \u00e8 stata istituita nel 1926, su iniziativa e interessamento dei professor Giuseppe Musarra del Regio ginnasio Rapisardi di Patern\u00f2, con una discreta raccolta di volumi donati al Comune nel 1835 dal dottor Antonino Mazzamuto e con altri volumi abbandonati nell'antico convento francescano sulla collina. Dapprima ubicata a Palazzo Alessi, dal 1951 ha sede nei locali dell'ex Monastero della Santissima Annunziata. Consta di un patrimonio librario di oltre 35.000 volumi, e molto vasta, si sviluppa su due piani, ed \u00e8 dotata di sale lettura, sale multimediali e grandi saloni per conferenze. La parte inferiore da cui si accede da piazza della Concordia, \u00e8 molto antica ed \u00e8 stata restaurata riportando le fabbriche agli antichi splendori.\nScuole.\nNel territorio di Patern\u00f2 sono presenti 11 scuole dell'infanzia, 14 scuole di istruzione di primaria, 3 istituti comprensivi, 6 scuole di istruzione secondaria di primo grado, e 3 scuole di istruzione secondaria di secondo grado (liceo classico \"Mario Rapisardi\", liceo linguistico, liceo scientifico \"Enrico Fermi\", istituto d'istruzione superiore, istituto tecnico commerciale, istituto professionale per l'agricoltura e l'ambiente ).\nMusei.\nA Patern\u00f2 hanno sede tre musei:\nLa Galleria d'Arte Moderna di Patern\u00f2 \u00e8 stata inaugurata nel 1982 in occasione di una mostra sulle sculture dell'artista Giuseppe Mazzullo. Dapprima ubicata al palazzo municipale dell'Ardizzone, \u00e8 stata attiva fino al 1992, per poi venir riaperta nel 2002 nei locali dell'ex Piccolo Teatro alla loggetta delle Benedettine. La collezione permanente della GAM di Patern\u00f2 \u00e8 formata da donazioni di artisti che nel passato hanno esposto a Patern\u00f2. Sono presenti opere di numerosi autori tra cui Mario Sironi, Fausto Pirandello, Piero Guccione, Remo Brindisi, Sergio Vacchi, Achille Pace, Nicola Maria Martino, Enzo Indaco. Dal 2015, la sede della GAM \u00e8 collocata nei locali dell'ex pretura.\nIl museo civico, inaugurato nel 2007 e intitolato al presbitero e storico paternese Gaetano Savasta (1865-1922), comprende due sezioni: quella archeologica, presso l'ex carcere borbonico, e quella etnoantropologica (Museo della Civilt\u00e0 Contadina), presso l'ex macello comunale.\nLa Casa Museo del Cantastorie, inaugurata nel 2014 ed ospitata nei locali dell'ex Piccolo Teatro alla loggetta delle Benedettine, \u00e8 un'esposizione permanente dedicata alla tradizione dei cantastorie, che a Patern\u00f2 ebbe molti esponenti, tra cui Ciccio Busacca, Luciano Palmeri, Ciccio Rinzino e Vito Santangelo. Il materiale conservato ed esposto nel museo (gli antichi cartelloni, materiali audio e video), \u00e8 frutto del lavoro di ricerca e di animazione culturale dell'attore Giovanni Calcagno e di un gruppo di artisti tra cui Eleonora Bordonaro, Dino Costa, Alessandro Nicolosi, Salvatore Ragusa, con lo scopo di raccogliere ed esporre tutto il materiale che parla e racconta dei Cantastorie di Patern\u00f2.\nMedia.\nStampa.\nA Patern\u00f2 viene pubblicata la rivista periodica quindicinale dal titolo \"Gazzetta Rossazzurra\" (fino al 2015 \"La Gazzetta Rossazzurra di Sicilia\"), attiva dal 1999 e fondata dal dott. Vincenzo Anicito, che si occupa di attualit\u00e0, politica, cultura, turismo e sport, relativamente alla citt\u00e0 e ad altri comuni del suo comprensorio. La testata \u00e8 presente anche nella versione online con il suo sito www.gazzettarossazzurra.it . Altra testata importante \u00e8 \"Freedom24\", fondata nel 2011 dal giornalista Andrea Di Bella, che si occupa sia di informazione locale che nazionale, ed opera in formato cartaceo. Il giornale \u00e8 supportato anche da un sito internet all\u2019indirizzo www.freedom24news.eu e da una pagina ufficiale Facebook all\u2019indirizzo www.facebook.com/freedom24news. \nDal 1984 al 2014, veniva pubblicata la rivista mensile in formato berlinese dal titolo \"La Gazzetta dell'Etna\", fondata e diretta dal giornalista e scrittore Angelino Cunsolo (1928-2019) - gi\u00e0 corrispondente paternese del quotidiano \"La Sicilia\" - che si occupava di attualit\u00e0 e di cultura riguardanti l'area etnea. Ma tante negli anni sono state le riviste del territorio come il \"Giornale dell'Etna\" del prof. Salvo Benfatto o la \"Tribuna Etnea\" del prof. Enzo Castorina.\nRadio.\nA Patern\u00f2 operano due emittenti radiofoniche, \"Radio Touring\" (attiva dal 1980), e \"Radio City\", il cui segnale \u00e8 diffuso in tutta la provincia.\nTelevisione.\nA Patern\u00f2 operano tre emittenti televisive, una generalista, Ciak Telesud, attiva dal 1985, e due musicali, \"Touring TV\" e \"City TV\" (attiva dal 2017).\nTeatro.\nNel periodo compreso tra la seconda met\u00e0 del XIX secolo e i primi decenni del XX, a Patern\u00f2 si svolgeva un'intensa attivit\u00e0 teatrale grazie alla presenza in citt\u00e0 di compagnie d'arte drammatica.\nDi queste, le pi\u00f9 note erano quelle di Alessandro Librizzi, detto \"Don Liscianniru\" (1871-1945), quella di Barbaro Lo Giudice (padre del tenore Franco Lo Giudice), e quella del cavaliere Alfio Bottino (1910-1990). L'impresa del Librizzi in particolare, oltre che nell'arte drammatica, era specializzata nell'Opera dei Pupi, che a Patern\u00f2 fu introdotta nel 1888 dal suocero, il catanese Carmelo Crimi. Lo stesso Librizzi, nel 1907 aveva fondato la prima sala cinematografica di Patern\u00f2, a cui fece seguito quella fondata da Lo Giudice, il \"Cinema Santa Barbara\", attivo fino al 1985; Giuseppe Librizzi Crimi, nel 1931 fond\u00f2 il \"Cine-Teatro Excelsior\", e prosegu\u00ec l'attivit\u00e0 del padre Alessandro fino al 1940. L'Excelsior \u00e8 la pi\u00f9 grande sala cinematografica privata di Patern\u00f2 e dotata di 600 posti, che, chiusa nel 2013, \u00e8 stata riaperta nel 2017 per iniziativa dell'associazione \"Il Cenacolo\", allora presieduta da Nino Lombardo, ed \u00e8 destinata alle associazioni culturali e alle scuole.\nIn passato, a Patern\u00f2 fu presente un teatro comunale (che sorgeva nell'attuale via Teatro), inaugurato nel 1704 e fatto costruire su personale iniziativa del marchese Alessandro Clarenza. Costui don\u00f2 il teatro alla Chiesa di Santa Barbara nel 1734, prima di passare sotto la propriet\u00e0 del comune nel 1755. Il teatro comunale fu abbattuto nel 1957 per realizzarvi la costruzione dell'ufficio postale. Era il pi\u00f9 importante della provincia etnea dopo il Teatro Massimo di Catania, ed oltre alle compagnie locali vi svolsero spettacoli anche compagnie di rilievo nazionale e internazionale, come quelle di Achille Majeroni, Ermete Zacconi, di Giovanni Grasso, di Angelo Musco e Rosina Anselmi.\nCinema.\nPatern\u00f2 \u00e8 stata scelta come esterno per alcuni film:\nCucina.\nLa cucina paternese \u00e8 pressoch\u00e9 identica a quella tipica dell'area etnea, ma ha delle peculiarit\u00e0 per ci\u00f2 che riguarda la tradizione dolciaria.\nTipico dolce natalizio \u00e8 la \"luna\", a forma di mezzaluna ripiena di fichi secchi, miele, arance, mandarini e limoni canditi, pinoli, noci, mandorle, uva passa e cannella. In occasione della Pasqua, la specialit\u00e0 dolciaria \u00e8 rappresentata dal \"ciciliu\", uova di gallina ornate con figure di pasta.\nAltra peculiarit\u00e0 prettamente paternese sono le cassatelle che differiscono da quelle diffuse in tutta l'isola (fagottini al ripieno di ricotta) essendo formate da 2 biscotti farciti di crema e nella parte superiore glassati con una tipica decorazione(il pi\u00f9 delle volte una chiave di violino)\nDal punto di vista gastronomico, il piatto tradizionale paternese \u00e8 la \"rana\", ed \u00e8 diffuso anche il consumo dell'anguilla.\nEventi.\nA Patern\u00f2 uno degli eventi pi\u00f9 importanti \u00e8 il carnevale, uno dei pi\u00f9 antichi della Sicilia, e il pi\u00f9 antico della provincia di Catania dopo quello di Acireale. Il Carnevale di Patern\u00f2 ha origini molto antiche e la sua istituzione fu ufficializzata nel 1868. Sospeso durante le due guerre mondiali, si svolse ininterrottamente dal 1950 al 1972, e si caratterizza per i balli in piazza e la sfilata dei carri allegorici infiorati, il cui percorso parte dalla Villa Moncada, tocca le principali vie cittadine e si conclude in Piazza Indipendenza. Dal 1987, si svolge annualmente nel mese di febbraio, ma nelle edizioni pi\u00f9 antiche la manifestazione prendeva avvio subito dopo l'Epifania.\nAltro evento di particolare rilevanza a Patern\u00f2 \u00e8 la Fiera di Settembre, che si svolge annualmente nelle prime due settimane del mese di settembre all'interno del Giardino Moncada. La manifestazione, la cui prima edizione risale al 1976, era stata interrotta con l'edizione del 1991, ed \u00e8 ripresa nel 2003. Si svolge attraverso l'allestimento degli stand espositivi negli spazi interni della villa comunale, ed \u00e8 dedicata all'agricoltura, all'artigianato locale, al commercio, ai prodotti tipici ed enogastronomici, e comprende anche gli spettacoli.\nPatern\u00f2 \u00e8 nota anche per la Roccanormanna, manifestazione internazionale di musica, arte, cultura e spettacolo, che si svolgeva al largo Belvedere nei pressi del Castello normanno. La rassegna, la cui prima edizione risale al 1978, negli anni successivi si \u00e8 svolta in maniera discontinua, e l'ultima risale al 2014.\nGeografia antropica.\nUrbanistica.\nL'attuale centro storico di Patern\u00f2 si svilupp\u00f2 verso la seconda met\u00e0 del XVI secolo, quando vi si insediarono gli abitanti provenienti dalla Collina Storica, e l'abitato fu oggetto di numerosi interventi edilizi a partire dal secolo successivo.\nLa pianta urbanistica della citt\u00e0 presenta delle particolari sequenze a \"croce\" di strade e di piazze. Si parte della via Vittorio Emanuele - detta \"strada dritta\" per via della sua struttura lineare - costruita agli inizi del XIX secolo con il nome di via Ferdinandea, che attraversa gran parte del centro, tocca la piazza Regina Margherita - detta i \"Quattro Canti\" e molto simile a quelli di Palermo - e la piazza Indipendenza, per poi concludersi davanti al prospetto della chiesa del Monastero.\nAccanto al \"salotto\" classico dell'antica e suggestiva via Vittorio Emanuele ricca di dimore patrizie si affianc\u00f2, a partire dal secondo dopoguerra, la via Emanuele Bellia (pi\u00f9 larga della \"strada dritta\").In questa via pi\u00f9 moderna e funzionale si affacciano grandi ed alti palazzi, negozi lussuosi ed attivit\u00e0 commerciali di vario genere, \u00e8 interrotta dalla grande piazza della Regione su cui prospettano gli edifici del primo circolo didattico, caserma dei carabinieri e pretura. Al centro incorniciata da spazi verdi \u00e8 ubicata una fontana artistica con grandi pannelli a mosaico recanti scene di vita paternese.\nNel 1976, furono avviati i lavori per la realizzazione del quartiere \"satellite\" in contrada Ardizzone. Patern\u00f2 sub\u00ec quindi nuove spinte centrifughe che la portarono ad una successiva espansione verso il fronte orientale a partire dal corso Italia e dal corso del Popolo che videro il fiorire di nuove palazzine e ampliamenti delle strade con l'aggiunta di viali alberati e giardini, nonch\u00e9 la presenza della attuale sede del Municipio (un moderno palazzo di 10 piani edificato nel 1980).\nL'abitato di Patern\u00f2 \u00e8 a tutt'oggi in fase di espansione: verso la parte sud della citt\u00e0 \u00e8 prevista infatti l'urbanizzazione del quartiere Scala Vecchia-Palazzolo, il cui progetto comprende la realizzazione di un parco, di alloggi popolari e di nuove strade.\nQuartieri.\nA Patern\u00f2 non esiste una suddivisione amministrativa del territorio in quartieri, ma storico. Ad eccezione fatta per l'Ardizzone e Scala Vecchia-Palazzolo, i rioni paternesi sono tutti situati all'interno o a ridosso del centro storico. I quartieri pi\u00f9 antichi di Patern\u00f2 traggono la loro origine dall'antichit\u00e0 e dalla presenza di un edificio religioso, ed essi sono:\nAcquagrassa, Ardizzone, Balatelle, Cappuccini, Circumvallazione, Coniglio, Consolazione, Falconieri, Gancia, Montecenere, Piano Cesarea, Pioppi, Purgatorio, Quattro Canti, Salinelle, San Biagio, San Francesco di Paola, San Gaetano, San Giovanni (o delle Palme), San Michele, Sant'Antonio, Santa Barbara, Santa Caterina, Santissimo Salvatore, Scala Vecchia-Palazzolo, Via Sardegna, Via Verga, Villetta, Zona Mazzini.\nContrade.\nNel territorio comunale di Patern\u00f2 si trovano numerose contrade, che sono per gran parte zone disabitate, ma con molti terreni agricoli. La toponomastica delle contrade paternesi deve la propria origine al cognome di un feudatario o per ragioni puramente storiche:\nAcqua Rossa, Archimandrita, Ardizzonella, Ba\u00e8, Barriera, Bellacortina, Buffa, Cafaro, Campisi, Canfarella, Cannicciola, Capannoni, Capitano, Cappellano, Cappuccini Vecchi, Carrubba, Casulle, Cavallara, Cesarea, Chiapparia, Chiusa Oria, Ciappe Bianche, Ciaramito, Cisterna, Civita, Civiti, Condotti, Coscia del Ponte, Costantina, Costantinella, Cotoniera, Currone, Cutura, Damuso, Feudo Stella, Fondaco della Fata, Fondaco Petulenti, Fontana Paradiso, Fossa della Creta, Fragione, Gammarella, Gerbini, Gerbini Soprano, Gerbini Sottano, Giacobbe, Giaconia, Gianferrante, Giosafatta, Iazzo, Jaconianni, Jungo, Lago, Leone, Magazzinazzo, Malcocinato, Malvezzaro, Mellicucco, Mendola, Monafria, Moncichene, Navarra, Nicol\u00f2, Ospedaletto, Palazzolo, Pantafurna, Pantano, Patellina, Pericello, Pero, Pescheria, Petulenti, Piano Lago, Picone, Pietralunga, Pispisa, Pizzo Scalilla, Poggio del Monaco, Poggio Rosso, Poira, Porrazzo, Portere Stella, Portiere Stella, Prefalaci, Priolo, Puzzillo, Raisa, Regalizie, Renazzi, Rescaporto, Revogadro, Revogadro Grande, Revogadro Piccolo, Rocce Acitano, Romito, Rotondella del Fiume, Tanazzo, Tanazzo Soprano, Tanazzo Sottano, Trappetazzo, Tre Fontane, Valle Soprana, Volta dei Cerchi, Zappulla.\nFrazioni.\nSferro \u00e8 l'unica frazione di Patern\u00f2. Borgo agricolo fondato in epoca fascista, \u00e8 situato nella parte sudoccidentale del territorio paternese, dista circa 11,6\u00a0km dal centro cittadino, ed ha una popolazione di 67 unit\u00e0.\nEconomia.\nPatern\u00f2 \u00e8 da sempre uno dei maggiori centri agricoli della provincia di Catania: in passato l'agricoltura ha costituito il settore primario nell'economia paternese. Tuttavia per\u00f2, con la terziarizzazione dell'economia verificatasi degli ultimi decenni, il primo settore \u00e8 rappresentato dalle imprese attive nel commercio (39,8%), seguite da quelle attive nell'agricoltura (18,6%), nell'edilizia (16,2%), nel settore manifatturiero (8,6%), e il resto da servizi, trasporti, ecc. (16,8%).\nAgricoltura.\nL'agricoltura costituisce tradizionalmente il pi\u00f9 importante settore produttivo dell'economia di Patern\u00f2. Principale attivit\u00e0 \u00e8 la produzione, trasformazione e commercializzazione di prodotti agricoli, in particolare gli agrumi, la cui esportazione si rivolge sia al mercato nazionale che estero. Nello specifico il settore primario produce e commercializza l'arancia rossa, conosciuta ed esportata in tutto il mondo: Patern\u00f2 fa parte della zona di produzione dell'Arancia Rossa di Sicilia IGP. Il territorio risulta fortemente coltivato, data l'elevata fertilit\u00e0 dei suoli, ed oltre alla produzione agrumaria vi sono quelle secondarie dei cereali, dell'uva, delle olive e degli ortaggi.\nIn passato molto diffuse erano anche altri tipi di colture. Fino al XVI secolo, Patern\u00f2 fu, assieme a Catania ed Acireale, uno dei maggiori centri della provincia per la coltivazione del baco da seta, ed assieme ad Adrano, il maggiore centro nella coltivazione del cotone. Non meno rilevanti erano le coltivazioni dei legumi e delle mandorle, a cui si aggiungeva anche una significativa produzione vinicola.\nTra gli operatori attivi nel settore, degna di menzione \u00e8 la storica azienda La Costantina, che fino agli anni settanta-ottanta nel XX secolo era la pi\u00f9 grande azienda agrumicola del mondo.\nDi rilevanza \u00e8 anche l'allevamento, che riguarda bovini, caprini ed equini.\nArtigianato.\nA Patern\u00f2 l'artigianato ha una tradizione secolare ed \u00e8 ancora fiorente. Esso prevede dei settori come la lavorazione dell'argilla, della pietra lavica, del ferro battuto e del legno.\nIndustria.\nL'attivit\u00e0 manifatturiera a Patern\u00f2 \u00e8 poco sviluppata, e riguarda piccole imprese attive nei settori conserviero, degli imballaggi e della pastificazione.\nServizi.\nA Patern\u00f2 molto sviluppato \u00e8 il settore terziario, che riveste un ruolo importante nell'economia cittadina, per la massiccia presenza di attivit\u00e0 commerciali, soprattutto nel centro. In particolare, le attivit\u00e0 legate al commercio al dettaglio rappresentano circa il 40% delle unit\u00e0 operative.\nConsiderevole \u00e8 anche l'attivit\u00e0 del commercio mercatale, che rappresenta il 7% delle unit\u00e0 operative, grazie al mercato che si svolge per tre giorni alla settimana (luned\u00ec, gioved\u00ec, sabato) in contrada Fonte Maimonide. Conosciuto dai paternesi come \"a fera o' jovi\", ovvero \"la fiera del gioved\u00ec\", storicamente l'attivit\u00e0 del mercatino era concentrata in piazza Vittorio Veneto, ed \u00e8 stato trasferito nell'attuale sito nel 1982.\nIn passato Patern\u00f2 fu un significativo centro finanziario, in quanto sede di quattro istituti di credito: il primo di essi fu la Banca Popolare di Patern\u00f2 fondata nel 1886. Gli altri storici istituti bancari furono la \"Banca Commerciale di Credito Vittorio Emanuele\", la \"Cassa Agricola G.B. Nicolosi\" e la \"Cassa di Credito \u00abLa Combattente\u00bb\".\nTurismo.\nNonostante la significativa presenza di beni monumentali e di interessanti siti naturalistici, il turismo a Patern\u00f2 \u00e8 un settore che non \u00e8 mai decollato. Al 2014, l'offerta di strutture ricettive nel territorio di Patern\u00f2, \u00e8 costituita da appena 6 esercizi extralberghieri.\nInfrastrutture e trasporti.\nStrade.\nI principali assi viari extraurbani che attraversano il territorio comunale di Patern\u00f2 sono:\nPatern\u00f2 \u00e8 inoltre servita dalle seguenti strade provinciali:\nFerrovie.\nPatern\u00f2 \u00e8 dotata di tre stazioni ferroviarie. Nell'estrema parte orientale della citt\u00e0, sorge la Stazione FCE, essendo uno dei comuni della provincia attraversati dalla linea ferroviaria a scartamento ridotto che collega Catania con Riposto, della Ferrovia Circumetnea, attiva dal 1895.\nFuori dal centro abitato nella parte meridionale, sorgono le due stazioni Sferro e Gerbini delle Ferrovie dello Stato, attraversate dai binari della linea Palermo-Catania. Sempre nell'ambito delle FS, in passato era attiva anche la Stazione di Patern\u00f2-San Marco, che sorge nell'omonima contrada, attraversata dalla Ferrovia Motta Sant'Anastasia-Regalbuto, dismessa nel 1987.\nMobilit\u00e0 urbana.\nA Patern\u00f2 \u00e8 attivo il servizio di trasporto pubblico locale espletato dai bus navetta dell'Azienda Siciliana Trasporti..\nPer quel che concerne il trasporto extraurbano, Patern\u00f2 \u00e8 servita dalle linee autobus della FCE lungo le direttrici Catania-Adrano, Catania-Randazzo e Adrano-Nicolosi, ed una che la collega a Ragalna, e quella dell'AST che la collega con Motta Sant'Anastasia.\nAmministrazione.\nAltre informazioni amministrative.\nIl comune di Patern\u00f2 fa parte delle seguenti organizzazioni sovracomunali:\nSport.\nHa sede nel comune la societ\u00e0 Associazione Sportiva Dilettantistica Patern\u00f2 Calcio, fondata nel 2017 che milita nel girone I di Serie D. La societ\u00e0 \u00e8 erede di una tradizione calcistica iniziata nel 1957 con la fondazione della Polisportiva Patern\u00f2. Il massimo torneo disputato dal Patern\u00f2 Calcio \u00e8 la Serie C1.\nIl baseball nasce a Patern\u00f2 nel 1970. La prima societ\u00e0 che ospit\u00f2 questo sport americano fu la Polisportiva Libertas Itala. La societ\u00e0 Polisportiva Warriors Patern\u00f2, nata nel 1982, ha militato nella Prima Divisione dell'Italian Baseball League dal 2001 al 2010.\nI Patern\u00f2 Dodgers, nati nel 1993, hanno vinto il campionato Italiano di categoria giovanile Little League Ragazzi Under 12. Altra squadra di baseball sono i Patern\u00f2 Red Sox, fondati nel 2008, che nel 2016 ha vinto il campionato italiano di baseball di Serie A2.\nNella pallacanestro opera l'Associazione Sportiva Dilettantistica Basket Club Patern\u00f2, fondata nel 2010. Ha disputato la Serie C maschile nel 2011.\nPatern\u00f2 \u00e8 stata interessata dal Giro d'Italia nelle edizioni del 1949, del 1967, del 2018 e del 2020, e dal Giro di Sicilia nel 2019.\nImpianti sportivi.\nMaggiore impianto sportivo di Patern\u00f2 \u00e8 lo stadio comunale Falcone-Borsellino, dove si disputano le partite interne del Patern\u00f2 Calcio. Inaugurato nel 2001, sorge nel quartiere dell'Acquagrassa. Il campo di gioco \u00e8 in erba e lo stadio \u00e8 dotato di quattro tribunette - di cui una coperta - con una capienza massima complessiva di circa 4.000 spettatori. Nella stessa zona, sorge il velodromo Salinelle, gi\u00e0 stadio di calcio costruito nel secondo dopoguerra e convertito in velodromo nel 2003, che versa in stato di abbandono ed \u00e8 oggetto di ripetuti e continui atti di vandalismo. L'impianto rientra tra le 320 opere incompiute in Italia.\nNella medesima zona, sorgono altri impianti sportivi di propriet\u00e0 comunale: il Palazzetto dello Sport, attivo dal 1979, e destinato alle societ\u00e0 sportive locali che praticano la pallacanestro e la pallavolo; la piscina comunale (piscina Giovanni Paolo II), inaugurata nel 2009; cinque campi da tennis.\nNella zona di Via Verga, parte meridionale della citt\u00e0, sorge il campo di baseball e di softball."}
{"id": "293252", "revid": "186864", "url": "https://it.wikipedia.org/wiki?curid=293252", "title": "Rosa da Viterbo", "text": " Venrata dalla religione cattolica e celebrata dai fedeli della citt\u00e0 di Viterbo il 3 settembre con il trasporto della macchina di santa rosa\nAgiografia.\nRosa nacque a Viterbo nel 1233 da Giovanni e Caterina; desiderava entrare nelle Clarisse, che la respinsero a causa della sua salute precaria. Dopo una guarigione miracolosa entr\u00f2 nel terz'ordine francescano; secondo la spiritualit\u00e0 di san Francesco d'Assisi visse la misericordia nell'opera di riconciliazione tra persone e famiglie. Predic\u00f2 accanitamente contro i catari, aizzati da Federico II contro il Papa, e prese una forte posizione in difesa del pontefice nella lotta fra guelfi e ghibellini. Fu mandata in esilio con la sua famiglia per ordine del podest\u00e0 di Viterbo e si rifugi\u00f2 prima a Soriano nel Cimino, poi a Vitorchiano. In un'occasione rimase miracolosamente incolume tra le fiamme. Predisse la morte dell'imperatore Federico II e quando questa avvenne, torn\u00f2 a Viterbo. L'anno successivo nel 1251 Rosa da Viterbo mor\u00ec all'et\u00e0 di soli 18 anni. In seguito alla venuta di papa Alessandro IV il corpo fu riesumato dal cimitero della chiesa di Santa Maria in Poggio miracolosamente incorrotto fu trasportato nella chiesa di San Damiano oggi Santuario di Santa Rosa, da allora questa traslazione viene ricordato con il trasporto della macchina di Santa Rosa. \nCanonizzazione.\nIl processo di canonizzazione inizi\u00f2 l'anno stesso della morte e fu poi ripreso nel 1457 ma non portato a termine, sotto papa Callisto III.\nA tutt'oggi la canonizzazione non \u00e8 ancora avvenuta ma si cerca di finalizzarla durante il pontificato di papa Francesco.\nIl culto a Viterbo.\nLa festa di Santa Rosa si celebra il 4 settembre, giorno in cui ricorre l'anniversario della traslazione del corpo della santa, avvenuta nel 1258. A Viterbo, citt\u00e0 di cui \u00e8 la sola patrona (precedente a santa Rosa il patrono di Viterbo, almeno fino al XV secolo, come si evince dai testi di frate Annio da Viterbo, era san Lorenzo martire, cui \u00e8 dedicata la Chiesa Cattedrale. Compatroni della citt\u00e0 sono i santi e martiri Valentino presbitero e Ilario diacono; inoltre santa Rosa \u00e8 compatrona della diocesi di Viterbo). \nAlla vigilia della festa, la sera del 3 settembre di ogni anno, viene trasportata in processione sulle spalle di cento robusti portatori, denominati \"Facchini\", la Macchina di Santa Rosa, un campanile artistico illuminato, rinnovato ogni 5 anni, con un'altezza di 28 metri e del peso di circa 50 quintali, sormontato dalla statua della santa.\nA Viterbo e nei dintorni si trovano numerose raffigurazioni di santa Rosa, per lo pi\u00f9 in abiti dell'ordine francescano e con una corona di rose sul capo.\nIl corpo.\nIl corpo, sepolto direttamente nella terra (senza bara), fu ritrovato integro nel 1258 e traslato, per disposizione di papa Alessandro IV, dalla chiesa di Santa Maria in Poggio, detta \"della Crocetta\" dove si trovava, alla chiesa del monastero di San Damiano, dove oggi sorge il santuario della santa.\nNel corso degli anni non vennero mai prese particolari precauzioni per la sua conservazione, ma anzi, durante il Rinascimento era permesso ai fedeli toccare la santa attraverso una piccola apertura praticata sull'urna.\nNel 1921 fu eseguita una prima ricognizione durante la quale venne estratto il cuore ancora integro che venne riposto in un reliquiario d'argento.\nNel 1996 una nuova ricognizione ha permesso di effettuare una serie di indagini scientifiche, dalle quali \u00e8 emerso che santa Rosa aveva un'et\u00e0 compresa tra i 18 e i 20 anni al momento del decesso. Inoltre era affetta da una rara patologia, la sindrome di Cantrell, caratterizzata da una mancanza congenita dello sterno, che normalmente porta a morte durante la primissima infanzia. Sul braccio sinistro \u00e8 stata rilevata una cicatrice, compatibile con una ferita che le fonti storiche riferiscono Rosa abbia sub\u00ecto durante l'assedio delle truppe di Federico II alla citt\u00e0 di Viterbo.\nSanta Rosa inoltre doveva avere un'altezza di circa 1,55\u00a0m, occhi blu e capelli scuri. Questi dati e quelli tratti dalle radiografie del cranio, hanno permesso di effettuare una ricostruzione grafica del volto.\nAlla storia di santa Rosa \u00e8 stato dedicato uno spazio nella trasmissione di Roberto Giacobbo \"Voyager\" andata in onda su Raidue il 21 settembre 2012.\nOpere musicali ispirate alla Santa.\nA tale personaggio s'ispirano i due oratori: \"Santa Rosa di Viterbo\", musica di Francesco Monti, in prima esecuzione ad Ancona per la festa di San Ciriaco nel 1726; \"Santa Rosa di Viterbo del sacro ordine di San Francesco\", a 5 voci, musica di Alessandro Melani, eseguito la prima volta in Firenze alla Congregazione dell'Oratorio di San Filippo Neri nel 1693. La prima esecuzione moderna di quest'ultimo, curato in forma corrente da Saverio Franchi e Massimo Scapin, si diede nella Basilica Cattedrale di Viterbo durante il \"Festival barocco\" del 2000, nell'interpretazione dell'Orchestra da Camera della Scuola Musicale Comunale di Viterbo, direttore Massimo Scapin. \"La Rosa della Pace\" con la collaborazione della \"corale polifonica viterbese\" brano dedicato a Santa Rosa vista come simbolo di Pace, parole e musica di Michele Arena.\nIl 18 agosto 1932 fu pubblicato l\"'Inno all'inclita verginella Santa Rosa da Viterbo\", del celebre compositore viterbese Cesare Dobici, considerato l'inno liturgico ufficiale della Santa."}
{"id": "293262", "revid": "1005847", "url": "https://it.wikipedia.org/wiki?curid=293262", "title": "Giuseppe Avezzana", "text": "Biografia.\nVolontario a partire dal 1812 nell'esercito napoleonico, prese parte alle campagne del 1813 - 1814, e nel 1815, dopo la fuga di Napoleone dall'isola d'Elba, entr\u00f2 nell'esercito sardo con il grado di sottotenente.\nPartecip\u00f2 ai moti del 1821 e sfugg\u00ec la pena capitale andando in esilio in Spagna dove combatt\u00e9 tra i costituzionali contro il corpo di spedizione della Santa Alleanza comandato dal duca d'Angouleme, sotto le insegne del quale militava anche Carlo Alberto di Savoia.\nCaduto prigioniero, fu deportato nel 1824 a New Orleans, da dove si trasfer\u00ec in Messico a Pueblo Viejo, partecipando alla fondazione della nuova citt\u00e0 di Tampico. Mise a servizio del governo legittimo messicano le sue capacit\u00e0 di comando e conoscenze di ingegneria delle fortificazioni militari. Partecip\u00f2 alla guerra d'indipendenza del Messico combattendo alla difesa dello Stato di Tamaulipas contro gli invasori spagnoli che avevano invaso il territorio con le truppe del generale Barradas nel giugno 1827. Inviato nella nascente Tampico lungo il fiume P\u00e0nuco oper\u00f2 e fece trionfare la causa della liberazione, raggiungendo il grado di colonnello. Successivamente, nel 1832, sostiene la rivoluzione organizzata da Antonio L\u00f3pez de Santa Anna contro il governo del presidente Anastasio Bustamante.\nNel 1834 Avezzana lasci\u00f2 il Messico e la vita militare, andando a fare il commerciante a New York, dove spos\u00f2 una donna irlandese e fond\u00f2 la congrega della Giovine Italia; ma i venti rivoluzionari del 1848 in Italia riaccesero nuovamente il suo patriottismo. Tornato in Italia nel 1848 non ottenne la riammissione nell'esercito.\nIl 26 febbraio 1849 fu nominato comandante generale della Guardia nazionale di Genova, e dei moti scoppiati un mese dopo fu l'effettivo ispiratore e capo non soltanto militare. Condannato a morte in contumacia, per la seconda volta, raggiunse Roma ove nel frattempo era stata indetta la Repubblica Romana; qui fu nominato ministro della guerra. Caduta la Repubblica, torn\u00f2 a lavorare a New York con Garibaldi, operando tra il 1849 e il 1859 come una delle figure di maggior prestigio della locale comunit\u00e0 italo-americana.\nNel 1860 ritorn\u00f2 per combattere con le camicie rosse al Volturno meritandosi l'Ordine Militare di Savoia all'assedio di Capua. Nel 1862 fu ammesso nel Regio Esercito con il grado di generale e collocato a riposo nel 1866; combatt\u00e9 ancora con Garibaldi nella campagna del 1866 e l'anno successivo alla battaglia di Mentana.\nVenne anche eletto deputato per cinque legislature.\nIl 21 maggio 1877 diede vita a Napoli, insieme ad un gruppo di patrioti, all'associazione \"Pro Italia Irredenta\", che ebbe anche l'appoggio di Garibaldi, Saffi, Carducci, e ne fu il presidente.\nMassone, appartenne al Grande Oriente di Torino.\nMor\u00ec il 25 dicembre 1879 a Roma, dove furono celebrati funerali di Stato \u00e8 sepolto nel Cimitero del Verano."}
{"id": "293266", "revid": "287204", "url": "https://it.wikipedia.org/wiki?curid=293266", "title": "Joao Gilberto", "text": ""}
{"id": "293267", "revid": "23013", "url": "https://it.wikipedia.org/wiki?curid=293267", "title": "Rocce carbonatiche", "text": ""}
{"id": "293268", "revid": "77358", "url": "https://it.wikipedia.org/wiki?curid=293268", "title": "Clonaggio genico", "text": ""}
{"id": "293272", "revid": "14691", "url": "https://it.wikipedia.org/wiki?curid=293272", "title": "We are the World", "text": ""}
{"id": "293275", "revid": "83531", "url": "https://it.wikipedia.org/wiki?curid=293275", "title": "Aimo e Vermondo Corio", "text": "Agiografia.\nSecondo una leggenda della tradizione devozionale, la \"Legenda venerabilium virorum Aymonis et Vermondi\", un giorno, mentre erano a caccia nei boschi intorno a Meda, si sarebbero trovati ad affrontare un branco di cinghiali particolarmente grossi e feroci che avrebbero preso a scavare alle radici dell'albero su cui Aimo e Vermondo avevano cercato di trovare rifugio. Vedendosi perduti dall'imminente cedimento della pianta, i due fecero voto di fondare sul luogo (dove gi\u00e0 si trovava un capitello votivo dedicato a san Vittore) un monastero, e di ritirarsi a condurre una vita di preghiera: miracolosamente i cinghiali si sarebbero dileguati. Aimo e Vermondo fondarono il monastero promesso, dove trascorsero il resto della vita. Le loro spoglie sono tuttora conservate nella chiesa di San Vittore a Meda.\nTale leggenda \u00e8 stata illustrata da Anovelo da Imbonate su due manoscritti miniati della fine del XIV secolo (uno si trova alla Biblioteca Trivulziana e l'altro al Paul Getty Museum).\nCulto.\nLa festa liturgica dei santi Aimo e Vermondo viene celebrata il 13 febbraio."}
{"id": "293278", "revid": "767487", "url": "https://it.wikipedia.org/wiki?curid=293278", "title": "Fabriziano e Filiberto", "text": "Fabriziano (in alcune fonti anche Fabrizio) e Filiberto sono, secondo la tradizione, due cristiani martirizzati a Toledo; sono venerati come santi dalla Chiesa cattolica, che li commemora il giorno 22 agosto.\nCulto.\nNon si ha alcuna informazione sulla vita di questi personaggi, e i loro nomi non compaiono n\u00e9 nell'elenco fatto da Usuardo nell'858, in occasione del suo viaggio in Spagna; appaiono per la prima volta nel Messale e nell'appendice al breviario per il rito mozarabico fatti stampare nel 1500 e nel 1506 dal cardinale Francesco Jim\u00e9nez di Cisneros, e figurano successivamente nella \"editio princeps\" del Martirologio Romano (dove sono citati solo come martiri, senza altre indicazioni). Secondo Cesare Baronio, la cattedrale di Santa Mar\u00eda de Toledo conservava alcuni documenti su questi due santi che per\u00f2, se anche realmente esistenti, sono andati perduti.\nIl loro culto \u00e8 limitato sostanzialmente all'arcidiocesi di Toledo. Va notato che san Filiberto potrebbe essere la stessa persona di un santo omonimo, ricordato come primo abate di Jumi\u00e8ges, e che le reliquie di un altro san Fabriziano, la cui festa \u00e8 l'11 luglio, sono custodite nella chiesa di Sant'Andrea di Chelles (diocesi di Meaux)."}
{"id": "293289", "revid": "400694", "url": "https://it.wikipedia.org/wiki?curid=293289", "title": "Statista", "text": "Lo statista, o uomo di Stato, \u00e8 un personaggio politico deputato a governare e regolare gli affari di Stato.\nDescrizione.\nDeriva dalla parola Stato e indica una persona che ha una profonda esperienza, teorica e pratica, dell'arte di governare uno Stato; il termine viene tuttavia comunemente usato per indicare un personaggio politico o di governo.\nVirtualmente chiunque abbia rivestito incarichi tali da contribuire direttamente a sviluppare lo statalismo di una nazione pu\u00f2 essere considerato tale. In senso generale il termine \u00e8 stato anche usato per indicare chi si \u00e8 occupato di affari dello Stato arrivando, grazie al suo peso politico, ad attuare politiche stataliste, pur non necessariamente ricoprendo incarichi di governo."}
{"id": "293291", "revid": "122930705", "url": "https://it.wikipedia.org/wiki?curid=293291", "title": "Trasmettitore Nador", "text": "Il trasmettitore Nador \u00e8 una struttura di radiodiffusione ad alta potenza per onde corte e lunghe, installata a Nador, in Marocco. Appartiene alla compagnia radiofonica privata Medi 1. La struttura \u00e8 costituita da due antenne alte 380 metri e agganciate a terra mediante cavi. \u00c8 una delle strutture artificiali pi\u00f9 alte di tutta l'Africa."}
{"id": "293292", "revid": "6923", "url": "https://it.wikipedia.org/wiki?curid=293292", "title": "Atena nera", "text": "Atena nera \u00e8 un libro di Martin Bernal, in cui l'autore si propone di mostrare le \"radici afroasiatiche della civilt\u00e0 classica\". In pratica, sostiene che la cultura greca classica ha subito influssi determinanti e fondamentali da quella fenicia e ancora pi\u00f9 da quella dell'antico Egitto.\nContenuti.\nBernal individua, lungo i secoli, due modelli che hanno cercato di spiegare le origini della civilt\u00e0 greca.\nIl primo lo definisce \"modello antico\": \u00e8 quello elaborato dagli stessi greci e in seguito variamente dominante nella cultura europea sino al tardo XVIII secolo. Secondo questo modello, la civilt\u00e0 greca, nelle sue diverse manifestazioni (lingua, tecniche, arte, filosofia) sarebbe l'erede del sapere sviluppato sin dal III millennio a.C. in Mesopotamia ed Egitto; erede non in senso lato ma concreto, in quanto le pi\u00f9 importanti citt\u00e0 della Grecia arcaica e classica (Micene, Cnosso, Tebe, Atene) sarebbero state colonie egizie e fenicie, fatti che Bernal afferma siano riflessi in miti e leggende come ad esempio quelle di Danao o Cadmo.\nIl secondo modello \u00e8 definibile come \"\"modello ariano\": nasce nell'Europa moderna del tardo XVIII secolo e si afferma soprattutto nel XIX secolo. Secondo questo modello, la civilt\u00e0 greca, nata in seguito all'invasione di popoli indoeuropei, sarebbe una civilt\u00e0 originaria europea sorta in contrapposizione a un Oriente asiatico e africano visto come immobile e decadente. Bernal individua ulteriormente due varianti di questo modello: da una parte il \"modello ariano ampio\", che ammette contatti e influssi sulla cultura greca da parte di quelle afroasiatiche, ma unicamente per minimizzarli; dall'altra, invece, il \"modello ariano estremo\", che nega recisamente qualsiasi possibilit\u00e0 di influsso sub\u00ecto dalla cultura greca.\nBernal afferma che il \"modello ariano\"\" avrebbe trionfato non per una sua maggiore plausibilit\u00e0, ma per una serie di cause esterne: innanzi tutto il sorgere del romanticismo; quindi l'ascesa del razzismo europeo collegato al colonialismo e, all'interno del razzismo, l'insorgere dell'antisemitismo; infine un fraintendimento, da parte delle scienze storiche, del concetto di \"oggettivit\u00e0\".\nNaturalmente tutte e due sono sbagliate. \nBernal, da parte sua, pur ritenendo maggiormente plausibile il \"\"modello antico\" rispetto al \"modello ariano\", non desidera riproporre una restaurazione del primo, quanto piuttosto una sua rielaborazione, che chiama \"modello antico riveduto\"\". Secondo la sua ipotesi la civilt\u00e0 greca sarebbe nata da colonie egizie e fenice, e in seguito avrebbe ricevuto l'apporto, anche se non determinante, di eventuali invasori indoeuropei. Soprattutto, Bernal rifiuta quella visione secondo cui unicamente la civilt\u00e0 greca \u00e8 stata in grado di elaborare un pensiero razionale, filosofico, artistico e scientifico superiore a un'Africa e un'Asia incapaci di riflessione autonoma e schiacciate dalla religione o dal dispotismo. Secondo Bernal gi\u00e0 nell'Egitto e nella Mesopotamia \u00e8 possibile immaginare la presenza di un elevato pensiero scientifico e speculativo del quale quello greco sarebbe una variante.\nSulla base di una gran quantit\u00e0 di riferimenti, di carattere archeologico e soprattutto filologico, l'autore propone di far risalire a radici semitiche la gran quantit\u00e0 di termini della lingua greca (circa la met\u00e0 dell'intero vocabolario) ancora privi di una propria etimologia. In particolare, vengono ricondotti a un'origine egizia i nomi dei toponimi e delle divinit\u00e0. Secondo Bernal, difatti, la maggior parte della divinit\u00e0 greche sarebbe versioni posteriori di divinit\u00e0 egizie, e l'identificazione tra divinit\u00e0 greche ed egizie che si ebbe durante l'ellenismo in realt\u00e0 non faceva altro che riproporre paralleli gi\u00e0 noti da secoli.\nInoltre, nella sua ricerca, l'autore propone molte altre revisioni di nozioni correntemente accettate. Ad esempio, ipotizza che le famiglie di lingue indoeuropee derivino da una pi\u00f9 antica famiglia comune anche alle lingue africane e asiatiche. Sposta l'eruzione di Thera (Santorini), comunemente datata intorno al XVI e XV secolo a.C., alla precisa data del 1626 a.C.; l'introduzione dell'alfabeto dal IX secolo a.C. al XVII. Inverte la successione tra Esiodo e Omero: secondo Bernal i due poeti sarebbero vissuti rispettivamente nell'XI e nel IX secolo a.C. e non, come tradizionalmente ritenuto, nel VII e nel IX. (Cfr. relazione di Lorenzo Moro)\nCritica.\n\"Atena nera\" ha suscitato un notevole dibattito, in pi\u00f9 ambiti, ricevendo critiche sia negative che positive. L'autore non ha alcuna formazione accademica relativa agli argomenti di cui pure tratta nel libro: cio\u00e8 la linguistica e la storia classica. Le critiche negative affermano che i metodi filologici ed etimologici di Bernal sono eccessivamente deboli e disinvolti e privi di sufficiente rigore. Molte delle etimologie addotte da Bernal non hanno resistito al controllo specialistico, mentre altre, pi\u00f9 plausibili, erano ben note ai filologi; si \u00e8 verificato che molti dei testi ricondotti da Bernal alla cultura egizia, ad esempio il \"Corpus Hermeticum\", sono compilazioni greche di et\u00e0 cristiana, ed in qualche caso (la simbologia egizia dei rituali massonici o nel Flauto Magico di Mozart) derivano addirittura da opere moderne inventate di sana pianta (il romanzo \"Sethos\" dell'abate Jean Terrason, scritto nel 1731). Del resto lo stesso Bernal si \u00e8 trovato costretto a smentire successivamente l'equazione \"egiziani uguale neri\" che il suo titolo sembrava sottintendere, e che derivava da un concetto di Africa di tipo recente (nell'antichit\u00e0 le popolazioni del Nordafrica erano considerate simili alle europee, e ben distinte dai \"neri\", definiti genericamente Etiopi). D'altra parte, l'opera \u00e8 stata successivamente tacciata di eurocentrismo, volendo a tutti i costi \"nobilitare\" le culture africane identificando in esse l'origine di quelle europee, come se non fossero di per s\u00e9 degne di interesse.\nNotevoli invece sono stati gli apprezzamenti dell'opera da parte degli intellettuali afroamericani negli Stati Uniti. Ci\u00f2 ha per\u00f2 finito per ricondurre l'opera di Bernal ad una dimensione ideologica e non scientifica.\nLa critica pi\u00f9 sistematica al lavoro di Bernal \u00e8 senz'altro quella che gli perviene da un libro quasi altrettanto famoso, composto da una professoressa emerita di Studi Classici al Wellesley College, nel Massachusetts, ossia Mary Lefkowitz, la quale, assieme al collega Guy MacLean Rogers, raccolse in volume una serie di saggi volti a demolire le tesi di Bernal e le loro fondamenta metodologiche, dando cos\u00ec alla luce \"Black Athena Revisited\", edito nel 1996."}
{"id": "293294", "revid": "1543377", "url": "https://it.wikipedia.org/wiki?curid=293294", "title": "Riflesso condizionato", "text": "Il riflesso condizionato o riflesso pavloviano, dal nome dello scienziato russo Ivan Pavlov che elabor\u00f2 il concetto agli inizi del Novecento nell'ambito degli studi sul comportamento, \u00e8 la risposta che il soggetto d\u00e0 alla presentazione di uno \"stimolo condizionante\". \u00c8 una reazione prodotta nell'animale in cattivit\u00e0 da un elemento esterno, che l'animale si abitua ad associare ad un preciso stimolo (presentato subito dopo durante la fase di condizionamento; subito prima una volta effettuato il condizionamento). Il primo agente diventa perci\u00f2 lo stimolo chiave, ci\u00f2 che attiva il riflesso condizionato.\nEsperimento di Pavlov.\nL'esperimento classico di Pavlov si propone la dimostrazione del riflesso condizionato, cio\u00e8 con uno stimolo naturale si \u00e8 in grado di provocare il verificarsi di una determinata reazione involontaria (risposta). Gli organismi (animali e umani) imparano ad associare uno stimolo con un altro. Centrali per il condizionamento classico sono i riflessi, ovvero risposte non apprese e non controllabili, come la salivazione, la contrazione pupillare, la chiusura degli occhi. Associando per un certo numero di volte la presentazione di carne ad un cane con un suono di campanello, alla fine il solo suono del campanello determiner\u00e0 la salivazione nel cane. La salivazione \u00e8 perci\u00f2 indotta nel cane da un riflesso condizionato provocato artificialmente.\nPavlov appront\u00f2 la fase di condizionamento: dava da mangiare al cane ogni qualvolta si presentava il suono del campanello. Dopo varie ripetizioni, lo stimolo del campanello si trasformava in stimolo condizionato capace di produrre da solo una risposta, questa volta condizionata, di salivazione. Pavlov si rese anche conto che, pi\u00f9 breve era il tempo tra il suono e l'arrivo del cibo, pi\u00f9 rapido era l'apprendimento del riflesso. \nLo \"stimolo incondizionato\" \u00e8 qualsiasi stimolo che naturalmente evoca un comportamento riflesso, ad esempio la salivazione in seguito alla vista/odore del cibo; \"risposta incondizionata\" \u00e8 il comportamento riflesso, come ad esempio la salivazione, evocato da uno stimolo incondizionato; \"stimolo neutro\" \u00e8 uno stimolo che non ha alcun significato per l'organismo (campanello). Quando \u00e8 associato a uno stimolo incondizionato, lo stimolo neutro pu\u00f2 diventare uno stimolo condizionato."}
{"id": "293298", "revid": "125518047", "url": "https://it.wikipedia.org/wiki?curid=293298", "title": "Federazione Laburista", "text": "La Federazione Laburista (FL) \u00e8 stato un partito politico italiano attivo dal 6 novembre 1994 al 13 febbraio 1998, di ispirazione liberal-socialista.\nIl partito, fondato da Valdo Spini poco prima dello scioglimento del Partito Socialista Italiano e della sua trasformazione in Socialisti Italiani (SI), conflu\u00ec nel 1998 nei Democratici di Sinistra.\nStoria.\nNascita.\nIl 19 luglio 1994 si tiene a Napoli il dibattito \"Verso la Costituente Laburista\" promosso dai parlamentari del PSI, alla quale segue una settimana dopo una riunione pubblica a Roma per promuovere la Costituente laburista. Il 3 agosto presso il notaio Negro di Roma viene sottoscritto l'atto costitutivo della FL da 18 parlamentari (10 deputati e 8 senatori) e da 3 esponenti provenienti dal mondo dell'artigianato, commercio e dal sindacato. Nell'atto costitutivo viene nominato Valdo Spini Presidente e Carlo Carli Responsabile e Rappresentante Amministrativo della Federazione Laburista. Nello Statuto, allegato all'atto costitutivo, all'articolo 2 vi \u00e8 scritto, tra l'altro, che \u00abla Federazione Laburista costituisce soggetto politico che ha quale scopo la promozione e lo svolgimento di attivit\u00e0 politica finalizzata alla affermazione dei principi e delle linee ideali scaturenti dalla cultura politica dell'area socialista e riformista sul modello laburista\u00bb.\nIl 20 settembre il Comitato promotore della Costituente Laburista decide la convocazione della prima assemblea nazionale costituente laburista per i primi giorni di novembre. L'Assemblea costituente verr\u00e0 presentata il 26 ottobre e avr\u00e0 luogo a Firenze dal 4 al 6 novembre.\nAlla Camera, aderirono a FL nove deputati su quattordici del PSI (Valdo Spini, Carlo Carli, Vittorio Emiliani, Mario Gatto, Luigi Giacco, Rosario Olivo, Donato Pace, Giuseppe Pericu, Luigi Porcari), cui si aggiungero altri due deputati di area socialista (Magda Cornacchione Milella, del PSDI, e Vincenzo Mattina, di Rinascita Socialista). Al Senato, il movimento vide l'adesione di sette senatori socialisti su dieci (Michele Sellitti, Orietta Baldelli, Gianni Fardin, Carlo Gubbini, Maria Antonietta Modolo e Antonio Vozzi del PSI e Francesco Barra di RS). Il 9 dicembre si tiene il I Consiglio costituente della Federazione Laburista.\nIl 15 febbraio 1995 viene presentato il simbolo del nuovo partito. Dal 30 giugno al 2 luglio 1995 si tiene al PalaFiera di Roma il primo Congresso laburista dal titolo \"Un nuovo inizio\".\nLe elezioni regionali del 1995.\nSotto la guida di Spini, la FL fu tra i soggetti politici che parteciparono alla fondazione della nascente coalizione de L'Ulivo. Alle elezioni regionali del 1995 la Federazione Laburista appoggi\u00f2 i candidati del centrosinistra alla presidenza delle giunte, presentandosi spesso in unione con il Partito Repubblicano Italiano ed eleggendo complessivamente otto consiglieri regionali (un consigliere in Toscana, uno in Puglia e due in Basilicata; nei \"listini\" di maggioranza ne elesse uno in Liguria e un altro sia in Toscana che in Basilicata; in Calabria elesse un consigliere nella lista dei \"progressisti\" insieme al Partito Democratico della Sinistra).\nLe elezioni politiche del 1996.\nIn vista delle elezioni politiche del 1996, la Federazione Laburista si present\u00f2 nella coalizione dell'Ulivo, candidando 19 propri esponenti nei collegi uninominali. Per la parte proporzionale FL sostenne la lista del Partito Democratico della Sinistra, che in cambio inser\u00ec nel simbolo la scritta \"Sinistra Europea\". I Laburisti ottengono in totale sei deputati (gli uscenti Valdo Spini, Carlo Carli, Mario Gatto, Luigi Giacco, Rosario Olivo e il neoeletto Giovanni Pittella) e quattro senatori (l'uscente Antonino Valletta e i neoeletti Felice Besostri, Antonello Cabras, Giovanni Murineddu).\nIl 15 luglio 1997 ha dato vita al Movimento dei Democratici, dei Socialisti e dei Laburisti (MDSL) insieme ad altri gruppi e movimenti dell'area socialista e laica.. Nei giorni 3 e 4 ottobre 1997 all'Hotel Parco dei Principi di Roma si tiene il Convegno Nazionale del MDSL dal titolo \"Costruire il soggetto politico unitario del Socialismo Europeo in Italia\".Al progetto aderiranno tre esponenti dei Socialisti Democratici Italiani (i senatori Livio Besso Cordero, Giovanni Juliano e il deputato Leone Delfino).\nLa confluenza nei DS.\nIl 13 febbraio 1998, agli Stati Generali della Sinistra convocati a Firenze, la Federazione Laburista diede vita (assieme a PDS, Sinistra Repubblicana, Movimento dei Comunisti Unitari, Cristiano Sociali, alle associazioni Riformatori per l'Europa ed Agire Solidale) al partito dei Democratici di Sinistra (DS), divenendone una corrente politica con il nome di \"Laburisti\". L'elemento caratterizzante della formazione dei DS fu la sostituzione del simbolo del Partito del Socialismo europeo a quello del vecchio Pci alla base della quercia introdotto al momento della costituzione del Pds. La Federazione Laburista espresse con il deputato Rosario Olivo il sottosegretario al Lavoro nel governo D'Alema II e con il deputato Carlo Carli il sottosegretario ai Beni Culturali nel governo Amato II.\nNel 2000 su iniziativa dei Laburisti e Socialisti \u00e8 costituita in base allo statuto dei DS, l'Associazione di Tendenza Politica e Culturale denominata \"PER IL SOCIALISMO LIBERALE E RIFORMISTA\". L'Associazione che assumer\u00e0 il nome di \" SOCIALISTI LIBERALI\" avr\u00e0 come presidente il deputato Carlo Carli. Come tale dar\u00e0 vita ad un \"Documento integrativo\" per il congresso dei Ds del 2005, da cui scaturir\u00e0 un ordine del giorno, approvato all'unanimit\u00e0, per l'inserimento del nome \"Partito del Socialismo Europeo\" per esteso nel simbolo dei Ds.\nLa corrente ha poi preso il nome di \"Laburisti-Socialisti Liberali\", in seguito alle elezioni politiche del 2001.\nGiovani Laburisti.\n\"Giovani Laburisti\" era il nome del movimento politico giovanile della Federazione Laburista. I GL, sotto la guida di Pierluigi Regoli, insieme con altre tre organizzazioni giovanili di sinistra, confluiscono nella Sinistra giovanile nel 1997, in occasione del Congresso di Corviale.\nFacevano parte dell'esecutivo nazionale, Efisio De Muru e Giovanni Lattanzi che poi entrarono nella direzionale nazionale della Sinistra Giovanile."}
{"id": "293304", "revid": "345405", "url": "https://it.wikipedia.org/wiki?curid=293304", "title": "MPEG-4 Part 14", "text": "MPEG-4 Part 14 (formalmente ISO/IEC 14496-14:2003), o MP4, \u00e8 un formato contenitore multimediale utilizzato tipicamente per contenere video e audio digitali, ma anche dati come sottotitoli o immagini statiche. Come la maggior parte dei formati contenitori, pu\u00f2 essere utilizzato per trasmettere materiale multimediale in streaming su Internet. L'estensione ufficiale dei file memorizzati in questo formato \u00e8 .mp4, ma esistono altre, fra le pi\u00f9 comuni .m4a e .m4p. L'audio viene solitamente codificato tramite il codec \"lossy\" AAC; in alternativa pu\u00f2 essere utilizzato il codec lossless Apple Lossless Encoder.\nStoria.\nMPEG-4 Part 14 \u00e8 un'istanza dello standard pi\u00f9 generico ISO/IEC 14496-12:2004 (MPEG-4 Part 12: \"ISO base media file format\"), la quale \u00e8 basata direttamente sul formato QTFF Dunque \u00e8 essenzialmente identico al formato QuickTime, ma specifica formalmente il supporto per Initial Object Descriptors (IOD) e altre caratteristiche MPEG.\nEstensione M4A.\nL'estensione m4a \u00e8 nata dall'esigenza di identificare in base all'estensione il contenuto dei file audio MPEG-4. Generalmente \u00e8 utilizzata per i file contenenti solo audio.\nDato che l'unica estensione ufficiale per i file 'MPEG-4 Part 14' \u00e8 .mp4 e poich\u00e9 \u00e8 un formato contenitore, pu\u00f2 contenere varie tracce audio, video e anche sottotitoli, rendendo cos\u00ec impossibile, basandosi solo sull'estensione del file, determinare il tipo di dati in esso contenuto. Alcuni gestori di file come Esplora risorse di Windows, riconoscono il tipo di dati e le applicazioni ad esso associate in base alla sua estensione; quindi la presenza di una sola estensione (.mp4) \u00e8 stata fonte di confusione tra gli utenti e i software di riproduzione multimediale. Per rimediare al problema la Apple ha iniziato ad utilizzare e divulgare l'estensione file m4a per i file in formato audio AAC e ALAC, in modo da differenziare, in base all'estensione del file, il tipo di dati in esso contenuto.\nPropriet\u00e0.\nI file m4a compressi con il formato AAC, rispetto all'analogo formato MP3 e a parit\u00e0 di fattore di compressione, consentono una qualit\u00e0 di ascolto migliore. I file m4a in formato ALAC sono qualitativamente uguali e con dimensione del file simile ad altri formati lossless come il FLAC o APE."}
{"id": "293306", "revid": "1609015", "url": "https://it.wikipedia.org/wiki?curid=293306", "title": "Giocondo Albertolli", "text": "Era figlio di Francesco Saverio, architetto di Bedano, e padre di Raffaele, pittore e stuccatore.\nBiografia.\nNei primi anni lavor\u00f2 spesso con il fratello Grato. Si form\u00f2 all'Accademia di Parma, dove entr\u00f2 in contatto con Alexandre Petitot.\nNel 1770 fu in Toscana alla corte del Granduca e lavor\u00f2 alla Villa di Poggio Imperiale, creando gli stucchi per il salone delle feste. Si trasfer\u00ec a Roma poi a Napoli e infine a Milano nel 1774, dove inizi\u00f2 due anni dopo, la carriera di insegnante di Ornato presso la neonata Accademia di Belle Arti di Brera, restando in carica fino al 1812.\nQui si svolse gran parte della sua attivit\u00e0. Qui lavor\u00f2 contemporaneamente, come progettista di arredi e decorazioni, per la corte Asburgica ai maggiori monumenti neoclassici lombardi: al Palazzo arciducale, al Teatro alla Scala, alla Reggia di Mantova e alla Villa Reale di Monza.\nSegu\u00ec inoltre ogni dettaglio delle decorazioni interne per la realizzazione di \"Villa Lucini Passalacqua\" a Moltrasio, sul Lago di Como; e ancora nel 1780 a Parabiago (MI), paese dell'amico ebanista Giuseppe Maggiolini, per alcune decorazioni interne alla \"Chiesa Prepositurale dei Santi Gervasio e Protasio\", lavorando con l'architetto Piermarini, incaricato quest'ultimo della realizzazione della facciata.\nDel 1782 sono i quattro volumi \"Ornamenti diversi inventati da Giocondo Albertolli\" e del 1787 sono \"Alcune decorazioni di nobili sale\", due raccolte di \"incisioni\", in cui presenta un campionario di arredi e oggetti, ispirati a modelli classici come nella tavola VI di quest'ultimo volume: uno \"sgabello a forma di tripode\" con le gambe unite da un serto di foglie di quercia; nel progetto per l'altare per il principe Belgioioso (tavola XVII), presenta, attorno ad un \"bruciaprofumi\" all'antica, due ippogrifi reggenti ghirlande di fiori, che pendono dai manici della coppa. Nella tavola XXI con una zuppiera in argento, il corpo di questa, sostenuto da due delfini, \u00e8 arricchito di spirali con foglie d'acanto e da un fregio dove si alternano medaglioni con profili di filosofi e rosette, sul coperchio sono due aquile ad ali spiegate.\nTra il 1808 e il 1810, l'Albertolli progett\u00f2 il complesso di Villa Melzi d'Eril a Bellagio, sul lago di Como: una dimora nobiliare circondata da un amplissimo giardino all'inglese.\nSpos\u00f2 Marta Caterina De Giorgi, da cui ebbe 15 figli."}
{"id": "293308", "revid": "438678", "url": "https://it.wikipedia.org/wiki?curid=293308", "title": "Guido Montauti", "text": "Biografia.\nGuido Montauti nasce a Pietracamela il 25 giugno 1918. Nel 1938 tiene la sua prima mostra personale. Nel periodo bellico esegue opere di piccolo formato e numerosi acquerelli. Alla fine degli anni \u201840 espone ripetutamente a Venezia e a Milano. Partecipa nel 1950 alla XXV Biennale di Venezia.\nVirgilio Guidi pubblica su \"La Fiera Letteraria\" un saggio critico sui suoi lavori. Nel 1952 espone presso la Galleria Art Vivant di Parigi.\nSi trasferisce nella capitale francese dove Salvatore Di Giuseppe, che diventer\u00e0 suo mecenate, gli offre un contratto.\nLa pittura di questo periodo \u00e8 di forte sintesi espressiva. Nel 1954 conosce Dubuffet, Matta e Pignon. Nel 1955 espone a Milano presso la galleria Cairola e partecipa all'Exposition des peintres italiens \u00e0 Paris, a Nantes, e al Salon d'Art Libre, a Parigi. Successivamente espone alla Galleria Creuze presentato da Pierre Descargues.\nNel 1958 dopo una mostra a Teramo e una a Roma presso la Galleria Scheneider, inizia la cosiddetta \u201cpittura spaziale\u201d di ulteriore sintesi figurale.\nNel 1961 Giorgio Morandi si interessa alla sua opera grafica e dopo due ulteriori mostre a Parigi nel 1963 Montauti fonda il gruppo \u201cIl Pastore bianco\u201d con i pittori Alberto Chiarini, Diego Esposito, Pietro Marcattili e il pastore Bruno Bartolomei.\nUtilizzando una firma collettiva realizzano dei monumentali dipinti rupestri nelle Grotte di Segaturo, nei pressi di Pietracamela e decine di grosse tele che nel 1964 vengono esposte a Roma, alla Galleria d'Arte del Palazzo delle Esposizioni.\nIl \"Corriere della Sera\" pubblica il manifesto del Gruppo, che nel 1966 espone a Teramo, Pescara e L'Aquila e nel 1967 al Circolo Teramano. Nel 1968, dopo lo scioglimento del gruppo tiene una personale alla Galleria Margutta di Pescara.\nDal 1969 \u00e8 docente di Figura Disegnata nel Liceo Artistico di Teramo, che attualmente porta il suo nome.\nNel 1970 tiene i suoi due ultimi incontri con il pubblico: una mostra personale alla Galleria d'Arte Le Muse di Bologna e una alla Galleria d'Arte Moderna di Teramo.\nInizia per Montauti un lungo periodo di isolamento e di intensa concentrazione sul suo lavoro.\nDa qui l'approdo, senza soluzione di continuit\u00e0, a una nuova lettura della contemporaneit\u00e0 che si misura sulla capacit\u00e0 di sintesi e sul rinnovamento linguistico.\nHa inizio cos\u00ec nel 1974, il cosiddetto periodo \"bianco\", dedicato ad una particolare visione paesaggistica e comprendente opere che portano a compimento la sua costante ricerca di analisi materica della superficie, in una breve ma intensissima stagione che si conclude con la sua morte, avvenuta a Teramo il 14 marzo 1979.Nell'ottobre del 1976 aveva avuto modo di riconciliarsi con Giovanni Melarangelo, altro esponente di spicco della pittura teramana del Novecento.\nNel 2002 Guido Montauti viene ricordato da una ampia antologica alla Sala d'Arme di Palazzo Vecchio a Firenze, replicata nel 2003 a Teramo alla Pinacoteca Civica.\nNel 2010 a lui \u00e8 stato intitolato il Liceo Artistico Statale di Teramo."}
{"id": "293310", "revid": "125929152", "url": "https://it.wikipedia.org/wiki?curid=293310", "title": "Pamela Prati", "text": "Dopo aver esordito come fotomodella e attrice tra gli anni settanta e ottanta, \u00e8 divenuta nota al grande pubblico nel 1987, quando, notata da Pier Francesco Pingitore, ottiene il ruolo di primadonna in diversi spettacoli teatrali e televisivi della compagnia del Bagaglino. Negli anni novanta \u00e8 stata anche conduttrice televisiva di alcuni programmi per le reti Mediaset, come \"La sai l'ultima?\", \"Scherzi a parte\" e \"Re per una notte\". Dal 2001 \u00e8 tornata a far parte del Bagaglino, realizzando gran parte degli spettacoli della compagnia prodotti nel primo decennio del duemila.\nNel corso della carriera si \u00e8 cimentata spesso anche nel ruolo di cantante, eseguendo all'interno delle trasmissioni diverse cover, sigle e anche brani inediti, pubblicando diversi singoli e un album discografico nel 1996.\nBiografia.\nGli esordi.\nPer sua stessa ammissione ha pi\u00f9 volte ammesso di aver passato un'infanzia assai complessa, \"non vissuta\". La madre, vedova di guerra con due figli, fu abbandonata dal compagno non ancora divorziato di origini spagnole. Senza padre, Pamela crebbe dall'et\u00e0 di un anno e mezzo fino ai dieci in un collegio di suore a Tempio Pausania.\nA 18 anni si \u00e8 trasferita a Roma, ospitata dalla sorella maggiore, per trovare un lavoro in un negozio di abbigliamento come commessa. Scoperta da un fotografo, ha intrapreso la sua carriera come modella. Ha preso parte per una trentina di puntate a \"Playboy di mezzanotte\", una trasmissione di Telealtomilanese. Dopo aver lavorato soprattutto come fotomodella sul finire degli anni settanta, ha ottenuto alcune parti cinematografiche in commedie sexy degli anni ottanta. Nel 1980 \u00e8 apparsa sulla copertina dell'album \"Un po' artista un po' no\" di Adriano Celentano, guadagnando un'improvvisa popolarit\u00e0. La stessa foto venne usata come copertina del numero di febbraio di \"Playboy Italia\" e la Prati venne eletta Playmate dell'anno 1980. \u00c8 stata modella per il calendario Iveco 1982 (fotografie di Roberto Rocchi), come ragazza-copertina playmate ha inoltre posato nuda pi\u00f9 volte anche per l'edizione italiana di \"Playboy\" (fin dal numero di maggio del 1979), per \"Playmen\" e per \"Penthouse\" (1983).\nGli anni del Bagaglino e del successo televisivo.\nNotata dal regista e autore televisivo Pier Francesco Pingitore, \u00e8 stata da lui lanciata come soubrette della compagnia del Bagaglino. L'esordio televisivo come primadonna \u00e8 cos\u00ec avvenuto nel 1987 con lo show \"Biberon\", trasmesso per tre edizioni su Rai 1, al quale seguirono nel 1991 e 1992 due edizioni di \"Cr\u00e8me Caramel\". Nell'estate del 1992, insieme con il collega del Bagaglino Pippo Franco, ha condotto su Canale 5 la prima edizione di \"La sai l'ultima?\", partecipando anche alle successive edizioni nell'estate del 1993, nell'autunno del 1994.\nPer la stessa rete, nel gennaio del 1993 e nella primavera del 1994, ha affiancato Teo Teocoli nella seconda e nella terza edizione di \"Scherzi a parte.\"\nNel 1996 ha lavorato con Gigi Sabani nello show di prima serata di Italia 1 \"Re per una notte\", e nell'estate dello stesso anno ha condotto in coppia con Pippo Franco il variet\u00e0 \"Sotto a chi tocca\", ripreso anche nell'estate 1997; del programma \u00e8 stato realizzato anche uno speciale in onda la sera del 31 dicembre 1996 dal titolo \"Sotto a chi tocca... a capodanno\".\nNel frattempo, tra il 1996 e il 1997, si \u00e8 esibita in teatro con lo spettacolo \"Bentornata passerella\".\nAnni duemila.\nNel 2001 \u00e8 tornata come primadonna al Bagaglino con lo show \"Saloon\" e con la storica compagnia ha partecipato anche agli show \"Marameo\" del 2002, \"Mi consenta\" del 2003, \"Barbecue\" del 2004, \"Torte in faccia\" del 2005/2006 e \"Bellissima - Cabaret anticrisi\" del 2009.\nNel 2004 ha partecipato come concorrente al reality show \"Il ristorante\", condotto da Antonella Clerici su Rai 1. Nell'autunno del 2008 ha ricoperto il ruolo di opinionista nella sesta edizione del reality show \"L'isola dei famosi\", in onda su Rai 2.\nAnni duemiladieci.\nNel 2010 \u00e8 stata protagonista del cortometraggio \"Come se fosse facile\", diretto da Alessandro Zizzo, per la cui interpretazione \u00e8 stata premiata al Festival Internazionale Film a Tema Corto \"Tulipani di Seta Nera\".\nNel 2011 ha partecipato alla serie TV \"Non smettere di sognare\", nel ruolo della madre di uno degli interpreti secondari.\nNel dicembre 2011 \u00e8 stata soubrette nel programma di Alfonso Signorini, \"Kalisp\u00e9ra!\", in onda in prima serata su Canale 5.\nIl 9 dicembre 2012 ha partecipato come concorrente per beneficenza a una puntata domenicale di \"Avanti un altro!\", programma condotto da Paolo Bonolis su Canale 5.\nDal 13 aprile al 18 maggio 2015 \u00e8 tornata sulle scene televisive prendendo parte come concorrente alla seconda edizione del talent show \"Si pu\u00f2 fare!\", con la conduzione di Carlo Conti su Rai 1. Da marzo 2016 avrebbe dovuto essere una delle concorrenti dell'undicesima edizione del reality show di Canale 5 \"L'isola dei famosi\", ma in seguito ha annunciato il suo ritiro.\nDal 19 settembre al 10 ottobre 2016 ha partecipato come concorrente alla prima edizione del reality show \"Grande Fratello VIP\", condotto da Ilary Blasi su Canale 5, venendo per\u00f2 squalificata per numerose infrazioni del regolamento, nel corso della quarta puntata. Dal successivo 25 novembre \u00e8 stata primadonna nello spettacolo della compagnia del Bagaglino \"Magn\u00e0mose tutto!\", scritto e diretto da Pier Francesco Pingitore, in scena al Salone Margherita di Roma fino al 5 febbraio 2017. Lo spettacolo \u00e8 stato anche trasmesso in televisione su Canale 5 il 26 febbraio 2017 in seconda serata, in occasione del trentesimo anniversario degli spettacoli televisivi del Bagaglino. \nDal 29 novembre 2017 al 4 febbraio 2018 \u00e8 tra i protagonisti dello spettacolo musicale \"Gran follia!\", sempre assieme alla compagnia del Bagaglino di Pingitore.\nIl 20 maggio 2020 pubblica il suo primo libro autobiografico, intitolato \"Come una carezza\".\nIl caso di \"Mark Caltagirone\".\nNel dicembre 2018 Pamela Prati ha dichiarato di essere in procinto di sposare un uomo di nome Mark Caltagirone: la storia della Prati e Caltagirone esplode in un caso mediatico estremamente popolare nella primavera del 2019, mentre nei mesi si moltiplicano i dubbi sulla reale esistenza dell'uomo, inesistenza infine confermata dalla stessa Prati nel maggio di quell'anno, sebbene per quasi sei mesi l'attrice avesse confermate l'esistenza dell'uomo. Pur non essendo stato completamente chiarito il caso, Pamela Prati spiegher\u00e0, a distanza di un anno, di essere stata plagiata, in un momento della sua vita di particolare vulnerabilit\u00e0.\nAttivit\u00e0 canora.\nCome altri personaggi televisivi degli anni settanta e ottanta ha inciso alcuni dischi, soprattutto sigle televisive. Ha fatto il suo esordio musicale nel 1980 con il 45 giri \"E.A.O\", sigla della trasmissione televisiva \"Playboy di mezzanotte\". Tra le sue sigle pi\u00f9 famose si ricordano \"Menealo\", \"Que te la pongo\" e \"Mocambo Strambo\" scritta da Donatella Rettore e sono una rarit\u00e0 nel mercato da collezione di vinile, perch\u00e9 pubblicate anche in formato mix da 12 pollici. Molto spesso \u00e8 raffigurata in pose sensuali sulla \"nude cover\". Nel 1996 le sue velleit\u00e0 canore sono sfociate in un album, intitolato \"Il tango delle 11\", pubblicato dalla RTI.\nNel 1982 si \u00e8 esibita nella sigla del programma \"Discomare\" sul ritornello del brano \"Manette blu\" della cantante Oona. Cover italiana del brano \"Nobody wins\" di Elton John, cantata anche da Marta Lami (Maeva), da questa esibizione viene erroneamente attribuita anche a Pamela Prati, che come si legge nella sua discografia non ha mai inciso questo brano.\nNel 2007 \u00e8 tornata alla musica incidendo il singolo \"Papelon\". Nell'estate del 2011 ha inciso una versione house del suo brano degli anni novanta \"Menealo\", remixata da Stefano Mezzaroma e Dj Jurij di cui \u00e8 stato realizzato anche un videoclip. Nell'estate del 2012 ha pubblicato una cover del brano di Lina Termini \"Ma l'amore no\" e il remake di un altro suo singolo degli anni ottanta \"Love is a holiday\", sempre con Stefano Mezzaroma, insieme con il DJ e producer milanese Stefano Spagnoli. Il 5 settembre 2014 ha pubblicato il singolo \"Fogo da Paix\u00e3o\", in collaborazione con Goondocks Project. Il 17 luglio 2015 \u00e8 uscito il singolo \"Pensieri di te e di me\". In seguito alla sua squalifica dal reality show \"Grande Fratello VIP\", il 14 novembre 2016 ha fatto uscire il singolo \"Chiamatemi un taxi\", prodotto da Cristiano Malgioglio.\nIl 15 novembre 2019 ha pubblicato il singolo \"Coraz\u00f3n de vacaciones\", accompagnato da un videoclip pubblicato lo stesso giorno. Nel corso del 2020 pubblica due singoli in lingua spagnola: \"La caricia\" l'11 agosto e \"Mariposita\" il 26 novembre, entrambi accompagnati da video musicali. Nell'estate del 2021 pubblica due singoli: il 28 giugno \"L'estate \u00e8 adesso\" e il 16 settembre \"Baila baila\". Il 26 novembre dello stesso anno pubblica il singolo \"Extasy\"."}
{"id": "293311", "revid": "1652635", "url": "https://it.wikipedia.org/wiki?curid=293311", "title": "Mora (diritto)", "text": "Per mora, in diritto, si intende il ritardo ingiustificato e imputabile, da una parte all'altra, nell'adempimento dell'obbligazione, qualora essa possa essere eseguita anche dopo la scadenza.\nLa mora pu\u00f2 essere a carico del creditore o del debitore.\nMora del creditore.\nPresupposti.\nIl creditore ha la facolt\u00e0 di rifiutare una prestazione che non sia conforme in senso quantitativo o qualitativo al contenuto dell'obbligo. L'esattezza quantitativa e qualitativa della prestazione e l'offerta della stessa secondo i criteri fissati dall'ordinamento comportano la nascita di un obbligo di ricevere la prestazione e di cooperare all'adempimento (tale obbligo non sarebbe esigibile solo se da parte del creditore vi sia un motivo legittimo che giustifichi il suo rifiuto).\nNel caso di ingiustificato rifiuto del creditore, \u00e8 previsto un procedimento di liberazione del debitore. La liberazione avviene contro o senza la volont\u00e0 del creditore (liberazione coattiva). L'offerta deve essere fatta da un pubblico ufficiale, deve essere reale (ossia comprendere la totalit\u00e0 dei beni da consegnare) se si tratta di beni determinati o nella forma dell'intimazione a ricevere. Attestato il rifiuto, il debitore pu\u00f2 ottenere la liberazione depositando i beni oggetto dell'obbligazione, ottenendo poi una sentenza costitutiva che deposito.\nEffetti.\nA carico del creditore sono posti tre ordini di effetti:\nMora del debitore.\nIl ritardo in quanto tale \u00e8 un adempimento di regola imprevedibile nel suo esito ultimo. Si pu\u00f2 risolvere con l'adempimento tardivo e con la certezza dell'inadempimento definitivo ossia dell'impossibilit\u00e0 dell'inadempimento. Non ogni ritardo comporta per\u00f2 mora: occorre infatti, come detto, il ritardo ingiustificato.\nLa responsabilit\u00e0 autonoma per ritardo si manifesta solo nel caso dell'inadempimento tardivo; nelle altre ipotesi \u00e8 ricompresa nell'inadempimento definitivo. Il ritardo dovuto a colpa del debitore nell'esecuzione della prestazione dovuta costituisce una figura di inesatta attuazione del rapporto (inadempimento provvisorio relativo alla modalit\u00e0 temporale).\nNell'ipotesi di ritardo semplice basta una richiesta anche informale affinch\u00e9 sorga a carico del debitore l'obbligo di risarcire i danni derivanti dal ritardo.\nNell'ipotesi di ritardo \"qualificato\", sono necessari i presupposti legali che si trovano nell'art. 1219 c.c.. Gli effetti della mora del debitore si producono in via automatica o in conseguenza di una intimazione (richiesta scritta).\nLa \"mora automatica\" (mora di diritto o mora ex re) ha luogo in quattro ordini di ipotesi:\nSi ha mora ex persona quando il creditore ha manifestato per intimazione o per atto scritto di esigere la prestazione.\nL'interesse \u00e8 determinato dal d. Lgs. 231/2002, art. 5 pari al tasso Euribor a un anno, salvo diverso accordo tra le parti.\nLa mora va tenuta distinta dall'istituto della diffida ad adempiere. Nel primo caso, il creditore con una lettera di messa in mora sollecita la controparte a rispettare gli impegni presi nel contratto e la si avverte che, in mancanza di tale adempimento, si adiranno le vie legali.\nCon la diffida ad adempiere, invece, si avverte la controparte che, se non rispetter\u00e0 gli accordi presi entro un termine (non inferiore a 15 giorni) il contratto si considerer\u00e0 risolto definitivamente, salvo ovviamente il diritto di agire in giudizio per il risarcimento del danno."}
{"id": "293314", "revid": "124100407", "url": "https://it.wikipedia.org/wiki?curid=293314", "title": "Giuseppe Maggiolini", "text": "Anche se storicamente viene ricordato come \"\"Maestro d'intarsio\", \u00e8 pi\u00f9 corretto definirlo \"Maestro in ebanisteria\"\", dato che nell'intarsio al legno vengono affiancati altri materiali (come ad esempio l'avorio), mentre l'ebanisteria pretende l'utilizzo esclusivo di legnami in qualit\u00e0 e tipologie diverse, come nel caso del Maggiolini.\nBiografia.\nLa famiglia di Giuseppe Maggiolini.\nGiuseppe Maggiolini nasce a Parabiago il 13 novembre 1738 ed \u00e8 il secondo genito di Gilardo Maggiolini. La provenienza di Gilardo Maggiolini non \u00e8 nota, in un documento appare come persona di fiducia del Marchese Cosimo Cesare Moriggia, grande di Castiglia, feudatario della Valtravaglia e proprietario di una tessitura e di una grande tenuta in Parabiago. \nLa madre apparteneva alla famiglia dei Cavalleri, imparentata con i Masetti di S. Giorgio su Legnano, due tra le maggiori famiglie di possidenti terrieri della zona, sin dal XVI secolo. \nSi presume che Giuseppe con il fratello maggiore Carlo Andrea (1735-1808) fosse educato nella scuola del monastero dei Cistercensi di S. Ambrogio della Vittoria e che nel laboratorio di falegnameria, diretto dal Calati di Canegrate, avvenisse la sua formazione tecnica. Possiamo ipotizzare anche per Carlo Andrea lo stesso tipo di istruzione del fratello minore Giuseppe. Altro luogo di formazione, con il quale i due fratelli potevano avere contatti \u00e8 il Collegio Cavalleri, rinomato istituto di istruzione per nobili giovinetti.\nGilardo Maggiolini muore tra il 1753 e il 1757. I padrini di battesimo di Carlo e Giuseppe subentreranno al padre. La data della morte della loro madre Caterina non \u00e8 conosciuta. \nFigura di rilievo nella formazione di Maggiolini, \u00e8 il Sacerdote insegnante Antonio Maria Coldiroli. Questi nasce a Parabiago nel 1728 ed \u00e8 figlio di Pietro Paolo padrino di battesimo di Giuseppe. Ricopre la carica di rettore del Collegio Cavalleri, e muore a Parabiago nel 1793. Coldiroli, a cui vengono attribuite vaste competenze, \u00e8 per Giuseppe un altro fratello maggiore da cui apprendere.\nMaggiolini si sposa il 26 gennaio 1757 con Antonia Margherita Vignati (1728 - 1812). Questa data viene anche citata come la nascita della bottega maggioliniana. Non \u00e8 dato per\u00f2 sapere se l'attivit\u00e0 nascesse con il contributo dei padrini, se Carlo Andrea ne fosse il promotore, il socio, oppure del tutto estraneo. Il nome \u201cCarlo\u201d, lo stesso del primo figlio di Giuseppe, pu\u00f2 aver generato degli equivoci. \nDal matrimonio nasceranno quattro figli, due di essi moriranno in tenera et\u00e0. Il maggiore di questi, Carlo Francesco (1758 - 1834), \u00e8 noto come collaboratore ed erede della bottega. Il terzogenito Giovanni Gerardo (1764 - 1796) \u00e8 stato sinora sconosciuto alle cronache, ma non \u00e8 da escludere una sua presenza nell'attivit\u00e0 famigliare, visto che la data della sua morte a trentadue anni viene registrata come un periodo di crisi sia personale di Giuseppe Maggiolini sia della bottega. \nAntonia Vignati, nasce a Villastanza. Di lei sappiamo solo che \u00e8 orfana di madre. Quella dei Maggiolini era un'impresa di famiglia, probabilmente anche lei aveva un suo ruolo.\nUn'altra figura rilevante per Maggiolini fu il figlio di Cosimo Cesare Moriggia. Il giovane Marchese Giambattista (? - 1738), educato a Parabiago nel Collegio Cavalleri, verr\u00e0 poi sempre citato come suo protettore. Giambattista Moriggia infatti, nel 1771 introdurr\u00e0 Maggiolini alla corte arciducale di Milano commissionandogli importanti lavori, che gli procureranno fama europea.\nPresso gli Asburgo d'Austria.\nNel 1765, Giuseppe Levati gli affid\u00f2 la realizzazione di un canterano per \"Villa Litta\", dimora del Marchese Pompeo Litta a Lainate (MI), su disegno dello stesso pittore: quando fin\u00ec l'opera, la finezza del lavoro superava di gran lunga il progetto stesso. \n&lt;br&gt;Successivamente collabor\u00f2 alle decorazioni in occasione della festa di nozze dell'Arciduca Ferdinando d'Austria, figlio dell'Imperatrice Maria Teresa d'Asburgo, con Maria Beatrice d'Este, iniziando cos\u00ec a lavorare per la corte asburgica. Infatti nel 1771 gli fu affidata la realizzazione dei pavimenti, del Palazzo di Corte in Milano, che era in fase di ristrutturazione per opera di Giuseppe Piermarini: fu proprio in questa occasione che conobbe l'architetto folignate ed altri artisti, tra i quali anche il pittore Andrea Appiani e l'architetto Giocondo Albertolli. \n&lt;br&gt;Grazie a queste conoscenze, Maggiolini, nel 1780, chiam\u00f2 il Piermarini stesso per la progettazione della facciata della \"chiesa dei SS. Gervasio e Protasio\" in Parabiago, e insieme l'Albertolli, per le decorazioni interne.\nAncora per i Sovrani austriaci lavor\u00f2, nel 1777, alle pavimentazioni, alle decorazioni ed al mobilio di arredo della Villa Reale di Monza.\nL'Arciduca stesso gli confer\u00ec il titolo di \"Intarsiatore della Corte Asburgica\". Divenne famoso, ed il suo nome riecheggi\u00f2 nelle varie corti europee.\nMaestro ebanista.\nFu cos\u00ec che il nome di Maggiolini, venne legato alla decorazione ebanistiche di mobili, tra cui i pi\u00f9 tipici sono: comodini, stipi, cofanetti e scatole-scrigno. Ormai famoso, lavor\u00f2 per le maggiori famiglie milanesi e per la maggior parte delle corti europee, specializzandosi nella realizzazione di cassettoni, impiegando almeno 86 tipi di legni differenti: dalle Americhe gli arrivavano mogano ed ebano, da Como e Lecco, giungevano acero, agrifoglio, ulivo, bosso e biancospino; utilizzava solo i colori naturali, ad eccezione di verde, blu, celeste e rosa pallido, che otteneva tramite immersione delle tarsie di platano verde in soluzioni chimiche colorate a base di silicati, poich\u00e9 non esistono legnami di tali cromie; invece per ottenere l'effetto ombreggiato, metteva le tessere d'intarsio nella sabbia rovente.\nI suoi mobili, realizzati con pure linee geometriche, secondo il sobrio gusto neoclassico, vennero decorati ad intarsio, su cartoni forniti dai maggiori artisti dell'epoca, tra cui gli stessi Giuseppe Levati ed Andrea Appiani, con soggetti mitologici, allegorici o \"alla cinese\". Erano mobili di ogni genere: da camera, da sala, da gabinetto, ecc..\nLavor\u00f2 con lo stesso metodo anche quadri e portoni interi.\nA lui \u00e8 attribuita l'invenzione del \"tavolo a letto\", commissionatogli dagli Asburgo, in seguito ad una influenza stagionale, presa dall'Arciduchessa Maria Beatrice.\nPur essendo cos\u00ec famoso, mantenne la sua bottega nel paese natio, addirittura nel 1791 acquist\u00f2 una seconda bottega, presso il fabbricato del \"Collegio Cavalleri\".\nPeriodo napoleonico.\nEra il 1796, quando il suo mecenate, l'Arciduca Ferdinando, fu spodestato dai rivoluzionari francesi. I nuovi dominatori portarono in Italia, con le mode dell'epoca, anche un nuovo gusto di mobili, in mogano ed ottone. Giuseppe dovette a malincuore ridurre la sua produzione ed adattarla alla nuova moda.\nTorn\u00f2 entusiasta nel 1805 quando, in concomitanza dell'incoronazione di Napoleone in Milano, gli fu richiesto di eseguire, in solamente otto giorni, una scrivania per la Sala Imperiale. \n&lt;br&gt;Il nuovo Imperatore apprezz\u00f2 subito l'arte del parabiaghese e lo invit\u00f2 a lavorare per la famiglia Bonaparte.\nQuest'incarico tuttavia dur\u00f2 solo quattro anni: nel 1809 si allontan\u00f2 spontaneamente, a causa delle antipatie crescenti verso il regime francese.\nMorte e celebrazioni.\nGiuseppe Maggiolini mor\u00ec il 16 novembre 1814, a Parabiago, all'et\u00e0 di 76 anni, lasciando la bottega al figlio Francesco e all'allievo Cherubino Mezzanzanica.\nInteressanti furono le due mostre dedicategli dal Comune di Parabiago all'interno della storica Villa Corvini: la prima nel 1965 a 200 anni dal primo importante lavoro commissionatogli dal pittore Giuseppe Levati per Villa Litta a Lainate; la seconda nel 2014, a 200 anni dalla sua morte; quest'ultima faceva parte di un percorso celebrativo, realizzato grazie all'ampio coinvolgimento delle istituzioni scolastiche e delle associazioni di Parabiago."}
{"id": "293317", "revid": "1543377", "url": "https://it.wikipedia.org/wiki?curid=293317", "title": "Carmen Russo", "text": "Biografia.\nAnni settanta.\nAppassionata fin da giovane et\u00e0 di danza classica, comincia la sua carriera come modella nei primi anni settanta, partecipando ad alcuni concorsi di bellezza in Italia, tra cui Miss Italia (nel 1973, nel 1974 e nel 1976).\nAiutata dal corpo da maggiorata, comincia ad ottenere partecipazioni cinematografiche lavorando, dalla met\u00e0 degli anni settanta fino ai primi anni ottanta, in varie pellicole di genere horror, poliziotteschi ed erotici (nei film di quest'ultimo filone con lo pseudonimo Carmen Bizet), inclusa un'apparizione non accreditata ne \"La citt\u00e0 delle donne\" di Federico Fellini.\nOttiene grande visibilit\u00e0 fra la fine degli anni settanta e l'inizio degli ottanta partecipando a commedie sexy all'italiana, come \"Mia moglie torna a scuola\", \"Giovani, belle... probabilmente ricche\" e \"Paulo Roberto Cotechi\u00f1o centravanti di sfondamento\", accanto ad attori come Renzo Montagnani, Alvaro Vitali e Lino Banfi; posa inoltre per servizi di nudo integrale su riviste come \"Playboy\" (edizione italiana) e \"Playmen\".\nIn teatro recita accanto a Walter Chiari all'inizio della carriera, e in questo periodo conosce il ballerino e coreografo Enzo Paolo Turchi, con il quale si sposer\u00e0 nel 1987.\nAlla fine degli anni settanta lavora per le nascenti televisioni private, prendendo parte a trasmissioni come \"La bustarella\" in onda su Antenna 3 Lombardia e in seguito \"Signorine grandi firme\" su Rai 3.\nAnni ottanta.\nAffianca Raimondo Vianello come spalla in alcune scenette nella trasmissione della Rete 1 \"Stasera niente di nuovo\" del 1981 e prende parte anche a \"Colosseum\" su Rai 1 nell'estate 1983.\nDa ottobre del 1983 a giugno del 1984, con l'esaurirsi del filone della commedia erotica al cinema, diventa un volto popolare presso il pubblico televisivo prendendo parte alla prima edizione del variet\u00e0 comico \"Drive In\" trasmesso da Italia 1, dove interpreta tra gli altri il ruolo della cassiera e si esibisce in numerosi balletti e nella sigla finale del programma. Nello stesso periodo \u00e8 protagonista di alcuni spot pubblicitari delle caramelle Morositas.\nDal marzo del 1985 partecipa alla seconda edizione di \"Risatissima\" condotto da Lino Banfi, mentre nell'autunno dello stesso anno \u00e8 nel cast della prima edizione del variet\u00e0 \"Grand Hotel\", dove interpreta la sigla di chiusura; entrambi i programmi sono trasmessi su Canale 5 e contengono diversi balletti con le coreografie di Enzo Paolo Turchi su \"cover\" interpretate da Carmen stessa; grazie a queste trasmissioni ha modo di rivelare una personalit\u00e0 poliedrica come: nel ballo, nel canto, nella recitazione di sketch comici e nella conduzione televisiva, riuscendo cos\u00ec a emanciparsi dalla semplice immagine di sex-symbol. Ultima trasmissione degli anni ottanta che la vede protagonista sulle reti Fininvest \u00e8 il variet\u00e0 di prima serata \"Un fantastico tragico venerd\u00ec\" in onda su Rete 4 nella stagione 1986-87, da lei condotto insieme a Paolo Villaggio, nella quale interpreta anche la sigla di apertura \"Camomillati venerd\u00ec\".\nL'anno successivo passa in Rai, cambiando radicalmente anche il look: si accorcia i capelli e diventa bionda platino, immagine mantenuta nei decenni successivi. Partecipa come protagonista al variet\u00e0 musicale, diretto da Enzo Trapani, \"Io Jane tu Tarzan\" trasmesso su Rai 1 nella primavera del 1989. Tra il 1989 e il 1990 conduce insieme al mago Silvan lo spettacolo natalizio di magia \"Sim salabim\" trasmesso sempre su Rai 1 il 26 dicembre 1989 e il 3 gennaio 1990.\nAnni novanta.\nPartecipa all'edizione 1990-1991 di \"Domenica in\" condotta da Gigi Sabani, dove si esibisce in numerosi balletti e conduce un gioco telefonico. Al termine di questo impegno, nel corso del 1991, si sposta in Spagna su Telecinco, la TV iberica del gruppo Fininvest, dove in due anni conduce 60 puntate del quiz \"VIP Noche\" (la versione spagnola de \"Il gioco dei 9\"), in onda il sabato sera. Nel 1992 partecipa come presenza fissa al variet\u00e0 natalizio di Rai 2 \"Il canzoniere delle feste\", condotto da Loretta Goggi, dove si esibisce in numeri di danza sul ghiaccio.\nNella stagione 1993-94 conduce sempre su Telecinco il programma \"La batalla de las estrellas\", una sorta di gara tra vip ispirata alle edizioni di \"Buona Domenica\" condotte da Marco Columbro e Lorella Cuccarini e da Gerry Scotti e Gabriella Carlucci.\nNel 1994 registra con Ric e Augusto Martelli due stagioni del programma sexy \"Notte italiana\" la cui trasmissione era prevista su Italia 7 in 132 puntate, ma solo la met\u00e0 di queste va in onda: il programma pu\u00f2 essere considerato il seguito di \"Colpo grosso\". Si riaffaccia in Rai nell'estate 1995 con il variet\u00e0 \"Stelle sull'acqua\" trasmesso su Rai 1. Negli anni successivi \u00e8 apparsa come ospite in varie trasmissioni televisive, spesso assieme al marito Enzo Paolo Turchi, ma non \u00e8 pi\u00f9 riuscita a ottenere ruoli di primo piano.\nAnni duemila.\nTorna alla conduzione di un programma televisivo italiano il 9 gennaio del 2003 su Rai 2 con la puntata pilota di \"Stupido Hotel\", variet\u00e0 comico trasmesso in prima serata e ambientato in un hotel in disuso, che rivede insieme con lei tutta una serie di personaggi di \"Drive In\" e delle prime edizioni di \"Striscia la notizia\": Massimo Boldi, Gigi e Andrea, Ric e Gian, Enzo Braschi, Sergio Vastano, Fanny Cadeo, Angela Cavagna e Lory Del Santo. La puntata-pilota per\u00f2 non ha successo e alla numero zero non ne seguono altre.\nNell'autunno dello stesso anno partecipa come concorrente alla prima edizione del reality show di Rai 2 \"L'isola dei famosi\", condotto da Simona Ventura, venendo eliminata alla settima puntata con il 64% dei voti. Nel 2006 vince, con il 56% dei voti, l'edizione spagnola dello stesso reality, intitolata \"Supervivientes VIP\" in onda su Telecinco.\nDal 2003 si occupa di una scuola di danza a Napoli insieme al marito con il quale, nel gennaio del 2014, apre un'altra scuola di danza a Palermo.\nNella stagione televisiva 2006-07 entra a far parte del cast fisso di \"Buona Domenica\" su Canale 5, nella prima edizione condotta da Paola Perego; la sua presenza viene confermata anche per l'edizione del 2007-08. In questo programma ha modo di tornare a esibirsi in balletti su \"cover\" da lei stessa interpretate, oltre a condurre piccoli segmenti della trasmissione. Nell'estate del 2008 gira le piazze d'Italia con il \"Carmen Show\", spettacolo di due ore nel quale si esibisce con quattro ballerini e quattro ballerine, reinterpretando anche le sue vecchie sigle, con le coreografie di Enzo Paolo Turchi.\nNel 2009 pubblica il libro autobiografico \"La mia nuda verit\u00e0\" per Armando Curcio Editore.\nAnni duemiladieci.\nNel 2011 viene pubblicato il DVD \"Centopercento Carmen\" (RTI), contenente una selezione dei balletti e sketch tratti dai programmi \"Risatissima\", \"Grand Hotel\" e \"Un fantastico tragico venerd\u00ec\". Nell'inverno del 2012 ritorna su Rai 2 per prendere nuovamente parte come \"naufraga\" alla nona edizione de \"L'isola dei famosi\", condotta da Nicola Savino e Vladimir Luxuria. Viene eliminata nel corso dell'ottava puntata, perdendo al televoto contro A\u00edda Y\u00e9spica con il 63% dei voti.\nNell'ottobre 2012, all'et\u00e0 di 53 anni, dichiara di aspettare un figlio e afferma, anche con riferimento a suo marito Enzo Paolo Turchi: \"Potevamo farlo prima, ma non giudicateci\". Nel febbraio 2013 nasce la prima figlia della coppia, la piccola Maria.\nIn questi anni compare soprattutto come ospite e opinionista a vari programmi di Canale 5 come: \"Mattino cinque\", \"Pomeriggio cinque\", \"Domenica Cinque\", \"Capodanno Cinque\" e \"Domenica Live\". Quest'ultima trasmissione durante tutto l'arco della stagione televisiva 2012-13 ha seguito con attenzione il periodo della gravidanza e della nascita della figlia.\nNel 2014 dopo diversi anni torna alla recitazione \u00e8 tra i protagonisti del cortometraggio \"Un fidanzato modello\", diretto da Andrea Vialardi, e partecipa a tre episodi di \"Chiringuito de Pepe\", serie televisiva spagnola in onda su Telecinco. Nel dicembre dello stesso anno partecipa insieme al marito come concorrente VIP alla settimana di lancio del quiz televisivo di Pupo \"Una canzone per 100.000\", in onda sul nuovo canale Agon Channel.\nIl 20 gennaio 2017 \u00e8 compagna di viaggio nella citt\u00e0 di Atene di chef Rubio nella prima puntata del docu-reality \"Il ricco e il povero\", in onda sulla rete TV Nove. Il 15 febbraio 2017 pubblica per la The Shark Record e Hit Latin un nuovo singolo dal titolo \"Muevete\". La produzione \u00e8 a cura di Efrem Sagrada e di Gregorio Mascaro. Il brano in lingua spagnola \u00e8 scritto con la collaborazione di Enzo Paolo Turchi e della stessa Carmen Russo.\nNel mese di ottobre del 2017 partecipa come concorrente, a partire dalla sesta puntata, alla seconda edizione del \"reality show\" \"Grande Fratello VIP\", condotto da Ilary Blasi su Canale 5; resta nella casa due settimane e viene eliminata nel corso dell'ottava puntata con il 66% dei voti. Nello stesso anno partecipa insieme ad Enzo Paolo Turchi a \"Bake Off Celebrity Edition\" in onda su Real Time nella serata dell'8 dicembre 2017.\nNel 2018 pubblica il secondo libro autobiografico \"Completamente io. Desideravo essere chiamata mamma\" per le edizioni Pathos.\nAnni duemilaventi.\nNell'autunno 2020 prende parte come concorrente alla decima edizione del variet\u00e0-talent di Rai 1, \"Tale e quale show\", condotto da Carlo Conti. Dal 13 settembre 2021 \u00e8 concorrente al \"Grande Fratello VIP\", condotto da Alfonso Signorini su Canale 5, venendo poi eliminata nel corso della trentaquattresima puntata del 14 gennaio 2022."}
{"id": "293318", "revid": "2217179", "url": "https://it.wikipedia.org/wiki?curid=293318", "title": "Adozioni di software libero", "text": "Ladozione di software libero e formati aperti da parte di aziende, scuole ed enti istituzionali \u00e8 diversa nei vari Stati del mondo.\nLe motivazioni.\nLa spinta alla valutazione di questo passaggio \u00e8 motivata da diversi elementi. Da un lato si vuole tutelare con l'uso di formati aperti l'accessibilit\u00e0 ai dati da parte di clienti ed utenti anche a distanza di tempo e contemporaneamente eliminare i potenziali rischi legati alla dipendenza dal software proprietario.\nUn ulteriore vantaggio non meno motivante del precedente \u00e8 la riduzione dei costi derivati dall'acquisto delle licenze ma anche necessari per il mantenimento operativo dei sistemi, dato dai costi di assistenza informatica, formazione del personale, rinnovo del software ecc. Questo costo \u00e8 definito Total Cost of Ownership (TCO).\nBrasile.\nIl governo.\nDal 2005 il governo federale brasiliano di Luiz In\u00e1cio Lula da Silva intende perseguire una politica decisa per favorire l'adozione del software open source imponendone l'uso agli uffici della pubblica amministrazione.\nLa ragione principale che ha portato alla decisione \u00e8 di natura economica. L'obiettivo \u00e8 di dirottare il denaro speso in licenze per sistemi proprietari acquistati all'estero verso lo sviluppo del settore information technology interno.\nPer contrastare questa politica la Microsoft ha avviato la distribuzione di una versione di Windows XP con funzionalit\u00e0 limitate ma a prezzo ridotto in Brasile.\nFrancia.\nIl parlamento.\nL'assemblea nazionale \u00e8 migrata nel 2007 a Ubuntu Linux\nLa Gendarmeria.\nNel 2005 \u00e8 iniziata la migrazione graduale da alcuni programmi proprietari verso alternative libere. In quell'anno infatti la Gendarmeria francese ha sostituito tre software nei propri uffici: OpenOffice.org per Microsoft Office, Firefox per Internet Explorer e Thunderbird per Outlook. Il risparmio per il solo Openoffice.org \u00e8 di circa 7 milioni annui.\nDopo i buoni risultati ottenuti \u00e8 stata decisa la migrazione dal sistema operativo Windows ad una versione modificata della distribuzione Linux Ubuntu.\nLa versione sviluppata per la Gendarmeria prende il nome di GendBuntu. Entro fine 2015 nel 90% delle postazioni informatiche, utilizzate nelle 4500 stazioni della Gendarmeria, sar\u00e0 presente il sistema operativo GendBuntu. Il risparmio stimato sar\u00e0 di due milioni di euro annui.\nGermania.\nComune di Monaco di Baviera.\nNel maggio 2003 il comune di Monaco di Baviera ha annunciato un piano per migrare gradualmente, nell'arco di quattro anni, i propri sistemi informatici da Windows a Linux, tra cui diversi server Windows NT, 14000 PC desktop e 16000 notebook. L'investimento previsto \u00e8 di 35 milioni di euro.\nLe motivazioni della proposta, pi\u00f9 che per considerazioni economiche sono state considerazioni sull'accessibilit\u00e0 dei dati ma soprattutto la certezza di potere controllare nel dettaglio i codici sorgente. La proposta ha ricevuto l'approvazione di tutte le forze politiche locali tranne il partito conservatore CSU, che si \u00e8 dichiarato fermamente contrario. Il progetto ha assunto il nome ufficiale di \"LiMux\".\nIntorno alla met\u00e0 del 2004 il progetto ha subito un brusco arresto in occasione della possibile approvazione da parte del parlamento europeo della normativa sui brevetti software in Europa. I timori sono dettati dai rischi che nel codice del software libero possano essere presenti violazioni di brevetto, e secondo si andrebbe da poche decine a 238, di cui alcuni Microsoft. Per definire meglio la situazione \u00e8 stata commissionato ad un gruppo di esperti legali, tra cui Bernhard Frohwitter, esperto in propriet\u00e0 intellettuali, uno studio dell'impatto che la decisione europea avrebbe sul progetto. In seguito ai pareri rassicuranti uniti al sostegno del governo tedesco e alla determinazione degli ideatori, il progetto \u00e8 quindi ripreso, sebbene con forti ritardi. A dicembre 2013 il Comune ha dichiarato di aver terminato completamente la migrazione. Ci sono state alcune indecisioni da parte del Comune di Monaco di Baviera, poich\u00e9 il Sindaco voleva ritornare a Software Proprietari, ma ha cambiato nuovamente idea sulle licenze del software da utilizzare sui computer della propria Pubblica Amministrazione comunale e torna ad adottare soluzioni open source. La decisione \u00e8 stata presa di comune accordo lo scorso 10 maggio 2020 fra il Partito dei Verdi (recentemente eletto) e i Socialdemocratici e sar\u00e0 in vigore fino al 2026.\nSchw\u00e4bisch Hall.\nSchw\u00e4bisch Hall aggiorn\u00f2 le proprie 400 workstation a Linux nel 2002. Le motivazioni principali furono i costi e una maggiore sicurezza data dal software libero.\nItalia.\nAcquisizione di Software libero da parte delle pubbliche amministrazioni.\nLa pubblica amministrazione italiana \u00e8 tenuta per legge a preferire software libero e/o a codice sorgente aperto, valutando i possibili benefici derivanti dall'azione di formati aperti, come si pu\u00f2 evincere dall'emanazione di direttive volte a sensibilizzare gli enti in questa direzione.\nL\u2019acquisizione di software libero da parte delle pubbliche amministrazioni \u00e8 disciplinata dall\u2019articolo 68 del Codice d\u2019Amministrazione Digitale (CAD), Decreto Legislativo 82/05 in cui vengono previsti:\nValutazione comparativa.\nLa \"direttiva Stanca\" del 2003, afferm\u00f2 esplicitamente l'adozione di soluzioni informatiche in grado di gestire almeno un formato aperto. Il DigitPA, l'ente governativo che si occupa di supportare le amministrazioni nell'utilizzo efficace dell'informatica, gestisce un Osservatorio Open Source destinato ad \"analizzare e promuovere l'uso e la diffusione di codice a sorgente aperto\". L'Osservatorio Open Source del CNIPA ha realizzato una rilevazione continua sull'uso del software open source presso le pubbliche amministrazioni italiane; tale strumento - in continua evoluzione - ha lo scopo di raccogliere e diffondere i casi di adozione e le best practices relative all'uso delle tecnologie open in ambito istituzionale. Inoltre, \u00e8 anche attivo un Ambiente di Sviluppo Cooperativo per permettere lo sviluppo (nella tipica modalit\u00e0 \"aperta\" delle community) di applicativi e componenti open source per la Pubblica Amministrazione.\nIl decreto-legge 22 giugno 2012, n. 83, convertito in legge 7 agosto 2012, n. 134 ha modificato in maniera sostanziale l'art. 68 del codice dell'amministrazione digitale introducendo all'art. 68 della norma l'obbligo di effettuare \"analisi comparativa di soluzioni\". Dal 5 aprile al 5 maggio 2018 sono state aperte le consultazioni per le linee Guida su acquisizione e riuso di software per le pubbliche amministrazioni, le presenti linee guida attuano quanto stabilito dagli articoli 68 e 69 del Codice dell'amministrazione digitale.\nQualsiasi pubblica amministrazione a monte dell'acquisizione di un software deve attuare una valutazione comparativa di tutti i possibili software, in particolare tra le seguenti soluzioni:\nL'analisi comparativa deve avvenire rispettando i criteri presenti nel comma 1-bis art. 68 \u2013 D. Lgs. 82/2005 quali valutazione del costo complessivo del programma, livello di utilizzo di formati di tipo aperto e garanzie del fornitore in materia di livelli di sicurezza, conformit\u00e0 e protezione dei dati personali.\nSolo nel caso in cui la valutazione comparativa di tipo tecnico ed economico, secondo i criteri precedentemente descritti, indichi l'impossibilit\u00e0 di accedere a soluzioni gi\u00e0 disponibili all'interno della pubblica amministrazione o a software liberi \u00e8 consentita l'acquisizione di programmi informatici di tipo proprietario. La valutazione \u00e8 effettuata secondo le modalit\u00e0 e i criteri definiti dall'AgID come descritto nel comma 1-ter art. 68 \u2013 D. Lgs. 82/2005.\nLinee Guida sull\u2019acquisizione di software\nLe linee guida su acquisizione e riuso di software per le pubbliche amministrazioni, entrate in vigore dal 9 maggio 2019, dettagliano il processo e le fasi della valutazione comparativa. La procedura si articola nelle seguenti fasi:\nDall\u2019analisi emerge che i punti critici sono la selezione delle esigenze e delle funzionalit\u00e0 che deve avere il software e i vincoli di tempo e bilancio.\nLa preferenza per il software libero \u00e8 arrivata nel 2018 ed \u00e8 una delle prima che sono arrivate dal punto di vista legislativo al mondo. \u00c8 uno dei quadri normativi pi\u00f9 evoluti che ci sono ma non ci sono delle sanzioni per chi non utilizza queste norme che tendono a non essere attuate. Non costituisce un parametro di valutazione dei dirigenti. Non costituisce danno erariale: in questo caso \u00e8 un danno di cui i funzionari devono rispondere di tasca loro, dal punto di vista dell\u2019acquisto di software non c\u2019\u00e8 nessuna norma per la quale esso costituisca danno erariale (si stanno muovendo in Francia secondo questa direzione per le sanzioni).\nIn Italia la norma per la valutazione comparativa esiste dal 2003, ci sono stati anche dei ricorsi per omessa valutazione, dato che non ci sono delle sanzioni sono norme difficili da far rispettare, l\u2019obbligo \u00e8 stato ampiamente disatteso da molte pubbliche amministrazioni. La preferenza per il software libero, inoltre, prima che venisse attuato nel 2012 a livello nazionale era presente gi\u00e0 molto prima in svariate regioni (la prima \u00e8 la toscana nel 2004).\nLa preferenza per il software libero al giorno d\u2019oggi \u00e8 un tema pacifico ma per molti anni \u00e8 stato fatto un lungo di battito perch\u00e9 i rappresentanti dei software proprietari sostenevano la neutralit\u00e0 tecnologica per non alterare il mercato, pretendevano che lo stato non influisse sulle scelte di mercato.\nSoftware libero e proprietario sono molto diversi soprattutto sul livello economico: nel software libero la licenza ha quasi un costo azzerato. Il software libero \u00e8 un bene comune mentre il proprietario \u00e8 appartenete al titolare dei diritti.\nL'articolo 69 del Codice dell'amministrazione digitale (Decreto Legislativo 7 marzo 2005, n. 82 e sue successive modifiche ed integrazioni) ha come scopo quello di favorire il riuso di software libero da parte delle pubbliche amministrazioni. La norma giuridica prevede l'obbligo per una pubblica amministrazione di rendere disponibili software realizzati su loro specifiche indicazioni ad altre pubbliche amministrazioni. Questo deve avvenire tramite la messa a disposizione del relativo codice sorgente, completo di documentazione e rilasciato con licenza aperta. Il software deve essere reso disponibile anche se a richiederlo siano altri soggetti giuridici, purch\u00e9 questo non pregiudichi l'ordine, la sicurezza e la difesa nazionale, cos\u00ec come le consultazioni elettorali. (Articolo 69 comma 1)\nInoltre la norma specifica nel comma 2 che per la pubblicazione con licenza libera e per il riuso del software la pubblica amministrazione deve seguire le Linee guida per acquisizione e riuso di software per le pubbliche amministrazioni rilasciate da Agid. Queste prevedono la responsabilit\u00e0 nel riuso, ovvero di verificare di possedere il diritto di riutilizzare il software, e di titolarit\u00e0 dei diritti necessari alla distribuzione. Quindi, se il software \u00e8 stato scritto su commissione da collaboratori esterni, al momento della stipula del contratto \u00e8 necessario trasferire tali diritti a favore della pubblica amministrazione.\nLe linee guida su acquisizione e riuso di software per le pubbliche amministrazioni sono in vigore dal 9 maggio 2019, come riportato in Gazzetta Ufficiale Serie Generale n. 119 del 23 maggio 2019. Stabiliscono l'obbligo per le Pubbliche amministrazioni di pubblicare in open source tutto il proprio codice e di valutare software gi\u00e0 esistente prima di realizzarne di nuovo.\nIl Dibattito\nAd oggi la preferenza per il Software Libero nella Pubblica amministrazione Italiana \u00e8 riconosciuta non solo dall'idea comune ma anche sotto l'aspetto giuridico, tuttavia prima di giungere a questo livello di coscienza si \u00e8 dibattuto a lungo, soprattutto sotto l'aspetto etico della scelta. Questo dibattito era portato avanti principalmente da coloro i quali sostenevano che l'impiego di Software Proprietario mantenesse neutralit\u00e0 tecnologica, per cui lo sbilanciarsi nel preferire Software Libero soprattutto nella Pubblica Amministrazione era una scelta contro l'economia in quanto si sarebbe sbilanciato il mercato informatico prediligendo il Software Libero. Tuttavia \u00e8 bene ricordare come il software libero nelle Pubbliche Amministrazioni implichi principalmente la vendita di servizi che ruotano attorno alla gestione di un programma e non di un programma in s\u00e9 per s\u00e9 quindi un prodotto. La discussione venne definitivamente messa a tacere nel 2010 dalla Corte Costituzionale Italiana la quale con la Sentenza n.122 del 22 Marzo deliber\u00f2 chiarendo come il concetto di Software Libero non rappresenti una marca o un prodotto ma indichi semplicemente una caratteristica legale che non viola quindi le regole di mercato.\nRiutilizzo del software\nPer il riutilizzo del software conviene eseguire un'analisi legale, comprendere il codice e le relazioni di quali sono i programmi di software libero che si usano nel nostro progetto per non violare gli obblighi imposti delle licenze relative ai programmi. Il software utilizzabile \u00e8 quello che viene rilasciato dalla licenza aperta dalla Pubblica amministrazione secondo gli art 68 e 69 del CAD. Si tratta di un sottoinsieme di software open source pronto per essere adoperato. Quando si riceve un software libero nell'ambito della Pubblica Amministrazione questo viene dato in maniera gratuita dall'Amministratore cedente, vi sono esclusivamente delle spese aggiuntive dell'ente per l'adattamento.\nLegislazione regionale.\nToscana.\nIl 21 gennaio 2003 all'interno della \"Legge Regionale su Promozione dell'Amministrazione elettronica e della societ\u00e0 dell'informazione e della conoscenza nel sistema regionale. Disciplina della \"Rete telematica regionale Toscana\"\" \u00e8 stato introdotto fra i criteri guida l'utilizzazione di standard aperti e l'utilizzo preferenziale di software a sorgente aperto.\nUmbria.\nSecondo la Legge Regionale n. 11 del 25 luglio 2006, \"Norme in materia di pluralismo informatico sulla adozione e la diffusione del software a sorgente aperto e sulla portabilit\u00e0 dei documenti informatici nell'amministrazione regionale\", gli uffici pubblici della Regione Umbria devono adottare software libero per produrre documenti e servizi, in modo tale da garantirne un accesso senza ostacoli da parte dei cittadini.\nVeneto.\nIl 14 novembre 2008 Il consiglio regionale del Veneto ha approvato la legge regionale n. 19 \"Norme in materia di pluralismo informatico, diffusione del riuso e adozione di formati per documenti digitali aperti e standard nella societ\u00e0 dell'informazione del Veneto\".\nPiemonte.\nIl consiglio regionale del Piemonte ha approvato la legge regionale n. 9 del 26 marzo 2009 \"Norme in materia di pluralismo informatico, sull'adozione e la diffusione del software libero e sulla portabilit\u00e0 dei documenti informatici nella pubblica amministrazione\".\nLazio.\nIl 23 maggio 2012 il consiglio regionale del Lazio ha approvato la Legge Regionale su \"Disposizioni in materia di riutilizzo delle informazioni e dei dati pubblici e iniziative connesse\": legge sull'Open data ma che prevede che \"la Regione, in conformit\u00e0 con la legislazione statale vigente, conceda in uso gratuito ad altre amministrazioni pubbliche i programmi informatici di cui sia titolare o sviluppati per suo conto\" e \"una graduale sostituzione di programmi informatici proprietari con programmi informatici liberi\"\nPuglia.\nIl consiglio regionale della Puglia, in data 24 luglio 2012, ha approvato la LEGGE REGIONALE n. 20 \u201cNorme sul software libero, accessibilit\u00e0 di dati e documenti e hardware documentato\u201d:\nComuni e province.\nComune di Firenze.\ngiugno 2001: L'amministrazione comunale di Firenze ha approvato una mozione proponente\nl\"'Introduzione e espansione di Software Libero nella Pubblica Amministrazione\".\nComune di Lodi.\nmarzo 2002: approvata una mozione \"per l'introduzione ed espansione di Software Libero nella Pubblica Amministrazione\"\nComune di Roma.\nL'assessora al comune di Roma Mariella Gramaglia ha annunciato, nel febbraio 2004, la scelta dell'amministrazione di migrare gradualmente l'infrastruttura informatica a piattaforme di tipo aperto, sottolineando che le motivazioni sono prevalentemente di natura politica. \u00c8 inoltre previsto che la libera concorrenza sar\u00e0 favorevole alle piccole imprese locali fornitrici di sistemi open source.\nSotto l'impulso dell'assessorato \"Roma Semplice\" guidato da Flavia Marzano, la giunta capitolina guidata da Virginia Raggi, ha iniziato ad adottare, partendo dal 2016, una serie di strumenti open source nella pubblica amministrazione (la suite di posta elettronica \"Zimbra\", la piattaforma CMS \"Entando\", l'uso su circa 1.000 portatili della suite per l'ufficio LibreOffice), finendo con l'approvazione nella seduta del 14 ottobre 2016 della delibera n\u00ba 55. La delibera prevede sia l'uso del software libero per i computer dell'amministrazione, sia un'analisi, da parte del Dipartimento Innovazione Tecnologica, dell'impatto che una scelta di questo tipo comporterebbe a livello economico e funzionale (stima delle spese sostenute per l\u2019acquisto o il rinnovo delle licenze e il monitoraggio delle aree dove il software proprietario pu\u00f2 essere sostituito dal software libero, \"senza sacrificare le funzionalit\u00e0 attualmente in uso\").\nComune di Torino.\nLa citt\u00e0, nell'estate del 2014, decide di lasciare le soluzioni software proprietarie per migrare a sistemi operativi basati su Linux e programmi per ufficio open-source per gli 8300 computer dell'amministrazione. Promotori del cambiamento sono stati Gianmarco Montanari, city manager, e Sandro Golzio, direttore dei Sistemi Informativi. Come applicativi saranno adottati Openoffice e Firefox.\nProvincia di Bolzano.\nLe scuole italiane in provincia di Bolzano sono passate al Software Libero.\n\"A spingerci verso il software libero - spiega l'ispettore Lorenzi - non ci sono ragioni economiche legate ai costi delle licenze proprietarie. L'unica molla che ci ha spinto al cambiamento \u00e8 stato un approccio per cos\u00ec dire filosofico che seguiamo nei processi di istruzione. Crediamo che le tecnologie abbiano un ruolo fondamentale nella costruzione dei saperi e poter contare su tecnologie non proprietarie consente di allargare le possibilit\u00e0 di crescita\".\nAttualmente tutta la Provincia ha migrato (circa 7.000 pc) a LibreOffice.\nProvincia di Trento.\nCon l'adozione della Legge Provinciale nr. 16 in data 27 luglio 2012 la Provincia Autonoma di Trento riconosce la centralit\u00e0 dei dati pubblici, la loro accessibilit\u00e0 completa e permanente, la sicurezza e trasparenza del loro trattamento come valori inderogabili. L'art.8 in particolare stabilisce l'utilizzo di programmi basati su licenze di software libero e a codice sorgente aperto (FLOSS) nei sistemi informatici degli enti e societ\u00e0 provinciali, secondo principi di economicit\u00e0, efficienza ed efficacia; l'art. 9 inoltre assicura la disponibilit\u00e0, la gestione, l'accesso, la trasmissione, la conservazione e la fruibilit\u00e0 in modalit\u00e0 digitale dei dati pubblici e dei documenti contenenti dati pubblici di cui \u00e8 titolare, assicurandone la pubblicazione tramite la rete internet e utilizzando formato aperti definiti secondo gli standard internazionali.\nNel 2016 la Provincia autonoma di Trento ha completato il processo di migrazione ai formati aperti, adottando come software per la produttivit\u00e0 d'ufficio principale LibreOffice.\nComune di Rovereto.\nNel 2010 il Comune di Rovereto \u00e8 stato il primo di una serie di enti locali in Trentino a migrare l'intero parco delle postazioni informatiche degli utenti (oltre 400) al software di office automation (produttivit\u00e0 personale) OpenOffice (allora OpenOffice.org, ora Apache OpenOffice). Il dirigente del servizio informatica ing. Fabio Ropelato spiega che la scelta \u00e8 stata fatta su una pluralit\u00e0 di motivazioni, prima fra tutte l'esigenza di svincolare il documento e dato pubblico da una gestione e memorizzazione in formati proprietari.\nPrecedentemente erano gi\u00e0 state adottate soluzioni licenziate come software libero per praticamente tutti i sistemi server e i thin client (Linux), il sistema di posta e collaboration (Zimbra), il sistema telefonico VOIP (Asterisk), il browser Internet (Mozilla Firefox), ecc.\nBiblioteche.\nBiblioteca di Fermo.\nSulle postazioni pubbliche della Biblioteca Civica \"Romolo Spezioli\" di Fermo verr\u00e0 installato Ubuntu Linux.\nIstat.\nL'Istituto Nazionale di Statistica (Istat) sta lavorando da anni per introdurre software libero al proprio interno. Per fare questo dapprima \u00e8 stato creato un gruppo di lavoro sull'Open Source che ha iniziato a diffondere le tematiche del FLOSS, in seguito sono state prese alcune decisioni strategiche, tra cui la pi\u00f9 importante \u00e8 stata la migrazione dei server centrali a Linux.\nLa decisione iniziale \u00e8 del 2004: andava sostituito il parco installato composto da decine di server RISC IBM e da un server multiprocessore IBM/SP, tutti dotati del sistema operativo AIX.\n\u00c8 stata definita dapprima l'architettura hardware (server multiprocessore con processori CISC) e scelta la distribuzione Linux (si \u00e8 optato per Red Hat): la migrazione \u00e8 iniziata nel 2005, partendo da una sede \"pilota\" scelta tra le sedi romane dell'Istituto.\nDopo la fase di test, sono state migrate le applicazioni e i database, in parallelo con una fase di formazione del personale (informatico e statistico) sulle funzionalit\u00e0 della nuova piattaforma.\nDopo l'esito positivo della sperimentazione, si \u00e8 deciso di proseguire estendendo la migrazione a tutte le sedi; la migrazione si \u00e8 conclusa nel 2009.\nTra gli obiettivi raggiunti:\nIn parallelo \u00e8 stato introdotto l'ambiente Open Source R, l'uso di R ha consentito all'Istat di iniziare a scrivere software Open Source; alcuni pacchetti software Open Source sono oggi disponibili alla pagina http://www.istat.it/it/strumenti/metodi-e-software/software.\nRussia.\nIl governo.\nNell'ottobre 2003 il ministero russo all'informatizzazione ha stipulato un accordo con IBM\nper avviare un \"Centro di competenza Linux\". Enti pubblici, istituzioni educative ed aziende\npossono testare prodotti, ottenere supporto, consulenza, formazione e certificazione.\nSperanza del governo \u00e8 che questa iniziativa permetta alle aziende locali di acquisire conoscenze\nnel settore e acquisire competitivit\u00e0 a livello mondiale.\nIl decreto n\u00ba 2299-\u0440 del 17 ottobre 2010 ordina le autorit\u00e0 federali e le istituzioni di bilancio a fruire di software libero.\nSpagna.\nEstremadura.\nLa regione autonoma dell'Estremadura ha annunciato nel 2012 la migrazione a LinEx, distribuzione basata su Debian, per i 40.000 computer dell'amministrazione regionale dopo aver gi\u00e0 adottato lo stesso sistema operativo per il servizio sanitario pubblico e le scuole.\nStati Uniti.\nLo stato del Massachusetts.\nNell'agosto 2005 lo Stato del Massachusetts ha deliberato di utilizzare software libero per la propria documentazione ufficiale.\nIl Massachusetts \u00e8 stato il primo Stato degli USA ad affrontare la questione dell'utilizzo di formati aperti nei documenti pubblici.\nSu annuncio di Eric Kriss, segretario di stato per l'Amministrazione e le Finanze, il Massachusetts ha convocato un summit sull'open format summit il 9 giugno 2005. Tra gli intervenuti il Segretario Kriss, il CIO Peter Quinn, e rappresentanti di formati proprietari e aperti.\nIl 31 agosto 2005, il Massachusetts ha pubblicato una bozza della sua politica sull'open format che appoggia esplicitamente il formato OASIS OpenDocument a partire dal 2007, il primo Stato a compiere un'azione del genere.\nL'implicazione per i commercianti di software \u00e8 che i loro prodotti devono supportare gli open format a partire dal 2007, altrimenti verranno rimossi dalle scrivanie degli impiegati.\nMicrosoft Office, che fornisce la quasi totalit\u00e0 delle applicazioni per ufficio sui computer governativi del Massachusetts, ha risposto sottomettendo la sua tecnologia di formato di documenti, Office Open XML (Extensible Markup Language), all'Ecma International, un ente di standardizzazione.\nIl formato \u00e8 co-sponsorizzato da Apple, Barclays Capital, BP, the British Library, Essilor, Intel Corporation, Microsoft, NextPage Inc., Statoil ASA and Toshiba. La prossima versione di Microsoft Office, che arriver\u00e0 il prossimo anno, salver\u00e0 i documenti in questo formato.\nPeter Quinn ha annunciato le sue dimissioni il 28 dicembre 2005, citando la controversia sorta intorno alla politica dell'open.\nSvizzera.\nIl governo.\nDicembre 2005: 3000 server migrati a Linux\nAustria.\nVienna.\nNel 2005 migr\u00f2 da Microsoft Office 2002 a OpenOffice.org e cambi\u00f2 i propri server Microsoft Windows 2000 a GNU/Linux.\nIndia.\nKerala.\nGrazie al progetto IT@School nel Kerala fu adottato software libero e opensource per le scuole\nAssam.\nIl governo di Assam fece dell'opensource una parte del proprio programma politico\nRomania.\nLibrerie pubbliche.\nIOSSPL \u00e8 un progetto OpenSource usato per le librerie pubbliche."}
{"id": "293325", "revid": "10473", "url": "https://it.wikipedia.org/wiki?curid=293325", "title": "Certification authority", "text": ""}
{"id": "293328", "revid": "7512463", "url": "https://it.wikipedia.org/wiki?curid=293328", "title": "Arco ribassato", "text": ""}
{"id": "293331", "revid": "116299727", "url": "https://it.wikipedia.org/wiki?curid=293331", "title": "Insegne imperiali del Giappone", "text": "Le insegne imperiali del Giappone (\u4e09\u7a2e\u306e\u795e\u5668, \"Sanshu no Jingi\" o i \"Tre sacri tesori\") sono la spada Kusanagi (\u8349\u8599\u5263) (che attualmente si ritiene sia una replica dell'originale), la gemma Yasakani no Magatama (\u516b\u5c3a\u74ca\u66f2\u7389) e lo specchio Yata no Kagami (\u516b\u54ab\u93e1). Conosciuti come i tre tesori sacri del Giappone, le insegne rappresentano tre virt\u00f9: il valore (la spada), la saggezza (lo specchio) e la benevolenza (la gemma).\nUbicazione e simbologia.\nLa spada si trova al tempio di Atsuta a Nagoya, lo specchio al tempio di Ise nella prefettura di Mie e la gemma al Palazzo imperiale di Tokyo. Dal 690 la presentazione di questi oggetti all'imperatore da parte dei sacerdoti del tempio \u00e8 la parte centrale della cerimonia di insediamento sul trono imperiale. Questa cerimonia non \u00e8 pubblica e gli oggetti, per tradizione, sono visti solo dall'imperatore e da determinati sacerdoti. Per questo non ne esistono fotografie o disegni conosciuti.\nLeggenda.\nSecondo la leggenda, questi oggetti furono portati da Ninigi-no-Mikoto, il leggendario antenato degli imperatori giapponesi, quando la nonna, la dea del sole Amaterasu, lo invi\u00f2 per pacificare il Giappone. Successivamente divennero il simbolo della divinit\u00e0 dell'imperatore, considerato il discendente di Amaterasu e come tale legittimato ad essere il supremo governatore del Giappone.\nQuando Amaterasu si nascose dal fratello Susanoo entrando in una caverna, gettando cos\u00ec il mondo nell'oscurit\u00e0, la dea Ama-no-Uzume appese fuori dalla caverna la gemma e lo specchio per attirarla all'esterno. Avvicinatasi Amaterasu vide la sua immagine riflessa nello specchio e ne rimase cos\u00ec stupita che gli altri dei poterono portarla fuori dalla caverna. In seguito Susanoo si scus\u00f2 con Amaterasu regalandole la spada Kusanagi, che aveva estratto del corpo del drago a otto teste Orochi.\nDurante il \"Periodo delle dinastie del Nord e del Sud\" (Nanboku-ch\u014d, dal 1336 al 1392) il possesso delle insegne regali da parte della dinastia del sud ha indotto i cronisti moderni a considerarla come la dinastia legittima per quanto riguarda la successione imperiale."}
{"id": "293332", "revid": "1711941", "url": "https://it.wikipedia.org/wiki?curid=293332", "title": "Legge delle guarentigie", "text": "La legge delle guarentigie \u00e8 un provvedimento legislativo del Regno d'Italia, promulgato il 13 maggio 1871, che regol\u00f2 i rapporti tra Stato italiano e Santa Sede fino al 1929, quando furono conclusi i Patti Lateranensi.\nStoria.\nGenesi della legge.\nAll'indomani della presa di Roma (1870) e dell'insediamento del governo italiano nell'Urbe, il ministro di Grazia, Giustizia e Culti del governo Lanza, Matteo Raeli, ebbe l'incarico di redigere una legge per disciplinare i rapporti tra il Regno d'Italia e la Santa Sede, che venne per brevit\u00e0 definita \u00ablegge delle guarentigie\u00bb (garanzie) e che fu licenziata dal parlamento il 13 maggio 1871, con il n.214 e con il titolo \"Legge sulle prerogative del Sommo Pontefice e della Santa Sede, e sulle relazioni dello Stato con la Chiesa\".\nLa legge constava di venti articoli e si divideva in due parti.\nLa prima riguardava le prerogative del Pontefice a cui venivano garantite l'inviolabilit\u00e0 della persona, gli onori sovrani, il diritto di avere al proprio servizio guardie armate a difesa dei palazzi vaticani, Laterano, Cancelleria e Palazzo Pontificio di Castel Gandolfo; tali immobili erano esentati dalla giurisdizione delle leggi italiane, assicurava libert\u00e0 di comunicazioni postali e telegrafiche e il diritto di rappresentanza diplomatica. Infine si garantiva, con l'articolo 4 della legge, un introito annuo di 3\u00a0225\u00a0000 lire (pari a circa 14,5 milioni di euro del 2012) per il mantenimento del pontefice, del Sacro Collegio e dei palazzi apostolici.\nLa seconda parte regolava i rapporti fra Stato e Chiesa cattolica, garantendo a entrambi la massima pacifica indipendenza; inoltre al clero veniva riconosciuta illimitata libert\u00e0 di riunione e i vescovi erano esentati dal giuramento al Re.\nReazione della Santa Sede.\nAl momento dell'approvazione della legge, lo Stato italiano e la Santa Sede non avevano rapporti bilaterali;\nPio IX, che si era chiuso nei palazzi vaticani dichiarandosi prigioniero politico in seguito alla breccia di Porta Pia, consider\u00f2 le norme un atto unilaterale dello Stato italiano e pertanto lo dichiar\u00f2 inaccettabile. Il 15 maggio 1871, ovvero due giorni dopo l'approvazione della legge, il pontefice eman\u00f2 l'enciclica \"\"Ubi nos\", con la quale veniva ribadito che il potere spirituale non poteva essere considerato disgiuntamente da quello temporale. La legge, inoltre, incontr\u00f2 l'opposizione tanto dei clericali quanto dei giurisdizionalisti (i quali, per\u00f2, riuscirono a strappare qualche concessione, giacch\u00e9 i beni riconosciuti in godimento al Pontefice rimanevano comunque parte dei beni indisponibili dello Stato italiano), anche perch\u00e9 conserv\u00f2 il \"placet\" governativo sulle nomine dei vescovi, dei parroci e, in genere, di tutti gli uffici ecclesiastici, eccetto quelli delle diocesi di Roma e delle sedi suburbicarie. \nAll'intransigenza di Pio IX, che defin\u00ec la legge un \"mostruoso prodotto della giurisprudenza rivoluzionaria\", lo Stato rispose con altrettanta intransigenza, sollecitato dalla sinistra (ispirata ai principi dell'anticlericalismo) la quale ottenne che fossero soppresse tutte le facolt\u00e0 di Teologia dalle universit\u00e0 italiane e che i seminari fossero sottoposti a controllo statale.\nI rapporti Chiesa-Stato italiano andarono peggiorando quando, nel 1874, la Curia romana giunse a vietare esplicitamente ai cattolici, con la formula del \"non expedit\" (\"non conviene\"), la partecipazione alla vita politica. Nel 1905, un\u2019ala del parlamento italiano riteneva che ormai la dotazione annua prevista dalla legge fosse prescritta, ma i giuristi cattolici dell\u2019epoca e, soprattutto, il gesuita P. Salvatore Brandi e Mons. Nazareno Patrizi, diedero vita ad una serie di pubblicazioni di diritto pubblico in favore della Santa Sede. \nMons. Nazareno Patrizi, nel suo \"La dotazione imprescrittibile e la legge delle guarentigie\", un testo commissionatogli da S. Pio X, per tramite dello stesso P. Salvatore Brandi, espose la necessit\u00e0 delle guarentigie come dovere non solo legale, ma morale del governo italiano nei confronti del Romano Pontefice, al quale erano stati tolti i beni della stessa Santa Sede, che amministrava e nella quale egli per la natura stessa del suo incarico s'immedesima. Il parlamento italiano mantenne la dotazione annua ed i privilegi annessi alla legge delle guarentigie e, nel 1929, la situazione si sarebbe compiutamente risolta mediante il Concordato tra S. Sede ed Italia.\nNell'et\u00e0 giolittiana il divieto di votare sarebbe stato eliminato progressivamente, fino al completo rientro dei cattolici \"come elettori e come eletti\"\" nella vita politica italiana, ad opera di Benedetto XV in occasione delle elezioni del 1919.\nIn questo senso il Parlamento intese fare concessioni che per\u00f2 potevano essere revocate in qualsiasi momento."}
{"id": "293335", "revid": "709406", "url": "https://it.wikipedia.org/wiki?curid=293335", "title": "SCOR", "text": "SCOR, acronimo di Supply-Chain Operations Reference, \u00e8 un modello di riferimento per il processo di gestione della catena dei fornitori.\n\u00c8 stato sviluppato e validato dal Supply-Chain Council perch\u00e9 venga usato come strumento standard per la descrizione dei processi di gestione della catena dei fornitori. SCOR fa s\u00ec che tutti gli attori coinvolti in una catena di fornitori possano riferirsi, descrivere e migliorare le metodologie ed i processi sviluppati.\nSCOR \u00e8 uno strumento gestionale che descrive l'intero processo dal fornitore del fornitore al cliente del cliente. Il modello SCOR \u00e8 stato sviluppato per descrivere le attivit\u00e0 associate a tutte le fasi del processo che consente di soddisfare le richieste di un cliente.\nIl modello pu\u00f2 essere usato per descrivere catene di fornitori di qualunque complessit\u00e0 usando un insieme comune di definizioni e assemblando mattoncini prefabbricati. Il modello ha avuto successo ed \u00e8 stato adottato dai settori industriali pi\u00f9 disparati."}
{"id": "293338", "revid": "287204", "url": "https://it.wikipedia.org/wiki?curid=293338", "title": "Alessandra Martines", "text": "Nel corso della sua carriera internazionale di attrice, dopo essere stata una ballerina classica di successo e aver lavorato con alcuni tra i massimi nomi della storia della danza, ha avuto molti ruoli, sia sul piccolo che sul grande schermo, oltre che in teatro.\nBiografia.\nCugina di secondo grado di Carla Bruni e Valeria Bruni Tedeschi, all'et\u00e0 di cinque anni si trasferisce in Francia con la famiglia. Adolescente, si iscrive al \"Conservatorio nazionale superiore di musica e danza\" di Parigi, dove studia anche solfeggio, storia e teoria della danza e della musica e danza classica. Nella danza accumula una serie di esperienze notevoli, arrivando a lavorare con alcuni tra i pi\u00f9 grandi nomi della storia della danza. Dopo aver studiato con Ghislaine Thesmair, esordisce come ballerina all'Opera di Zurigo a 15 anni. A 18 anni si trasferisce negli Stati Uniti dove lavora con George Balanchine, direttore del prestigioso New York City Ballet, che la chiama a far parte del corpo di ballo. Con il New York City Ballet effettua anche un tour estivo in alcune delle maggiori citt\u00e0 europee durante il quale si esibisce in noti lavori come \"Agon\" ed altri; lavora anche una compagnia teatrale di Chicago, il Chicago City Ballet.\nTornata in Europa, diviene prima ballerina e prende parte a rappresentazioni importanti tra cui \"Carmen\" e \"Fedra\" al Teatro dell'Opera di Roma, sotto la direzione di Maja Plissetskaya. Lavora poi a \"L'angelo azzurro\" al Teatro Verdi di Trieste, sotto la direzione del maestro Roland Petit. La Martines viene riconosciuta come una \"\u00e9toile\": ne vengono apprezzate la tecnica, l'eleganza, la classe e la serenit\u00e0 d'esecuzione oltre alla bellezza fisica come sottolineer\u00e0, tra gli altri, anche Vittoria Ottolenghi. \u00c8 anche protagonista di una \"Adriana Lecouvreur\" diretta da Mauro Bolognini sempre al teatro dell'Opera.\nDopo gli studi e le esperienze lavorative come ballerina classica, viene notata da Gianni Boncompagni che la invita, nel 1985, prima come \u00e9toile in televisione; \u00e8 cos\u00ec ospite di Raffaella Carr\u00e0 e poi la lancia, nell'autunno successivo, nel programma TV \"Pronto, chi gioca?\" condotto da Enrica Bonaccorti in cui, oltre a danzare sulle note della sigla iniziale, si esibisce sia in coreografie originali firmate Don Lurio sia in alcuni pezzi di danza classica affiancata da partner come Raffaele Paganini o Vladimir Derevianko. In seguito lavora a fianco di Pippo Baudo con il quale approda al sabato sera con \"Fantastico 7\" nel 1986. Esegue tanti balletti ed alcuni duetti coreografici e musicali con Lorella Cuccarini.\nPrima del variet\u00e0 del sabato sera, tuttavia, il suo nome \u00e8 in cartellone a Nervi dove, nel luglio 1986, si esibiscono grandi stelle della danza. Nel febbraio del 1987 \u00e8 ospite in due puntate dello show di Canale 5 \"Sandra e Raimondo Show\" dove, tra le altre cose, esegue due coreografie di Gino Landi, e nel novembre dello stesso anno in due puntate di \"Fantastico 8\" con Adriano Celentano dove si esibisce in coreografie di Roland Petit: \"Il pipistrello\" e \"Codrille\". Nel luglio del 1987 presenta in diretta da piazza di Spagna accanto ad Alessandro Cecchi Paone \"Donna sotto le stelle\", annuale appuntamento mondano con la moda italiana. In quegli anni \u00e8 spesso ospite in vari programmi tv e la stampa parla molto di lei anche per la storia sentimentale con l'attore Urbano Barberini.\nNel 1988 prende parte come ospite fissa al variet\u00e0 televisivo \"Europa Europa\" insieme a Fabrizio Frizzi ed Elisabetta Gardini, insieme all\"\u00e9toile\" Denys Ganio e con le coreografie di Dennis Wayne. Balla anche in due puntate dello show di Rai 2 \"Cinema, che follia!\" impersonando Marlene Dietrich. Partecipa al premio Fiuggi esibendosi in una coreografia da \"Cats\" insieme a Denys Wayne. Nel 1989 \u00e8 nuovamente protagonista in \"Fantastico 10\" a fianco di Massimo Ranieri, Anna Oxa e Giancarlo Magalli. Subito dopo va in onda su Rai 1 la miniserie tv \"Passi d'amore\" con la regia di Sergio Sollima dove Martines \u00e8 protagonista ed ha accanto, tra gli altri, Daniel Olbrychski; \u00e8 il primo ruolo di Alessandra Martines come attrice; il film tv ottiene grande successo con ascolti che sfiorano i nove milioni di telespettatori.\nInizia anche a recitare per il cinema. Nel 1987 le viene offerto un ruolo dal regista P\u00e1l S\u00e1ndor, che in quel periodo, cerca una ballerina per il suo film \"Miss Arizona\"; si trova al fianco di Marcello Mastroianni e Hanna Schygulla. Nel 1988 recita in \"Saremo felici\" di cui Alessandra \u00e8 coprotagonista insieme ad Amanda Sandrelli e Jo Champa. Nel 1989 interpreta il ruolo della principessa Alina, in \"Sinbad of the Seven Seas\" di Enzo G. Castellari prodotto dalla Cannon Films e con Lou Ferrigno. In seguito \u00e8 protagonista di un adattamento teatrale de \"L'appartamento\" di Billy Wilder, regia di Franca Valeri, ottenendo un buon successo.\nNel 1991 Lamberto Bava le propone il ruolo da protagonista nel film tv \"Fantaghir\u00f2\"; accanto ad Alessandra recita Kim Rossi Stuart. Il notevole successo del film di Bava fa divenire Alessandra Martines uno dei volti pi\u00f9 noti della televisione italiana. Nel 1992 vince un Telegatto come migliore protagonista per la serie. La saga di \"Fantaghir\u00f2\" comprender\u00e0 altri quattro film, l'ultimo dei quali girato nel 1996. \u00c8 anche protagonista di una puntata di \"Variet\u00e0\" spettacolo di Rai 1 in cui, in ogni puntata, Pippo Baudo celebra due personaggi di successo del mondo dello spettacolo. Nell'aprile 1993 va in onda \"Colpo di coda\" con Stefania Sandrelli e Giancarlo Giannini in cui Alessandra interpreta un giovane avvocato. A partire da questo momento, \u00e8 sempre pi\u00f9 attrice e sempre meno ballerina.\nNel periodo di massimo successo, Alessandra incontra il regista francese Claude Lelouch, che dapprima la scrittura per la pubblicit\u00e0 di un profumo, poi le offre il ruolo di Alessandra Barrucq in \"L'amante del tuo amante \u00e8 la mia amante\" (1993), e due anni dopo, quello di Elise Ziman ne \"I miserabili\", al fianco di Jean-Paul Belmondo. Per questa sua intensa interpretazione Alessandra vince l'Efebo d'argento nel 1996 ad Agrigento come miglior interprete femminile. Il film si aggiudica anche il Globo d'oro come miglior film straniero oltre ad alcuni riconoscimenti in Francia. Occasionalmente modella per riviste patinate come \"Vogue\" o \"Harper's Bazaar\", nel 1993, in occasione dell'uscita nelle sale di \"L'amante del tuo amante \u00e8 la mia amante\", sfila a Parigi per Dior.\nNonostante la differenza d'et\u00e0 (Lelouch \u00e8 nato nel 1937), i due decidono di sposarsi nel 1995 e pi\u00f9 tardi di avere una figlia, Stella, nata il 10 ottobre 1998. La coppia divorzia nel 2008. Martines diventa un'attrice del cinema francese. Dopo \"I miserabili\" continua ad apparire in tutti i film girati dal marito, come \"Per caso o per azzardo\", per il quale Alessandra ha ottenuto un Silver Hugo come migliore attrice nel 1998 al Chicago International Film Festival. Nel 2002 \"And Now... Ladies &amp; Gentlemen\", girato accanto a Jeremy Irons chiude fuori concorso il Festival di Cannes. Sempre diretta da Lelouch, interpreta la prima parte di una trilogia dedicata al genere umano: \"Les Parisiens\". In seguito uscir\u00e0 un altro film, rimontaggio delle prime due parti della trilogia - \"Les Parisiens\" e \"Le bonheur c'est mieux que la vie\" -, con titolo \"Le courage d'aimer\".\nIl 2005 \u00e8 l'anno del ritorno sulle scene italiane: dopo una partecipazione al film tv \"Don Bosco\", \u00e8 protagonista della mini-fiction di Rai 1 \"Edda\", in cui interpreta il ruolo della figlia del Duce Edda Ciano Mussolini, e con Nancy Brilli e Gabriel Garko su Canale 5 in \"I colori della vita\". Nel dicembre dello stesso interpreta Adele nella fiction di Canale 5 \"Caterina e le sue figlie\" con Virna Lisi e Sarah Felberbaum. Ottiene, nel 2007, un buon successo in Francia come coprotagonista di \"L'Heure z\u00e9ro\" - tratto da un giallo di Agatha Christie - diretto da Pascal Thomas. Successivamente lavora con Jean Becker in \"Deux jours a tuer\", ed \u00e8 protagonista di \"Panique !\" accanto a Richard Anconina.\nHa scritto un libro di favole, \"Contes pour Stella\", i cui proventi sono andati all'Unicef, \u00e8 stata testimonial in diverse campagne pubblicitarie (fra le tante, quelle per Renault e Autobianchi) e ha collaborato, nel 2008, al disco del tenore italiano Vittorio Grigolo \"The Romantic Hero\", girando anche un videoclip per lo stesso. Nell'autunno 2010 ha interpretato la giovane madre di Bernadette Soubirous in \"\" diretto da Jean Sagols. Nel 2011 prende parte a due edizioni di \"Danse avec les stars\" come membro della giuria; seguiranno due edizioni (2013-2014) di \"The Best\" su TF1.\nNel 2008, sul set de \"La reine et le cardinal\", conosce l'attore francese Cyril Descours, con il quale inizia una relazione. Il 26 ottobre 2012 nasce il loro figlio Hugo; la coppia si separer\u00e0 nel 2018. Dopo la nascita del figlio, Martines torna a lavorare in Italia con un ruolo in \"Furore\", diretto da Alessio Inturri. Il 31 agosto 2014, durante l'edizione numero 71 del Festival del cinema di Venezia, viene insignita del premio Kin\u00e9o FilmFest per la sua carriera di attrice ed artista internazionale. Nel maggio 2015 \u00e8 stata madrina dell'Ischia Global durante il Festival di Cannes, del quale, nel corso degli anni, \u00e8 stata pi\u00f9 volte ospite; successivamente \u00e8 ritornata al cinema con \"L'araign\u00e9e rouge\" di Franck Florino, in cui interpreta il personaggio di Sonia."}
{"id": "293341", "revid": "78273", "url": "https://it.wikipedia.org/wiki?curid=293341", "title": "Nicoletta Consolo", "text": ""}
{"id": "293342", "revid": "180559", "url": "https://it.wikipedia.org/wiki?curid=293342", "title": "Car pooling", "text": "Il car pooling, anche chiamato in italiano co(n)vetturaggio (dal francese \"covoiturage\"), auto di gruppo, auto condivisa, viaggio condiviso o concarreggio, indica una modalit\u00e0 di trasporto che consiste nella condivisione di automobili private tra un gruppo di persone, con il fine principale di ridurre i costi del trasporto: \u00e8 uno degli ambiti di intervento della cosiddetta mobilit\u00e0 sostenibile.\nModalit\u00e0 di attuazione.\nNel convetturaggio uno o pi\u00f9 dei soggetti coinvolti mettono a disposizione il proprio veicolo, eventualmente alternandosi nell'uso, mentre gli altri contribuiscono con adeguate somme di denaro a coprire una parte delle spese sostenute dagli autisti. Tale modalit\u00e0 di trasporto \u00e8 diffusa in ambienti lavorativi o universitari, dove diversi soggetti, che percorrono la medesima tratta nella stessa fascia oraria, spontaneamente si accordano per viaggiare insieme.\nLa pratica del condividere l'auto \u00e8 maggiormente diffusa nei paesi del Nord Europa e negli Stati Uniti d'America, dove esistono associazioni specifiche e la pratica \u00e8 prevista anche nella segnaletica stradale, mentre trova tuttora moderata applicazione in Italia; cominciano per\u00f2 a svilupparsi alcune iniziative specifiche che trovano spazio anche sui quotidiani nazionali.\nAl 2009 risale un'iniziativa ufficiale da parte di Autostrade per l'Italia per l'incentivazione al convetturaggio: sulle autostrade A8 e A9 riduzioni sull'importo del pedaggio autostradale.\nLe piattaforme di rete per il convetturaggio.\nLa pratica del convetturaggio ha visto negli ultimi anni un incremento notevole, grazie alla diffusione di numerose piattaforme di rete che consentono a chi cerca un passaggio e a chi lo offre di incontrarsi e definire al meglio i dettagli organizzativi del viaggio, sia esso di natura occasionale o continuata. Le piattaforme di rete consentono, in particolare, di superare uno dei principali ostacoli della diffusione della pratica dell'auto condivisa, dato dalla naturale diffidenza nel condividere un viaggio in auto con degli sconosciuti. Grazie a un sistema di commenti presente su alcune piattaforme, \u00e8 possibile infatti conoscere in anticipo il comportamento abituale del proprio eventuale compagno di viaggio, facilitando il superamento della diffidenza e l'accettazione della condivisione dello spostamento. Si \u00e8 diffuso di recente anche l'utilizzo di applicazioni per smartphone per l'organizzazione di viaggi in \"car pooling\".\nDemografia del convetturaggio in Italia.\nSecondo uno studio pubblicato nel febbraio 2011 da uno dei principali portali di convetturaggio in Italia, a praticarlo sarebbero essenzialmente i giovani: il 31% degli utenti sarebbe compreso nella fascia 18-24; il 29% in quella dai 25 ai 34 anni. Le donne sarebbero meno propense rispetto agli uomini a condividere l'auto, ma rappresenterebbero comunque il 38% degli utenti.\nSecondo lo studio pubblicato a maggio 2012 da uno dei principali portali di Social Carpooling in Italia, il pubblico di sesso femminile ha ottenuto una crescita del 48% nell'anno 2012.\nGli ultimi dati pubblicati (ottobre 2012) evidenziano un'ampia diffusione del convetturagigo principalmente in Lombardia, Lazio e Piemonte;\ntale pratica sembra essere particolarmente amata dagli studenti, ma anche dai membri dell'esercito e delle forze dell'ordine.\nA livello di distribuzione geografica, il convetturaggio sarebbe praticato maggiormente nelle aree metropolitane e nel Nord Italia\u00a0\u2013 con Milano, Roma, Torino, Como, Verona, Vicenza e Pistoia in testa \u2013 mentre nel Mezzogiorno e soprattutto in Sardegna stenta ancora a diffondersi; unico comune meridionale a fornire tale servizio \u00e8 il comune di Salerno, dal 25 gennaio 2012."}
{"id": "293345", "revid": "729019", "url": "https://it.wikipedia.org/wiki?curid=293345", "title": "Comitato esecutivo per i servizi di informazione e sicurezza", "text": "Il Comitato esecutivo per i servizi di informazione e sicurezza (\"CESIS\") \u00e8 stato un organo di coordinamento dei servizi segreti italiani, Autorit\u00e0 nazionale per la sicurezza, in attivit\u00e0 dal 1978 fino alla riforma dell'intelligence italiana del 2007.\nStoria.\nFu istituito con la legge 24 ottobre 1977, n. 801, che riformava l'intelligence italiana, sopprimeva il SID e istituiva il Servizio per le informazioni e la sicurezza militare e il Servizio per le informazioni e la sicurezza democratica. Il comitato aveva il compito di coordinare i due servizi. Era posto sotto le dirette dipendenze della Presidenza del Consiglio dei ministri.\nFunzioni.\nLa sua segreteria generale rappresentava il punto d'incontro fra i due servizi, e aveva il compito di presentare il materiale raccolto al Governo e Parlamento; attraverso di essa il presidente del Consiglio garantiva l'unit\u00e0 della direzione politica dei servizi.\nIl segretario generale esercitava la funzione di Autorit\u00e0 nazionale per la sicurezza, formalmente propria del presidente del Consiglio.\nIl personale che lavorava sotto la supervisione dell'Autorit\u00e0 per la Sicurezza era collocato presso il terzo reparto dell'ufficio. \nAl suo interno \u00e8 posto l'\"Ufficio Centrale per la Sicurezza\" (UCSI) con la funzione di tutelare il segreto di stato.\nIl primo responsabile del comitato fu il prefetto Gaetano Napoletano, mentre l'ultimo a ricoprirne l'incarico fu Giuseppe Cucchi che traghetta il servizio nel nuovo Dipartimento delle informazioni per la sicurezza."}
{"id": "293349", "revid": "712828", "url": "https://it.wikipedia.org/wiki?curid=293349", "title": "Obaba (personaggio)", "text": ""}
{"id": "293350", "revid": "287204", "url": "https://it.wikipedia.org/wiki?curid=293350", "title": "Kamikaze (disambigua)", "text": ""}
{"id": "293364", "revid": "767487", "url": "https://it.wikipedia.org/wiki?curid=293364", "title": "Slowdive", "text": "Gli Slowdive sono un gruppo musicale britannico formatosi a Reading nel 1989, tra i principali esponenti del genere shoegaze. Scioltisi nel 1995, si sono ricostituiti nel 2014, dopo quasi vent'anni di inattivit\u00e0.\nIl nome.\nIl nome del gruppo (tradotto dall'inglese \"tuffo lento\") \u00e8 ispirato da un sogno fatto dal bassista Nick Chaplin e dall'omonima canzone dei Siouxsie and the Banshees, uno dei gruppi preferiti di Rachel Goswell.\nStoria del gruppo.\nIl gruppo si forma nel 1989 su iniziativa di Neil Halstead (chitarra e voce), Rachel Goswell (chitarra e voce), Christian Savill (chitarra), Adrian Sell (batteria) e Nick Chaplin (basso). Sin dagli esordi caratterizzano il proprio suono per gli intrecci di chitarre, il delicato incedere del feedback e distorsioni che si posano su una sezione ritmica minimalista, a tratti appena accennata.\nNel 1990 firmano per l'etichetta Creation di Alan McGee e pubblicano l'esordio discografico, rappresentato dall'EP \"Slowdive\", contenente il brano omonimo. Nel disco gi\u00e0 si delineano le caratteristiche principali del suono della band: lunghe sinfonie distorte a cui si sovrappongono gli intrecci vocali. Nel 1991 esce il secondo EP \"Morningrise\", che riutilizza la formula del loro esordio. In questo lavoro, costituito da tre brani, alla batteria c'\u00e8 Neil Carter, che ha sostituito Sell. Pochi mesi dopo ci sar\u00e0 un nuovo cambio con l'ingresso di Simon Scott.\nIl successivo EP \"Holding our Breath\" (1991) contiene \"Catch the Breeze\", che finir\u00e0 poi sul loro LP d'esordio, e \"Shine\". Contiene inoltre la cover di \"Golden Hair\" di Syd Barrett (tratta da una poesia di James Joyce), proposta in una chiave ancora pi\u00f9 eterea rispetto all'originale.\nL'esordio sulla lunga distanza avviene nel settembre 1991 con l'album \"Just for a Day\", definito da molti critici di settore come una pietra miliare dello shoegaze.\nL'anno successivo esce la raccolta \"Blueday\" (Creation, 1992) che raccoglie tutti gli EP precedenti all'uscita di \"Just for a Day\". Avviene inoltre un nuovo avvicendamento alla batteria, con Ian McCutcheon che rileva Scott.\nIl secondo LP, \"Souvlaki\" (1993), si apre con la ballata \"Alison\", nella quale le chitarre e le voci si intrecciano a tratteggiare la stessa melodia. Il disco si avvale della presenza in due canzoni di Brian Eno, che \u00e8 anche attestato come coautore di \"Sing\". Nell'album compaiono accenni elettronici, che si uniscono alle sinfonie di chitarre cariche di delay.\nNel 1994 esce l'EP \"In Mind\". Tre brani di questo lavoro vengono inseriti come bonus track nella versione americana di \"Souvlaki\".\nDopo che Neil Halstead decide di intraprendere definitivamente la strada dello sperimentalismo puro, sia Chaplin che Savill lasciano il gruppo durante le registrazioni del terzo disco. In un clima paradossale viene pubblicato \"Pygmalion\" (1995), l'ultimo album targato Slowdive. Il disco si muove su coordinate decisamente pi\u00f9 ambient, vicino al post-rock dei Talk Talk e dei Bark Psychosis. Il giudizio critico sul disco \u00e8 controverso: per alcuni rappresenta il disco pi\u00f9 riuscito della band mentre per altri solo un lavoro interlocutorio, sicuramente un disco di rottura. I due brani pi\u00f9 riusciti ed ancora legati al suono dei dischi precedenti dell'album sono \"Crazy For You\" e \"Blue Skied An' Clear\", quest'ultimo incluso anche nella colonna sonora del film \"Doom Generation\" di Gregg Araki.\nIl mancato successo del terzo album, cos\u00ec sperimentale e distante anni luce dal brit pop, all'epoca in pieno boom, porta Alan McGee (boss della Creation Records) a interrompere il rapporto con il gruppo. Il gruppo si scioglie nello stesso anno: Chaplin e Savill avevano gi\u00e0 lasciato il progetto insoddisfatti del nuovo corso intrapreso, mentre Neil Halstead e Rachel Goswell firmano con la 4AD dando vita ai Mojave 3.\nNel 2010, come Slowdive, il gruppo pubblica un album Best of chiamato \"The Shining Breeze: the Slowdive Anthology\".\nNel 2014 il gruppo si riunisce dopo quasi vent'anni di inattivit\u00e0 (come avvenuto in precedenza per i My Bloody Valentine) e comincia un tour europeo. Neil Halstead e Rachel Goswell non nascondono la probabile futura uscita di un nuovo album, composto da tracce inedite.\nNel gennaio 2017, gli Slowdive annunciano di aver firmato per l'etichetta Dead Oceans e confermano di essere al lavoro su materiale nuovo. Il 12 gennaio 2017 la band pubblica \"Star Roving\", il loro primo singolo dopo 22 anni. Il successivo 28 marzo viene annunciato il nuovo album, chiamato semplicemente \"Slowdive\"; ad accompagnare l'annuncio \u00e8 il secondo singolo \"Sugar for the Pill\"."}
{"id": "293396", "revid": "226458", "url": "https://it.wikipedia.org/wiki?curid=293396", "title": "Tales from the Floating Vagabond", "text": "Tales from the Floating Vagabond (\"Storie del Vagabondo galleggiante\"), \u00e8 un gioco di ruolo edito nel 1991 negli Stati Uniti dalla Avalon Hill, oggi parte integrante della Hasbro. \u00c8 stato sviluppato da Nick Atlas e Lee Garvin, ed ha un'ambientazione altamente umoristica e parodistica, che permette ampie libert\u00e0 al giocatori e al master nello scegliere i personaggi e l'avventura.\nLa Storia.\nIl \"Floating Vagabond\" (\"Vagabondo galleggiante\") \u00e8 un bar, attorno a cui ruotano le avventure, questo \u00e8 situato su un grosso asteroide del Multiverso, in cui il gestore, \"Sputo\", ha installato un \"generatore di portali casuali\", che ha la caratteristica di portare nel suo locale ogni avventore che abbia messo piede in un qualunque bar del Multiverso. I micidiali alcolici di Sputo rendono possibile ogni avventura per i suoi clienti, impersonati dai giocatori; Questi ultimi vengono appunto chiamati \"avventori\", mentre il master \u00e8 il \"Barista\", l'entit\u00e0 supremo il quale giudizio \u00e8 unico... ma \"revocabilissimo\": sono infatti permesse corruzioni da parte dei giocatori con le promesse di alcol, cibo, donne (o uomini, dipende).\nI personaggi.\nDal momento che il Multiverso \u00e8 popolato da creature di ogni tipo e genere immaginabile, agli avventori \u00e8 permesso giocare qualunque personaggio possano desiderare: non \u00e8 strano trovare una compagnia formata da canidi, umani, oggetti animati o alieni: sta al Barista conciliare la loro presenza. I personaggi hanno una loro scheda con alcune caratteristiche, tra cui la fortuna (Culo), e il grado di \"figosit\u00e0\", assenti da giochi di ruolo pi\u00f9 seri, quali, ad esempio, \"Dungeons &amp; Dragons\". Ad aumentare l'ilarit\u00e0 generale del gioco, ogni giocatore deve poi scegliere un \"effetto\", cio\u00e8 un ulteriore caratteristica del proprio personaggio: alcuni effetti (o \"Shtick\") sono l'effetto \u00abRambo\u00bb, che permette al giocatore di non essere mai colpito con un'arma a distanza se si \u00e8 attaccati a corto raggio (palese parodia del celebre personaggio cinematografico), o l'effetto \u00abci vorrebbe un miracolo!\u00bb che, a discrezione del Barista, pu\u00f2 portare ad eventi improbabili che salvino la pelle del personaggio (ad esempio, un profondo burrone in cui esso viene gettato potrebbe essere in realt\u00e0 una discarica di materassi). Anche le abilit\u00e0 dei personaggi sono fortemente ironiche e spesso inutili, con alcuni esempi notevoli, quali: \"rutto fotonico\", \"sbronzarsi\", \"festeggiare come un ossesso\", \"notare ovviet\u00e0\", \"fare battute bastarde\", \"sembrare figo in ogni occasione\".\nNecessario.\nPer una sessione di \"Tales of the Floating Vagabond\" sono necessari, secondo il manuale:\nSono invece consigliati:\nEdizioni.\nSono stati pubblicati i seguenti libri\nIl gioco \u00e8 ufficialmente inedito in italiano. Una traduzione italiana non ufficiale \u00e8 rintracciabile in rete."}
{"id": "293397", "revid": "84184", "url": "https://it.wikipedia.org/wiki?curid=293397", "title": "Deontologia", "text": "La deontologia, dal greco \u03b4\u03ad\u03bf\u03bd -\u03bf\u03bd\u03c4\u03bf\u03c2 (\"deon\") e -\u03bb\u03bf\u03b3\u03af\u03b1 (\"logh\u00eca\"), \u00e8 letteralmente lo \"studio del dovere\", cio\u00e8 la trattazione filosofico-pratica delle azioni doverose e la loro codificazione.\nDefinizione.\nPur studiato gi\u00e0 nell'ambito della \"Ragion pratica\" di Kant, il neologismo filosofico \u00e8 stato usato per la prima volta nell'opera \"Deontology or the Science of Morality\" (pubblicata postuma nel 1834) di Jeremy Bentham (1748-1832) che cos\u00ec chiam\u00f2 la sua dottrina utilitaristica dei doveri.\n\"Consultando l\"Oxford English Dictionary\" e il \"Wordreference Dictionary\" \"on line\" emerge che:\nA) l\u2019italiano \"etica\", intesa al singolare come filosofia morale, si traduce in inglese con \"ethics\";\nB) l\u2019italiano \"etica\", intesa al plurale come corpus di principi morali di una specifica professione si traduce in inglese in 2 modi:\nB1) \"deontological ethics\" o \"deontology\" ovvero deontologia\nB2) \"professional ethics\" ovvero deontologia professionale\". Il termine \u00e8, quindi, entrato in uso per indicare il complesso delle norme di comportamento non giurisprudenziali che regolano la pratica di una professione. \nNel termine derivato \"deontologico\" la filosofia spesso intende la contrapposizione tra ci\u00f2 che riguarda il \"dover essere\" (\"il mondo dell'etica\") dall'\"ontologico\", (\"il mondo della realt\u00e0\", dell'\"essere in quanto tale\") e in senso pi\u00f9 ampio tra ci\u00f2 che si vorrebbe essere e ci\u00f2 che si \u00e8. All'opposto dell'etica \"autonoma e trascendente, operante come\nlimite esterno al potere\" esercitato, si colloca \"un\u2019etica di tipo \u2013 si\ndirebbe \u2013 hegeliano, discendente naturalmente dalla stessa eticit\u00e0 dello Stato.\nUn\u2019etica oggettiva, dunque, incarnazione ed espressione del potere stesso\": ogni discorso deontologico, in questa seconda accezione diffusa \"in qualsiasi societ\u00e0 o ordinamento basato sul principio di autorit\u00e0 (...) finisce con lo sfumare nell\u2019esercizio stesso del potere\".\nLa deontologia si contrappone al consequenzialismo che determina la bont\u00e0 delle azioni dal conseguimento di determinati scopi per i quali si possono trascurare le norme etiche: esse invece sono imprescindibili per chi opera secondo un'etica dei doveri come sono descritti nell'etica kantianamente autonoma, che ha cio\u00e8 la legge di s\u00e9 in s\u00e9 stessa e che non pu\u00f2 essere condizionata da nulla che intervenga dall'esterno.\nDifferenze del genere vi sono tra la deontologia e il probabilismo etico la dottrina - cui facevano frequentemente appello i Gesuiti nel XVII secolo - secondo cui, nei casi in cui l'applicazione di una regola morale \"sia dubbia\", per non peccare basterebbe attenersi ad una opinione probabile.\nNella storia del pensiero filosofico.\nL'obiettivo di Kant nella formulazione della deontologia era stabilire un sistema etico, che non dipendesse dall'esperienza soggettiva, ma da una logica inconfutabile. Quindi, la correttezza etica di un comportamento sarebbe un dovere assoluto e innegabile, alla stessa maniera in cui nessuno potrebbe negare \"che due per due fa quattro\".\nKant quindi assegna alla logica, attraverso l'imperativo categorico, il dovere di determinare la correttezza o meno di un'azione. Esso si fonda sull'idea della massima che divenuta universale contraddice se stessa. L'esempio adatto \u00e8 quello di chi si rifiuta di aiutare gli altri, perch\u00e9 \u00e8 indifferente alle loro sorti. Kant, in questo caso, ci dice che un mondo in cui ognuno pensi solo alla propria felicit\u00e0 \u00e8 coerentemente immaginabile; Kant, tuttavia, ci mostra come una volont\u00e0 che istituisse questo principio si auto-contraddirebbe, poich\u00e9 ogni singolo perderebbe la possibilit\u00e0 di essere soccorso nel momento del bisogno e questo non \u00e8 razionalmente desiderabile da alcuno.\nAnche John Rawls \u00e8 un deontologo. Il suo libro \"A Theory of Justice\" sancisce che dovrebbe essere creato un sistema di sana redistribuzione che segua un insieme di regole morali.\nAltro deontologo \u00e8 stato Arthur Schopenhauer, feroce critico della filosofia morale di Immanuel Kant nel suo saggio \"Il fondamento della morale\".\nSchopenhauer accusa Kant di riproporre sotto altre parole la morale teologica e che per evitare contestazioni, \"con un minaccioso appello alla coscienza di chi dissente pretende di far tacere ogni dubbio\" (Il fondamento della morale).\nPer Schopenhauer l'imperativo categorico di Kant altro non era che una vera e propria \"contradictio in adiecto\", poich\u00e9 il concetto di dovere ha senso solo in relazione a una promessa di premio o a una minaccia di castigo. Stando cos\u00ec un imperativo pu\u00f2 essere, per dirla alla maniera di Kant, soltanto ipotetico (condizionato a un premio o a una minaccia) e mai categorico (incondizionato).\nDeontologia professionale.\nLa deontologia professionale consiste nell'insieme delle regole comportamentali, il cosiddetto \"codice etico\", che si riferisce in questo caso a una determinata categoria professionale. \nTalune attivit\u00e0 o professioni, a causa delle loro peculiari caratteristiche sociali - si pensi ai medici, ai farmacisti, agli psicologi o agli avvocati - devono rispettare un determinato codice comportamentale, il cui scopo \u00e8 impedire di ledere la dignit\u00e0 o la salute di chi sia oggetto del loro operato; dalla violazione di queste regole discenderebbe un danno anche alla collettivit\u00e0 degli esercenti della professione, in termini di perdita di credibilit\u00e0 pubblica, definito come il problema del \"free rider\". Ecco perch\u00e9 gli ordini professionali hanno elaborato codici di deontologia di cui sarebbero tutori mediante l'esercizio dei poteri disciplinari (vedasi il caso della deontologia forense).\nNegli Stati Uniti d'America la deontologia giornalistica richiede un test di coerenza interna della notizia ed almeno una sua controprova da fonte diversa, per procedere induttivamente a trarne delle prime conclusioni: fino a quando non ottennero questa controprova, Bob Woodward e Carl Bernstein per mesi trovarono l'editrice del Washington Post contraria a pubblicare i loro articoli sul Watergate, che poi divennero uno storico pezzo di giornalismo investigativo e che causarono la caduta del presidente Richard Nixon.\nEtica pubblica.\nPer i soggetti coinvolti nella produzione delle leggi \"\u00e8 normale ricevere suggerimenti per modifiche o introduzione di norme\", ma un alto tasso di etica pubblica richiede l'esercizio della \"responsabilit\u00e0 di discernere e valutare se queste proposte hanno carattere di generalit\u00e0 o se avvantaggiano il tornaconto di singoli\": in tal senso la deontologia professionale del politico interseca il problema della generalit\u00e0 ed astrattezza della norma."}
{"id": "293398", "revid": "24133", "url": "https://it.wikipedia.org/wiki?curid=293398", "title": "Enzo Mattina", "text": ""}
{"id": "293400", "revid": "2184720", "url": "https://it.wikipedia.org/wiki?curid=293400", "title": "Vulture-Melfese", "text": "Il V\u00f9lture-Melfese (o Vulture-Alto Bradano) \u00e8 la zona del nord della Basilicata dominata dal profilo del massiccio del monte Vulture (1326\u00a0m) e facente capo a Melfi, gi\u00e0 sede di distretto e circondario (tra il 1811 e il 1927). Gli altri centri maggiori sono Lavello, Rionero in Vulture e Venosa.\nGeografia fisica.\nIl Vulture-Melfese si colloca all'interno di un ampio territorio che si distende all'estremo nord della regione Basilicata, a sud del confine regionale segnato dal fiume Ofanto, dominato dall'austero profilo del massiccio del monte Vulture (1326 m), vulcano non pi\u00f9 attivo gi\u00e0 da epoche protostoriche, ma che non pu\u00f2 ancora, a rigore scientifico, definirsi \"spento\". Essa occupa la parte nord-orientale della provincia di Potenza, all'intersezione del confine tra la Puglia e la Campania.\nLa zona comprende i comuni di Atella, Barile, Ginestra, Melfi, Montemilone, Rapolla, Ripacandida, Rionero, Maschito, Venosa, Ruvo del Monte, Rapone e San Fele, alcuni dei quali di lingua albanese (Ginestra, Maschito, Barile). Anche se risulta un territorio non molto vasto, il Vulture mostra una grande variet\u00e0 morfologica. La media montagna, situata a sud-ovest, \u00e8 rappresentata dalla dorsale del \"Monte Pierno - Santa Croce\", la vetta pi\u00f9 elevata della zona con i suoi 1407 metri.\nL'area vulcanica comprende il monte Vulture, rilievo isolato a forma conica, esteso per circa 45.000 ettari e solcato da una serie di valloni. Alle pendici del Monte Vulture si trova un cratere che contiene i due laghi vulcanici di Monticchio. Le colline argillose sono composte da rilievi dalle forme sfumate, tra i 500 e gli 800 metri. Quest'area fa da snodo tra la media montagna e la fossa bradanica. Quest'ultima \u00e8 costituita dall'ampio solco del Bradano, fatto di sedimenti sabbioso-argillosi del periodo Plio-Quaternario. Nei territori di Melfi e Lavello vi \u00e8 un fondovalle alluvionale, che si raccorda gradualmente all'Ofanto (le cui sorgenti sono per\u00f2 in Irpinia) e al Tavoliere delle Puglie.\nClima.\nNon essendo bagnato dal mare e data la sua montuosit\u00e0, il Vulture ha un clima temperato freddo, anche se varia a seconda della latitudine e dell'altitudine, che diventa sempre pi\u00f9 continentale man mano che si procede verso l'interno. Le piogge sono irregolari e sono concentrate perlopi\u00f9 nelle stagioni autunnali ed invernali, frequenti nella parte nord occidentale. Gli inverni sono piuttosto rigidi e con nevicate talora abbondanti, soprattutto nei pressi del Monte Vulture e del Monte Pierno. Le estati sono piuttosto calde, in particolar modo nella zona ofantina.\nSismicit\u00e0.\nLa \"zona del Vulture\" costituisce un distretto sismico. L'evento pi\u00f9 distruttivo avvenuto nell'area distrettuale fu il terremoto dell'agosto 1851.\nFlora e fauna.\nGrazie alle particolari condizioni climatiche, morfologiche ed ambientali, il Vulture-Melfese presenta una gamma di interessi botanici ed ecologici. Nella parte orientale i venti caldi di influenza adriatica contribuiscono allo sviluppo di vigneti, uliveti e frutteti. Nella parte occidentale, condizionata invece da correnti fredde appenniniche, vi \u00e8 uno sviluppo di colture cerealicole. Nelle zone a ridosso delle aree boscate (tra i 600 ed i 700 metri di altezza), il paesaggio \u00e8 composto da orti, prati e pascoli.\nLa specie arborea pi\u00f9 rappresentativa del Vulture \u00e8 il castagno,diffuso tra i 600 ed i 1000 metri d'altitudine. Altro albero facile da trovare \u00e8 il faggio, in particolar modo alle pendici del monte Vulture. Nei decenni scorsi,purtroppo,sono stati effettuati rimboschimenti, anche con specie vegetali aliene, di conifere (cedri, cipressi, pini, douglasia e abeti) e di altifoglie (salici, olmi, pioppi, ontani, frassini, robinie e noci), che hanno alterato non poco gli habitat forestali autoctoni unici nel loro genere dell'area.\nL'area costituisce anche un habitat naturale per varie specie faunistiche che, in un ambiente ancora incontaminato, possono trovare un confortevole posto in cui vivere. Non di rado si possono osservare rapaci come la poiana, il nibbio reale e il gheppio volare sulle alture del Vulture. Altri come lo sparviero sono meno visibili, ma presenti ed avvistabili nei pressi dei boschi di faggio e castagno. Per quanto riguarda i rapaci notturni ci sono la civetta, il barbagianni ed il gufo reale.\nAltri mammiferi che vivono nel Vulture-Melfese sono il lupo appenninico, la volpe, il cinghiale, il riccio, l'istrice, la lepre e la talpa. Tra i mustelidi sono da citare la martora, la faina, la puzzola, la donnola ed il tasso. Zone come i laghi di Monticchio sono rappresentate da gallinella d'acqua, folaga, germano reale, alzavola, tuffetto, codibugnolo, cannaiola, pendolino ed usignolo. Della famiglia degli anfibi sono presenti il rospo comune ed il trotto; di quella dei rettili il ramarro, il biacco ed il colubro d'Esculapio. Nel 1971 fu fondata la riserva regionale Lago piccolo di Monticchio, che rappresenta l'habitat naturale della \"Brahmea europaea\", una farfalla notturna che vive solo qui. Tra le specie ittiche che popolano i laghi del Vulture da segnalare la presenza dell'alborella meridionale (\"Alburnus albidus\") che necessita di particolare tutela.\nStoria.\nFonti storiche attestano che il Vulture era gi\u00e0 abitato sin dal neolitico come testimoniano i resti di una mastodontica necropoli trovata in localit\u00e0 Toppo d'Avuzzo a Rapolla. Prime vere civilt\u00e0 come i Dauni si stanziarono tra il VIII e VII secolo a.C., nei pressi di Melfi. Poco dopo arrivarono i Sanniti intorno al IV - III secolo a.C., le cui tracce sono rimaste nei territori di Melfi e Venosa. Il museo archeologico nazionale del Melfese raccoglie numerose testimonianze di civilt\u00e0 pre-romane che si stanziarono nella zona del Vulture. Nel III secolo a.C., inizia la lunga dominazione romana nella zona del Vulture. Nel 291 a.C., i romani fondarono Venusia (l'attuale Venosa), collocata sulla via Appia che congiungeva Roma e Brindisi. A Venusia nacque Orazio Flacco, uno dei maggiori poeti del periodo antico.\nCon la caduta dell'Impero Romano d'Occidente, il Vulture (come tutta la penisola italica) sub\u00ec massicce invasioni barbariche. I Normanni lasciarono una grande eredit\u00e0 storico-culturale, soprattutto a Melfi e Venosa. Melfi diviene capitale dei possedimenti normanni dell'Apulia e nel 1059 divenne la sede di un concordato in cui Roberto il Guiscardo si dichiar\u00f2 vassallo del Papa, ebbe infatti il titolo di \"Vassallo della Chiesa di Roma\" e quello di \"Principe di Sicilia\". Venosa fu assegnata a Drogone d'Altavilla, fratello di Roberto. Nella chiesa della SS. Trinit\u00e0, il Guiscardo fece portare le salme dei suoi fratelli e anche lui verr\u00e0 sepolto qui.\nAlla dinastia normanna successe quella sveva degli Hohenstaufen, con Federico II che trov\u00f2 in Melfi uno dei suoi luoghi pi\u00f9 ambiti e divenne la sua residenza estiva, ove pot\u00e9 svagarsi praticando la caccia con i falchi. Nel 1231, il sovrano eman\u00f2 le cosiddette Costituzioni di Melfi nel castello locale, codice legislativo di tutto il regno di Sicilia. Sempre tra il X ed il XIII secolo, nella zona del Vulture si assiste ad un incremento della presenza di ordini monastici. Ne sono fonti tangibili l'Abbazia di San Michele e i resti del complesso di Sant'Ippolito, entrambi vicini ai laghi di Monticchio, e le chiese rupestri affrescate rinvenute nei pressi di Melfi e Rapolla, come quella di \"Santa Margherita\" o quella di \" Santa Lucia\". Con la caduta dell'impero federiciano, per il Vulture si prospett\u00f2 un futuro piuttosto decadente, che vide l'alternarsi di altri invasori come Angioini, Aragonesi, Borboni e l'area fu governata da molti feudatari. Melfi venne affidata agli Acciaiuoli, ai Caracciolo e ai Doria; Venosa agli Orsini, ai Ludovisi e ai Caracciolo; Atella ai Caracciolo e ai Chalon.\nL'unit\u00e0 d'Italia non cambi\u00f2 le condizioni di vita nel Vulture-Melfese, afflitto sempre pi\u00f9 da miseria, disoccupazione ed analfabetismo. Tutto ci\u00f2 diede vita al brigantaggio, che si svilupp\u00f2 in tutto il sud Italia e parte del centro. I briganti del Vulture, tra i quali si distinsero subito il rionerese Carmine \"Donatelli\" Crocco, l'atellano Giuseppe \"Zi Beppe\" Caruso, il melfitano Michele Schir\u00f2, il sanfelese Vito \"Totaro\" Di Gianni e il rapollese Teodoro Gioseffi noto come Caporal Teodoro, trovarono rifugi ideali nelle montagne della zona, che crearono non pochi problemi all'esercito piemontese. La rivolta fu poi soffocata nel sangue e numerosi briganti furono condannati a morte.\nAgli inizi del Novecento, la situazione precipit\u00f2 sempre di pi\u00f9 a causa di un forte flusso migratorio verso le Americhe ed il nord Europa. Il colpo pi\u00f9 duro fu inferto da un terremoto avvenuto nel 23 luglio 1930, che colp\u00ec le province di Avellino e di Potenza. Il sisma ebbe effetti molto gravi sul Vulture e la citt\u00e0 pi\u00f9 danneggiata fu Melfi, che perse monumenti storici come palazzi, chiese, conventi e gran parte della cinta muraria eretta dai Normanni, di cui sono rimaste alcune tracce come la \"Porta Venosina\".\nDopo secoli di declino, il Vulture-Melfese vide un certo riscatto a partire dagli anni novanta, con l'arrivo a Melfi (precisamente nella sua frazione San Nicola) del complesso industriale \"SATA\", che contiene il pi\u00f9 grande stabilimento FIAT d'Europa. Questo incremento del settore secondario, ha reso la cittadina lucana il maggior centro produttivo del Vulture ed uno dei pi\u00f9 importanti della Basilicata e del meridione intero.\nCultura.\nLa pi\u00f9 importante manifestazione enogastronomica del Vulture-Melfese \u00e8 l\"'Aglianica\", che si tiene annualmente in diversi comuni del posto (ad esempio Rionero, Barile e Melfi e Venosa). L'Aglianica permette degustazioni di vini e altri prodotti tipici, i quali seminari sono condotti da esperti di livello nazionale.\nPer quanto riguarda la cultura, \u00e8 famoso il Certamen horatianum, gara di traduzione e commento delle opere di Orazio Flacco, che si tiene ogni anno a Venosa. La manifestazione, riconosciuta a livello nazionale, permette la partecipazione anche di studenti di altre scuole europee ad indirizzo classico. Sempre a Venosa si tiene il \"Festival del Cabaret di Basilicata\", nato nel 2002, che offre la possibilit\u00e0 di far emergere nuovi talenti nel campo del cabaret e della comicit\u00e0 nazionale. Melfi organizza il \"Corteo Storico Federiciano\", che riassume la routine giornaliera di Federico II nella sua residenza estiva. Tratti salienti sono la caccia con i falchi, danze e musiche medievali per le vie principali della citt\u00e0, il corteo dell'imperatore Federico II e, per finire degustazioni di prodotti tipici.\nA Rionero si tiene la \"Parata dei Briganti\", dove si racconta la vita dei briganti, delle loro gesta e dei processi del 1870 e 1872 presso il tribunale di Potenza a Carmine Crocco, nativo rionerese e figura di spicco del brigantaggio. Atella, Barile e Rionero organizzano la \"Sacra Rappresentazione della Passione di Cristo\", ove viene recitata la processione per le vie delle citt\u00e0 (a Rionero viene anche rappresentata l'Ultima Cena al Palazzo di Giustino Fortunato).\nEconomia.\nL'economia del Vulture-Melfese si basa principalmente sull'agricoltura, sull'industria e anche sul turismo.\nAgricoltura.\nLa natura lavica del suolo e del sottosuolo, oltre a renderlo particolarmente ricco di acque minerali, permette anche la coltivazione della vite e dell'olivo. Il vino DOC per eccellenza della zona \u00e8 l'Aglianico del Vulture, dal nome del vitigno di origine greca \"Ellenico\", diffuso anche nell'Avellinese e nel Beneventano. Viene coltivato fino ai 800 metri di altitudine, sebbene le condizioni ottimali sono tra i 200 ed i 600 metri.\nDa menzionare sono inoltre le acque minerali, le cui sorgenti rappresentano da millenni un immenso bacino idrominerario. I terreni vulcanici danno alle acque sorgive una naturale effervescenza, che rappresenta una delle peculiarit\u00e0 delle acque del Vulture. Da queste sorgenti sgorgano acque minerali acidule che hanno permesso lo sviluppo di industrie d'imbottigliamento come Fonti del Vulture di Rionero e Gaudianello della frazione omonima che esportano la loro produzione in tutta Italia.\nL'olio omonimo \u00e8 un altro punto cardine dei prodotti della zona e dell'intera Basilicata, originato dalla variet\u00e0 di olivo Ogliarola del Vulture detta anche \"Rapollese\" o \"nostrale\" assieme ad altri tipi come Coratina, Cima di Melfi, Leccino e Rotondella. Di colore giallo ambrato con riflessi verdi e di sapore fruttato con un lieve tono piccante, negli ultimi periodi si \u00e8 affacciato nel mercato italiano dell'olio con risultati soddisfacenti.\nI comuni di quest'area lucana (Melfi su tutti) sono, inoltre, rinomati per le castagne, di cui si possono trovare vari tipi. La \"pistoiese\" (o \"settembrina\"), castagna precoce e di piccola pezzatura che matura agli inizi dell'autunno; la \"casentinese\", simile alla \"pistoiese\" ma pi\u00f9 grande e di maturazione tarda rispetto ad essa; la \"cuneese\", definita cos\u00ec date le sue origini piemontesi. Tuttavia il tipo pi\u00f9 famoso \u00e8 il \"marroncino di Melfi\", dalla buccia marrone con evidenti striature, protagonista della \"Sagra della Varola\" che si tiene a Melfi in autunno, ove si possono gustare anche prodotti culinari del posto a base di castagne.\nAnche il miele occupa un posto di rilievo. Ripacandida, il produttore principale del Vulture, \u00e8 una delle 34 \"Citt\u00e0 del Miele\" a livello nazionale, unite per promuovere e tutelare questo prodotto nel mercato italiano. Il comune \u00e8 inoltre sede della Mellinoteca Nazionale \"L'oro dei Fiori\", uno dei maggiori centri in Italia di esposizione, degustazione e vendita di miele ed altri prodotti come propoli, pappa reale, granuli di polline, candele di cera d'api.\nIndustria.\nL'area industriale pi\u00f9 importante sul territorio \u00e8 quella di Melfi, che tra le aziende presenti vede oltre alla presenza dell'industria pesante (Fiat), quella di piccole e medie aziende del suo indotto, ma anche altri importanti gruppi come Barilla.\nTurismo.\nGli ecoturisti possono praticare escursioni a piedi, in bicicletta e anche a cavallo. Facilmente, si possono osservare i falchi che volteggiano in cielo e i cinghiali al pascolo. Monticchio \u00e8 il luogo pi\u00f9 rappresentativo di questa forma di turismo nel Vulture, ove \u00e8 possibile esplorare, sia a piedi che provvisti di mountain bike, la sua rigogliosa vegetazione, i suoi laghi e i suoi monumenti, tra tutti l'abbazia di San Michele, che offre un panorama suggestivo dei laghi. Oltre a Monticchio vi \u00e8 la fiumara di Atella. Un altro posto in cui si possono percorrere i sentieri naturalistici \u00e8 Ruvo del Monte attraverso il bosco comunale di Bucito, costituito da querce e sorgenti, ed assegnato alle associazioni WWF e LIPU. Nel cuore del bosco si trova il cosiddetto \"Casone\", in passato teatro di scontro tra i briganti di Carmine Crocco e l'esercito piemontese.\nDal punto di vista culturale, la zona del Vulture-Melfese offre perlopi\u00f9 castelli e chiese come luoghi d'interesse. Sono degni di nota i castelli federiciani, i pi\u00f9 importanti dei quali sono quello di Melfi, che ospita al suo interno uno dei pi\u00f9 interessanti musei della civilt\u00e0 lucana, dalle radici preistoriche e protostoriche alle successive trasformazioni legate all'evoluzione sociale ed economica del territorio; di Lagopesole (oggi sede ufficiale del \"Centro Studi Federiciani\"), e di Venosa, edificato dal duca Pirro del Balzo e contenente tracce di cultura romana, normanna ed ebraica.\nTra i luoghi di culto religioso pi\u00f9 distintivi sono da menzionare l'abbazia della SS. Trinit\u00e0 a Venosa, che \u00e8 formata da due chiese, un'antica ed una nuova, conosciuta per non essere mai stata portata a termine; la cattedrale di Santa Maria Assunta a Melfi, edificata dai Normanni in stile romanico; l'abbazia di San Michele a Monticchio, fondata nel X secolo dai monaci benedettini e la cattedrale di Rapolla, costruita nel XII secolo con portale in stile romanico e con campanile del 1209.\nInfrastrutture e trasporti.\nL'area del Vulture-Melfese \u00e8 attraversata da diverse arterie stradali sia di tipo statale che locale:\nL'area \u00e8 percorsa da due linee ferroviarie, la linea Foggia - Potenza, interessata a partire dal 2014 da alcuni lavori di ammodernamento e restyling, e la linea Rocchetta Sant'Antonio - Gioia del Colle, il cui traffico \u00e8 stato sospeso nel 2011 e sostituito da autoservizio.\nSport.\nTra i pi\u00f9 importanti eventi di natura sportiva \u00e8 da segnalare il \"Rally del Vulture\" di Melfi, gara automobilistica che coinvolge, oltre Melfi, Atella, Bella, Rapone, Rionero, Ruvo del Monte, San Fele e citt\u00e0 non lucane come Lacedonia (Avellino) e Rocchetta Sant'Antonio (Foggia). Rionero \u00e8 sede della \"Gran Fondo del Vulture\", gara a livello nazionale nata nel 2003 e rivolta a cicloamatori di tutte le regioni della penisola ma anche stranieri.\nSempre nella medesima localit\u00e0 viene organizzato un motoraduno a cura del Motoclub \"Giacinto Cerviere\", da sei anni a livello nazionale, sebbene in attivit\u00e0 da circa 12 anni. Da menzionare anche un'importante manifestazione che si tiene a Lagopesole, \"Le Rosse al Castello\", esistente da sette anni, della durata di tre giorni e che prevede l'arrivo di circa 40 Ferrari da tutta Italia. I piloti danno spettacolo mostrando varie abilit\u00e0, specie nelle prove cronometrate."}
{"id": "293404", "revid": "7748", "url": "https://it.wikipedia.org/wiki?curid=293404", "title": "G. K. Chesterton", "text": ""}
{"id": "293409", "revid": "400694", "url": "https://it.wikipedia.org/wiki?curid=293409", "title": "AMV", "text": ""}
{"id": "293412", "revid": "1652635", "url": "https://it.wikipedia.org/wiki?curid=293412", "title": "Libert\u00e0", "text": "Per libert\u00e0 s'intende la condizione per cui un individuo pu\u00f2 decidere di pensare, esprimersi ed agire senza costrizioni, ricorrendo alla volont\u00e0 di ideare e mettere in atto un'azione, mediante una libera scelta dei fini e degli strumenti che ritiene utili a realizzarla.\nRiguardo all'ambito in cui si opera la libera scelta, si parla di libert\u00e0 morale, giuridica, economica, politica, di pensiero, libert\u00e0 metafisica, religiosa, ecc.\nAfferma Isaiah Berlin:\nQuindi da un punto di vista psicologico si pu\u00f2 intendere la libert\u00e0 com'\u00e8 percepita dal soggetto:\nOrigine del termine.\nLa parola \"libert\u00e0\" \u00e8 formata come un astratto dell'aggettivo \"libero\", che deriva dal sostantivo radice indoeuropeo * Per (e) i- \"vicino, a\" (= \"ci\u00f2 che \u00e8 con me\", di personale propriet\u00e0). I termini germanico o anglosassone \"Free(dom)\" o \"Freiheit\", secondo le ipotesi etimologiche, hanno invece il proprio significato attuale dal germanico * fr\u012b-halsa = \"qualcuno che possiede il suo collo\", che pu\u00f2 quindi disporre di s\u00e9 stesso. Anche dalla radice indoeuropea si pu\u00f2 dedurre che qualcuno che \u00e8 libero appartiene a una comunit\u00e0 di persone che sono vicine e hanno pari diritti, tra coloro che sono in pace e che difendono insieme questa pace interiore dagli attacchi di terzi. Pertanto, la \"libert\u00e0\" come status giuridico sarebbe sempre relativa a un gruppo e alle aree in cui questa norma normativa viene esercitata.\nLa libert\u00e0 nel mito.\nLa mitologia romana, che pure aveva tratto da quella greca molte divinit\u00e0 e miti, ne possedeva alcuni che appartenevano solo ai loro riti come quello della dea Libert\u00e0 che rappresentava simbolicamente la libert\u00e0 personale di ognuno e, nel seguito della loro storia civile, il diritto riservato a coloro che godevano della cittadinanza romana.\nA questa divinit\u00e0 i Romani avevano innalzato due templi, uno nel Foro e l'altro nell'Aventino. La dea veniva raffigurata come una donna, con ai piedi un gatto, recante in una mano uno scettro e nell'altra mano un berretto frigio.\nLa libert\u00e0 nella filosofia antica.\nLa libert\u00e0 politica.\nNella civilt\u00e0 greca il concetto di libert\u00e0 era riservato principalmente alla politica e alla religione.\nCome ha osservato Hobbes per i Greci la libert\u00e0 deve essere connaturata alla potenza e all'autonomia dello Stato piuttosto che agli individui sottoposti a leggi restrittive della libert\u00e0 al fine di vivere uno stato ordinato.\nNell'ambito di questa autorit\u00e0 vincolante dello Stato tuttavia il pensiero antico greco-romano lasciava spazio alla libert\u00e0 del cittadino che godeva dei diritti civili da cui erano esclusi invece gli schiavi, gli stranieri e spesso le donne, con l'eccezione, per queste ultime, di quelle che fossero di estrazione elevata.\nIl fato.\nLa libert\u00e0 in senso religioso era implicitamente negata in quanto riferita alla ineluttabilit\u00e0 del concetto di fato come ordine causale universale e necessitato a cui tutti erano sottoposti, compresi gli dei.\nLa libert\u00e0 dell'uomo consisteva allora nella libera accettazione del proprio destino e nell'obbedienza al principio dell'equilibrio e dell'armonia universale. Tale principio era esplicitamente posto dagli stoici implicando il concetto di logos una legge divina regolatrice delle palingenesi del mondo in modo ripetitivo e determinato.\nQuesto \u00e8 il senso che anima il tema del fato presente nella poesia e nella tragedia greca arcaica, che ripreso razionalmente dai filosofi greci antichi e specialmente dallo stoicismo giunge poi ai pensatori successivi.\nStoricamente la prima enunciazione del fato sarebbe in Eraclito (Diels-Kranz, \"Die Fragmente der Vorsokratiker \", Aezio (I, 7, 22) \"Secondo Eraclito tutto avviene secondo il fato e questo \u00e8 la stessa cosa che la necessit\u00e0.\")\nSegue di poco Parmenide che nei frammenti resi da Sesto Empirico: \"E rimanendo [il cosmo] nell'identico stato, sta in esso e cos\u00ec rimane immobile; infatti la dominatrice Necessit\u00e0 lo tiene nelle strettoie del limite che lo cinge.\"\nEspone sinteticamente Cicerone queste prime riflessioni del pensiero antico sul fato:\n\u00abVi erano due opinioni sulle quali si dividevano i filosofi antichi, alcuni pensavano che tutto dipende dal fato, di modo che questo destino esprime la forza della necessit\u00e0. (Democrito, Eraclito, Empedocle, Aristotele erano di questo parere), altri pensavano che il moto volontario dell'anima avvenga senza alcun intervento del destino; Crisippo, come arbitro sembra aver scelto la posizione intermedia; ma in effetti egli si riferisce a coloro che vogliono pensare che il moto dell'anima sia libero da ogni costrizione.\u00bb\nSono i sofisti che per primi affrontano il tema della responsabilit\u00e0 morale risolvendolo retoricamente con argomenti paradossali esprimenti il loro assoluto relativismo.\nCos\u00ec Gorgia nell'\"Encomio di Elena\", che egli definisce come un \u00abgioco dialettico\u00bb , scrive che Elena di Troia \u00e8 in ogni caso esente da colpa e ingiusto \u00e8 il disonore gettato su di lei. Infatti era naturale che avvenisse la sua partenza verso Troia, in quanto Elena fu necessariamente sottoposta nelle sue azioni o alla cieca volont\u00e0 del caso o a una meditata decisione degli dei o alla necessit\u00e0 o alla costrizione della forza o all'incantesimo della parola o alle passioni.\nLa concezione razionale del libero volere.\nUna visione intellettualistica della scelta morale condizionata dal sapere \u00e8 invece nelle tesi socratiche sul principio dell'attraenza del bene e della involontariet\u00e0 del male: per cui l'uomo per sua natura \u00e8 orientato a scegliere necessariamente il bene piacevole per la felicit\u00e0, l'\"eudemonia\", la serenit\u00e0 d'animo, che ne consegue.\nSe invece l'individuo opera il male questo accade per la mancata conoscenza di ci\u00f2 che \u00e8 il vero bene: il male non \u00e8 mai volontariamente libero ma \u00e8 la conseguenza dell'ignoranza umana che scambia il male per bene.\nAnche per Aristotele un'azione volontaria e libera \u00e8 quella che nasce dall'individuo e non da condizionanti fattori esterni, a condizione che sia predisposta dal soggetto con un'adeguata conoscenza di tutte le circostanze particolari che contornano la scelta: tanto pi\u00f9 accurata sar\u00e0 questa indagine tanto pi\u00f9 libera sar\u00e0 la scelta corrispondente.\nSecondo Plotino la conoscenza razionale delle circostanze particolari che ispirano la libera scelta \u00e8 condizione necessaria ma non sufficiente per un libero volere che deve essere preparato anche dalla conoscenza universale del Bene pi\u00f9 alto, l'Uno divino.\nIl libero volere dell'anima in questo modo vince gli elementi passionali sensibili che potrebbero condizionarlo e avvicinandosi al Bene ideale, di tipo platonico, prepara con Plotino le successive concezioni cristiane.\nIl pensiero cristiano.\nLa teologia cristiana modific\u00f2 ampiamente la concezione classica della libert\u00e0 rapportandola non pi\u00f9 alla libert\u00e0 politica e alla libert\u00e0 personale ma contrapponendola a quella schiavit\u00f9 interiore derivante dal peccato originale di Adamo.\nLa buona volont\u00e0, e non pi\u00f9 la razionalit\u00e0, \u00e8 quella che origina la libert\u00e0, che non \u00e8 possibile avere senza l'intervento divino procacciatore della grazia, mezzo essenziale di liberazione dell'uomo.\nLa volont\u00e0 non potrebbe indirizzarsi al bene corrotta com'\u00e8 dalla schiavit\u00f9 delle passioni corporee se non ci fosse la rinascita dell'uomo operata da Cristo.\nRimane comunque l'impossibilit\u00e0 umana a liberarsi dal male, dalla colpa e dal peccato per cui la libert\u00e0 sar\u00e0 conseguibile dall'uomo solo quando lascer\u00e0 questo mondo terreno per il giudizio finale nel regno dei cieli.\nNasce il problema di stabilire quale rapporto ci sia tra la libert\u00e0 umana - si introduce la concezione del libero arbitrio - e l'intervento decisivo della grazia divina e inizier\u00e0 su questo tema una lunga discussione che vede protagonisti:\nLibert\u00e0 positiva e negativa.\nL'uomo pu\u00f2 considerarsi libero se non c'\u00e8 nulla che lo ostacoli (libert\u00e0 \"negativa\") nel mettere in atto ci\u00f2 che ha pensato e scelto di fare (libert\u00e0 \"positiva\"). La libert\u00e0 positiva quindi coincide con il libero arbitrio in senso astratto, quale libert\u00e0 astratta nel suo ponderare la scelta a cui si contrappone quella reale di libert\u00e0 (negativa) che si oppone e nega concretamente tutto ci\u00f2 che impedisce la libera azione.\nRazionalismo, empirismo e illuminismo.\nNell'ambito della concezione religiosa della libert\u00e0 il pensiero moderno ha assunto una visione razionalista con Cartesio che definisce la libert\u00e0 non come un puro e semplice \u00ablibero arbitrio d'indifferenza\u00bb ma come impegnativa scelta concreta di cercare la verit\u00e0 tramite il dubbio.\nLa concezione empirista porta invece Hobbes a contrapporre al pensiero cartesiano la concezione della libert\u00e0 come \u00abassenza di ogni impedimento al moto\u00bb per cui ognuno \u00abgode di una maggiore o minore libert\u00e0 secondo l'ampiezza dello spazio di cui dispone per muoversi\u00bb: la libert\u00e0 non \u00e8 dunque altro che avere la possibilit\u00e0 di agire senza alcun ostacolo materiale. Tesi questa ripresa da John Locke e David Hume.\nIn questo senso daranno una definizione in negativo della libert\u00e0 anche i rappresentanti dell'illuminismo, a cominciare da Condillac sino a Destutt de Tracy.\nIn contrasto con queste concezioni empiriche della libert\u00e0 Leibniz osservava che \u00abquando si discute intorno alla libert\u00e0 del volere o del libero arbitrio, non si domanda se l'uomo possa far ci\u00f2 che vuole, bens\u00ec se nella sua volont\u00e0 vi sia sufficiente indipendenza\u00bb e nella \"Teodicea\" (III, \u00a7 288) affermava come: \"La sostanza libera si determina da s\u00e9 stessa, cio\u00e8 seguendo il motivo del bene appercepito dall'intelligenza, che la inclina senza necessitarla\".\nLeibniz cio\u00e8 rilevava l'insufficienza di una definizione negativa della libert\u00e0 trovando per\u00f2 egli stesso difficile darne una connotazione positiva dopo quanto espresso su questo tema da Spinoza.\nPer Spinoza infatti non esiste alcuna libert\u00e0 per l'uomo: \u00abTale \u00e8 questa libert\u00e0 umana, che tutti si vantano di possedere, che in effetti consiste soltanto in questo: che gli uomini sono coscienti delle loro passioni e appetiti e invece non conoscono le cause che li determinano.\u00bb \nL'uomo \u00e8 dunque inserito in un meccanismo deterministico per cui tutto accade poich\u00e9 \"ab aeterno\" doveva accadere: solo Dio \u00e8 libero in quanto \"causa sui\", causa di s\u00e9 stesso, unica sostanza.\nRiprendendo temi stoici e neoplatonici Spinoza concepisce l'uomo come un \"modo\" (modo di essere, un'espressione contingente) della sostanza unica e se egli vuole essere libero deve convincersi della sua assoluta limitazione, negare tutto ci\u00f2 che lo allontana da questa persuasione, mettere da parte ogni desiderio e passionalit\u00e0 e accettare di far parte di quella essenziale identificazione di \"Deus sive Natura\", per cui la libert\u00e0 dell'uomo non \u00e8 altro che la capacit\u00e0 di accettare la legge della necessit\u00e0 che domina l'universo.\nTenendo conto di questa visione spinoziana, Leibniz accetta l'idea della libert\u00e0 come semplice autonomia dell'uomo, accettazione di una legge che egli stesso riconosce come tale, ma nel contempo vuole mantenere la concezione cristiana della libert\u00e0 individuale e della conseguente responsabilit\u00e0.\nPer questo scopo egli concepisce la libert\u00e0 fondata metafisicamente sulla \"monade\": nel senso che ogni individualit\u00e0, pur essendo un'\"isola\" completamente separata dalle altre, compirebbe \"liberamente\" atti che si incastrano come pezzi di un mosaico, negli atti corrispondenti delle altre monadi, in un tutto che \u00e8 l'\"armonia prestabilita\" da Dio, vale a dire l'ordine dell'universo da Lui prefissato secondo il principio del minor male possibile.\nRimane comunque insoluto il problema di come le monadi possano violare liberamente e responsabilmente quest'ordine predeterminato e di come Dio non sia egli stesso determinato nella scelta di quello che \u00e8 logicamente il miglior mondo possibile.\nPer gli illuministi, invece, la libert\u00e0 \u00e8 lo stato naturale dell'umanit\u00e0, distrutto dalla civilt\u00e0 oppressiva:\nLa libert\u00e0 secondo Kant e Hegel.\nCon Kant cambia completamente la prospettiva della concezione della libert\u00e0 che non appartiene pi\u00f9 al mondo dei fenomeni sensibili ma a quello che fonda l'esperienza, al mondo metafisico del noumeno. \nNel mondo empirico e sensibile non esiste la libert\u00e0 poich\u00e9 ogni atto \u00e8 naturalisticamente condizionato; tuttavia l'uomo nel suo comportamento morale si sente responsabile delle sue azioni: quindi se da un lato la scelta morale implica la necessit\u00e0, l'impossibilit\u00e0 di sfuggire all'imperativo categorico, in quanto fatto di ragione per cui non posso non pormi formalmente il problema della scelta, dall'altro devo tuttavia postulare l'esistenza della libert\u00e0 (\u00abpostulato della ragion pura pratica\u00bb).\nI due termini, apparentemente inconciliabili, di libert\u00e0 e necessit\u00e0 possono invece coesistere nel concetto di autonomia: nel senso che l'uomo obbedisce a una legge che egli stesso liberamente si \u00e8 dato.\nIn opposizione al formalismo kantiano la filosofia idealistica con Jacobi, Fichte, Schelling volle basare la libert\u00e0 sul sentimento, sull'Io, su un Assoluto che, identificandosi con la Natura, conduce per\u00f2 Schelling a riprendere la visione panteistica spinoziana con la sua conseguente problematicit\u00e0.\nPer Hegel una libert\u00e0 morale che rimanga nell'ambito formale e non indichi all'uomo come concretamente debba essere indirizzato il suo libero volere \u00e8 sinonimo di arbitrio e capriccio.\nBisogna fondare la libert\u00e0 nella realt\u00e0 e nella storia dove essa si realizza mediante un processo dialettico che attraversa le istituzioni politiche passando dal dispotismo orientale sino alle moderne monarchie costituzionali.\nQuesta libert\u00e0 storicamente evoluta e conquistata dall'uomo nel corso dei secoli deve portarlo, attraverso l'\"astuzia della ragione\", al possesso di una superiore libert\u00e0, quella che si realizza attraverso lo sviluppo dialettico che iniziando dall'arte, attraverso la religione, giunge alla suprema sintesi filosofica.\nLa libert\u00e0 quindi pi\u00f9 che una facolt\u00e0 individuale \u00e8 l'essenza stessa dello Spirito Assoluto che realizza s\u00e9 stesso attraverso la sua estraniazione nella natura e nella storia.\nHegeliani di sinistra sono due pensatori radicali della libert\u00e0 fondatori, con Pierre-Joseph Proudhon, dell'anarchismo: Michail Bakunin e Max Stirner.\nKierkegaard, Marx.\nSecondo Kierkegaard la libert\u00e0 non pu\u00f2 non risentire della finitezza della nostra esistenza che rende contraddittoria e drammatica ogni nostra scelta individuale.\nPer Marx la libert\u00e0 non ha senso identificandola, come faceva Hegel, con un astratto procedere dialettico dello Spirito universale, ma essa vive storicamente come uno strumento di liberazione economica, sociale e politica il cui termine ultimo \u00e8 quello di liberare l'uomo dalla miseria, dalla guerra e dalla lotta di classe quando finalmente ognuno sar\u00e0 concretamente libero, materialmente e spiritualmente.\nLa libert\u00e0 poi, intesa come \"tempo libero\", esiste solo laddove finisce il \"regno delle necessit\u00e0\", che impone all'uomo (in qualsiasi forma sociale egli viva, compresa quella futura) di \"lottare con la natura per soddisfare i suoi bisogni, per conservare e per riprodurre la sua vita\". Il \"regno delle libert\u00e0\" ha luogo quindi solo oltre questo processo di produzione per le necessit\u00e0, dove \"comincia lo sviluppo delle capacit\u00e0 umane, \"che \u00e8 fine a s\u00e9 stesso\"\". La libert\u00e0, dunque, \"pu\u00f2 fiorire soltanto sulle basi di quel regno della necessit\u00e0\", ma solo se organizzato efficientemente dagli uomini stessi, invece che esserne dominati come da una forza cieca. Dunque, \"condizione fondamentale di tutto ci\u00f2 \u00e8 la riduzione della giornata lavorativa\", possibile tuttavia soltanto abolendo il modo di produzione capitalistico.\nIl Novecento.\nIl problema della libert\u00e0 riportato dalla filosofia spiritualistica del Novecento alla iniziale concezione personalistica cristiana, ricompare nelle nuove correnti esistenzialistiche come in Jaspers che vede nel sempre illusorio e deluso tentativo dell'uomo di conquistarsi la libert\u00e0, quello che egli chiama \"lo scacco dell'esistenza\".\nLa libert\u00e0 non \u00e8 dunque un mezzo per l'esistenza, ma coincide con l'esistenza stessa: \u00abio sono quando scelgo e, se non sono, non scelgo\u00bb, dice Karl Jaspers.\nAnzi per Sartre la libert\u00e0 \u00e8 il segno dell'assurdit\u00e0 della vita dell'uomo \u00abcondannato a essere libero\u00bb: le cose gi\u00e0 sono (sono realizzate), mentre l'uomo \u00e8 condannato a inventare sempre s\u00e9 stesso, a inventarsi, tra l'altro, senza punti di riferimento. L'uomo non pu\u00f2 negare il condizionamento della naturalit\u00e0 della sua esistenza e questo lo condanna a non poter mai riferirsi a un valore trascendente e assoluto.\nIl pensiero libertariano.\nLa libert\u00e0 \u00e8 posta al centro della filosofia del libertarianismo, i cui massimo esponenti sono Murray Rothbard, Ludwig von Mises, Friedrich von Hayek e Ayn Rand.\nLa libert\u00e0 metafisica.\nIl concetto di \"libert\u00e0 metafisica\" (ovvero \"libert\u00e0 (dalla) metafisica\") incomincia a prendere piede nell'ultimo scorcio del XX secolo come espressione della liberazione dai vincoli di una tradizione culturale che pone sempre, al disotto o al disopra dell'immanenza, l'esistenza di un'entit\u00e0 trascendente, la quale fonderebbe la realt\u00e0 stessa. Questa libert\u00e0 trascendente trova le sue basi euristiche e teoriche nello scenario della realt\u00e0 cosmica e biologica quali si sono venute configurando dalle ricerche scientifiche dell'ultimo secolo. Essa, in sostanza, si configura come \"scioglimento dei vincoli\" posti dalle metafisiche e dalle religioni.\nLa libert\u00e0 metafisica \u00e8 quindi eminentemente anti-metafisica ed \u00e8 concetto utilizzato maggiormente dalle filosofie materialistiche e atee, che negano realt\u00e0 alle sostanze o essenze metafisiche.\nVa tuttavia ricordato che esistono vastissime aree di \"materialismo metafisico\" solo nominalmente atee, in quanto sostituiscono semplicemente a una volont\u00e0 divina una necessit\u00e0 divina. Si tratta di una ripresa del pensiero spinoziano, il cui dio necessita s\u00e9 stesso e tutto ci\u00f2 che include in quanto \"natura naturans\" e \"natura naturata\".\nLa comparsa esplicita del concetto si ha in un articolo del n\u00ba 1/2006 della rivista \"L'Ateo\" (pag. 21) dove si legge: \nNei termini qui posti parrebbe che la libert\u00e0 metafisica debba essere considerata una \"madre di tutte le libert\u00e0\" tale da ammettere tutte le libert\u00e0, compresa quella religiosa. In tal senso questa libert\u00e0 si configura addirittura come origine della stessa libert\u00e0 religiosa nel senso di un \"esercizio della religione\" compatibile con l'irreligione. Pur escludendosi, dunque, religiosit\u00e0 e irreligiosit\u00e0 potrebbero convivere."}
{"id": "293415", "revid": "767487", "url": "https://it.wikipedia.org/wiki?curid=293415", "title": "ANTIC", "text": "L'ANTIC (\"Alpha-Numeric Television Interface Circuit\") \u00e8 un circuito integrato prodotto da Atari, Inc., usato per la generazione dell'immagine video da visualizzare su un televisore oppure su un monitor. L'ANTIC \u00e8 stato sviluppato tra il 1977 ed il 1978 da Joe Decuir, Francois Michel e Steve Smith sotto la supervisione di Jay Miner ed \u00e8 stato poi utilizzato sui computer ad 8 bit di Atari commercializzati a partire dal 1979 nonch\u00e9 sulla console giochi Atari 5200 presentata nel 1982.\nStoria.\nSubito dopo l'immissione sul mercato della console 2600, avvenuta nel 1977, Atari incaric\u00f2 i suoi ingegneri di iniziare a lavorare alla sua erede. Tra le priorit\u00e0 c'era quella di realizzare un nuovo chipset pi\u00f9 performante rispetto a quello che equipaggiava la 2600, basato su un chip grafico noto come Television Interface Adaptor (TIA).\nDurante lo sviluppo, inizi\u00f2 la rivoluzione degli home computer per l'arrivo sul mercato di 3 computer: l'Apple II, il Commodore PET ed il Radio Shack TRS-80. Il nuovo presidente di Atari, Ray Kassar, decise di provare ad entrare nell'appena nato mercato dei computer domestici e fece revisionare il progetto della nuova console affinch\u00e9 potesse dar luogo a 2 sistemi distinti: un sistema di fascia bassa per sostituire la console 2600 ed un sistema di fascia alta da vendere, dopo opportune modifiche, come home computer. In entrambi i casi l'hardware doveva essere rivisto perch\u00e9 graficamente, oltre a prestazioni superiori, esso doveva poter gestire anche i caratteri grafici. A tale scopo gli ingegneri progettarono un nuovo integrato denominato ANTIC, il cui scopo era quello di gestire un framebuffer di grafica bitmap, che n\u00e9 il TIA n\u00e9 il suo erede CTIA erano capaci di gestire. Il nuovo sistema prevedeva che l'ANTIC generasse lo sfondo, inserisse gli eventuali caratteri e disegnasse la parte grafica e poi passasse le informazioni grafiche al CTIA, che avrebbe poi provveduto a colorare tutto, ad applicare gli sprite ed a spedire l'immagine al circuito preposto a generare il segnale video.\nIl risultato fu un sistema grafico molto pi\u00f9 potente rispetto a quanto offerto dal TIA: uno schermo con una risoluzione che poteva variare da 40 a 320 pixel orizzontalmente e da 24 a 192 pixel verticalmente; 6 modalit\u00e0 testuali e 8 modalit\u00e0 grafiche differenti; da 2 a 4 colori per riga in modalit\u00e0 grafica e 5 in modalit\u00e0 testuale abbinato al CTIA, fino a 16 colori se abbinato al GTIA. Una modalit\u00e0 molto usata nei giochi fu quella a 160\u00d7192 pixel a 4 colori, nota come \"graphics 7.5\".\nDescrizione.\nL'ANTIC era indicato dalla stessa Atari, Inc. come un vero microprocessore dedito alla generazione della grafica 2D: esso infatti aveva un proprio \"insieme di istruzioni\" per eseguire dei \"programmi\" noti come \"display list\". Questi elenchi di istruzioni ed i corrispondenti dati erano scritti nella RAM di sistema. L'ANTIC prelevava queste informazioni usando un accesso diretto alla memoria, sollevando perci\u00f2 la CPU dal compito di dover passare continuamente i dati al chip grafico, cosa che invece avveniva su altri computer come ad esempio il Sinclair ZX81, operazione che rallentava tutto il sistema.\nLe istruzioni ad alto livello venivano processate per generare un'immagine grafica statica e poi tradotte in un flusso in tempo reale di dati grafici che venivano inviati al coprocessore CTIA, il quale applicava il colore e gestiva gli sprite: insieme essi fornivano all'utente 14 modalit\u00e0 video, 6 testuali e 8 grafiche. Quando il CTIA fu riprogettato e Atari realizz\u00f2 il GTIA, i modi disponibili salirono a 56 perch\u00e9 il GTIA permetteva 3 diverse combinazioni di colori per ognuno dei 14 modi grafici.\nL'ANTIC supportava anche modalit\u00e0 miste in cui lo schermo era diviso in pi\u00f9 parti ognuna gestita con una propria modalit\u00e0 video. Questo era reso possibile grazie alle \"display list\", con le quali era possibile programmare il chip affinch\u00e9 cambiasse modalit\u00e0 ad una determinato riga dell'immagine.\nCaratteristiche tecniche principali.\nLe principali caratteristiche del chip ANTIC sono:\nL'ANTIC ha 4 tipi di istruzioni:\nOgni istruzioni ha delle opzioni per impostare dei bit particolari:\nSebbene l'ANTIC avesse un \"program counter\" a 16 bit, ne poteva usare solo 10 bit. Questo significava che si aveva bisogno dell'istruzione JMP per superare il limite del blocco da 1 kB. Inoltre era necessario il comando LMS (Load Memory Scan) per superare il limite dei 4 kB.\nVersioni.\nQuello che segue \u00e8 l'elenco dei modelli di ANTIC prodotti ed i computer su cui erano utilizzati:\nAtari, Inc. pens\u00f2 di integrare le funzionalit\u00e0 dell'ANTIC e del GTIA in un unico integrato per ridurre i costi di produzione della sua console 5200. Furono prodotti 2 prototipi di questo chip ma non furono mai mandati in produzione:"}
{"id": "293417", "revid": "1543377", "url": "https://it.wikipedia.org/wiki?curid=293417", "title": "Frozen Bubble", "text": "Frozen Bubble \u00e8 un videogioco libero, clone di \"Puzzle Bobble\", disponibile per diversi sistemi operativi.\nL'originale \"Frozen Bubble\" fu scritto in Perl da Guillaume Cottenceau, e usa le librerie Simple DirectMedia Layer (SDL).\nIl gioco \u00e8 distribuito sotto GNU General Public License.\nModalit\u00e0 di gioco.\nIl gioco presenta 100 livelli e include un editor di livelli. Come molti giochi disponibili per GNU/Linux, le mascotte sono dei pinguini simili a Tux, che in questo gioco sparano bolle ghiacciate per formare gruppi dello stesso colore. I gruppi formati vanno mano a mano scomparendo fino a quando il giocatore non le rimuove tutte dallo schermo.\nLa versione 2.0 del gioco, disponibile esclusivamente per sistemi operativi GNU/Linux, permette di giocare in modalit\u00e0 multigiocatore online o tramite LAN.\nDal 2011 il port per Android \u00e8 distribuito su F-Droid, insieme al suo editor di livelli."}
{"id": "293423", "revid": "339392", "url": "https://it.wikipedia.org/wiki?curid=293423", "title": "Terza Guerra d'Indipendenza", "text": ""}
{"id": "293427", "revid": "2184720", "url": "https://it.wikipedia.org/wiki?curid=293427", "title": "USA for Africa", "text": "USA for Africa (United Support of Artists for Africa) \u00e8 un supergruppo di 45 artisti, per la maggior parte statunitensi, guidato da Harry Belafonte, Kenny Rogers, Michael Jackson e Lionel Richie, registr\u00f2 il singolo \"We Are the World\" e poi l'album omonimo nel 1985. La canzone fu numero uno delle classifiche sia negli Stati Uniti che in Regno Unito in aprile. Dopo poco pi\u00f9 di un mese usc\u00ec l'intero disco.\nI considerevoli profitti ricavati dalle vendite andarono all'associazione USA for Africa Foundation, che li don\u00f2 per contribuire a risolvere dei gravi problemi in Africa, fra i quali una carestia che stava colpendo la popolazione etiope. Critiche, comunque, vennero mosse, poich\u00e9 si sosteneva che i ricavati andassero direttamente ai governi, spesso retti da militari, piuttosto che alla popolazione.\nUna registrazione dell'esibizione dal vivo del brano venne pubblicata l'8 novembre 2004 nel DVD del \"Live Aid\"."}
{"id": "293444", "revid": "767487", "url": "https://it.wikipedia.org/wiki?curid=293444", "title": "Percy Jones", "text": "\u00c8 stato membro dei Brand X dal 1974 al 1980. Ancora oggi compie sporadiche apparizioni quando la band si riunisce, come nel tour Rebranded, del 1999.\nAttualmente \u00e8 bassista nel gruppo Jazz-fusion Tunnels, insieme con il batterista John O'Reilly Jr e al midivibist Marc Wagnon.\nIl tratto che lo ha reso famoso, insieme ad uno stile caratteristico, \u00e8 l'uso del basso Wal fretless, cio\u00e8 senza tasti. Inoltre si contraddistingue per il suo stile detto \"mano morta\", che gli consente di affrontare fill particolarmente difficili e intricati."}
{"id": "293445", "revid": "1444886", "url": "https://it.wikipedia.org/wiki?curid=293445", "title": "Rumore termico", "text": "Rumore termico detto anche rumore Johnson \u00e8 il rumore elettronico generato dalla agitazione termica dei portatori di carica (di norma gli elettroni all'interno dei conduttori in equilibrio termico), tale rumore \u00e8 indipendente dalla tensione applicata. Il rumore termico \u00e8 presente in tutti i circuiti elettrici. Nelle apparecchiature elettroniche sensibili, come i ricevitori delle radio, produce un debole segnale.\nEsso pu\u00f2 essere l'elemento che limita la sensibilit\u00e0 degli strumenti elettronici di misura. Il rumore termico cresce con la temperatura assoluta. Alcune apparecchiature elettroniche come i rivelatori per radiotelescopi sono raffreddati a temperature criogeniche per ridurre nei loro circuiti il rumore termico. La spiegazione di tale effetto in maniera pi\u00f9 generale deriva da un teorema di fisica statistica il teorema di dissipazione delle fluttuazioni.\nIl rumore termico in un resistore ideale, nel limite della fisica classica \u00e8 un rumore bianco, intendendo che lo spettro di potenza \u00e8 costante su tutto l'intervallo di frequenze. A frequenze alte in cui gli effetti quantistici diventano rilevanti il rumore non \u00e8 pi\u00f9 bianco. Quando ci si limita a una banda finita il rumore termico ha una distribuzione di ampiezza Gaussiana\nNotizie storiche.\nQuesto tipo di rumore fu misurato sperimentalmente per la prima volta da John B. Johnson nei laboratori della Bell nel 1926 . Lo stesso autore discusse successivamente con un collega, H Nyquist, degli stessi laboratori che spieg\u00f2 il motivo fisico di tale effetto, concordarono di conseguenza di pubblicare sulla stessa rivista nello stesso numero i nuovi risultati sperimentali\n e la spiegazione del fenomeno basata sulla meccanica statistica e l'elettromagnetismo \nSpiegazione di massima.\nLa spiegazione che fu data da Nyquist, nel suo articolo del 1928, \u00e8 che la somma dell'energie nei modi normali degli oscillatori carichi (gli elettroni) determina l'ampiezza del rumore. In poche parole Nyquist ha usato il teorema di equipartizione dell'energia di Boltzmann and Maxwell. Utilizzando tale teorema applicandolo agli oscillatori armonici si trova che:\ndove formula_2 \u00e8 lo spettro di potenza in (W/Hz), formula_3 \u00e8 la costante di Boltzmann e formula_4 \u00e8 la temperatura assoluta. Moltiplicando tale equazione per la larghezza di banda si ottiene la potenza del rumore:\ndove P \u00e8 la potenza di rumore e formula_6 \u00e8 la larghezza di banda.\nTensione e potenza di rumore.\nPuntualizziamo, come premessa, che il rumore termico \u00e8 ben distinto dal rumore shot, che \u00e8 un rumore dovuto alle fluttuazioni di corrente quando viene applicata una differenza di potenziale e scorre una corrente elettrica. Nel caso generale il rumore termico si ha per qualsiasi portatore di carica in qualsiasi mezzo conduttore quindi anche per gli ioni negli elettroliti, non solo per gli elettroni nei resistori. Un modello utile del rumore termico \u00e8 dato da un resistore ideale senza rumore con in serie un generatore di tensione di rumore, la cui densit\u00e0 spettrale, cio\u00e8 il quadrato del valore efficace della tensione per unit\u00e0 di banda (espressa in hertz), vale:\ndove \"k\"B \u00e8 la costante di Boltzmann in joule per kelvin, \"T\" \u00e8 la temperatura assoluta del resistore, and \"R\" \u00e8 il valore della resistenza in ohm (\u03a9).\nA temperatura ambiente il valore efficace della tensione di rumore \u00e8 quindi:\nPer avere una idea degli ordini di grandezza per un resistore di 100\u00a0k\u03a9 si ha che ad una temperatura of 300\u00a0K:\nPer una data larghezza di banda, il valore efficace della tensione , formula_10, \u00e8 dato da:\nDove \u0394\"f\" \u00e8 la larghezza di banda in cui viene misurato il rumore. Quindi per un resistore di 100\u00a0k\u03a9 a temperatura ambiente\ned una banda di 100\u00a0Hz il valore efficace del rumore \u00e8 400\u00a0nV..\nUn valore che si ricorda in maniera semplice \u00e8 che una resistenza di 50\u00a0\u03a9 con una banda passante di 1\u00a0Hz ha un valore efficace di rumore termico di 1\u00a0nV a temperatura ambiente.\nUn resistore in un corto circuito dissipa una potenza di rumore di:\ndove \"P\" \u00e8 la potenza termica in watts. Si noti come questa sia indipendente dalla resistenza che genera il rumore.\nLa massima potenza trasferita si ha connettendo la resistenza generante il rumore ad una resistenza identica, quindi\nadattando le resistenze (tale affermazione si mostra facilmente con il Teorema di Th\u00e9venin). Immaginiamo che la seconda resistenza sia a temperatura cos\u00ec bassa che possa essere trascurato il rumore termico, quindi la tensione di rumore genera una corrente di rumore met\u00e0 di quella che generebbe con il corto circuito e quindi la tensione di rumore ai capi del secondo resistore \u00e8 la met\u00e0, di conseguenza la potenza trasferita \u00e8 un quarto del valore totale, quindi la potenza massima trasferibile \u00e8 solo:\nCorrente di rumore.\nLa sorgente di rumore pu\u00f2 anche essere modellizzata come una sorgente di corrente con in parallelo con il resistore, utilizzando quindi il circuito equivalente di Norton quindi dividendo semplicemente per \"R\". Di conseguenza la sorgente di corrente di rumore ha un valore quadratico medio di: \ni_n = \\sqrt "}
{"id": "293446", "revid": "78273", "url": "https://it.wikipedia.org/wiki?curid=293446", "title": "Windows Blakcomb", "text": ""}
{"id": "293448", "revid": "1305772", "url": "https://it.wikipedia.org/wiki?curid=293448", "title": "Copyzero", "text": "Copyzero \u00e8 un progetto promosso dal Movimento Costozero, un'associazione senza scopo di lucro che si batte per la gratuit\u00e0 del diritto alla comunicazione.\nLo scopo di Copyzero \u00e8 quello di tutelare il diritto d'autore (copyright), l'open content e soprattutto il permesso d'autore (copyleft) a costo zero; un'idea interamente italiana, che nasce a Milano per poi diffondersi rapidamente in tutto il Web.\nCopyzero \u00e8 un meccanismo di tutela delle opere dell'ingegno che opera attraverso l'utilizzo della firma elettronica qualificata e della marca temporale. \nQuest'ultima in particolare permette di ottenere la prova della creazione di una determinata opera e quindi di poter stabilire un ordine cronologico con le altre e pu\u00f2 essere fatta valere in giudizio fino a 20 anni dalla data della sua emissione. La firma elettronica invece individua l'autore dell'opera e ne tutela i diritti patrimoniali e morali. \u00c8 inoltre economicamente conveniente in quanto la certificazione presso SIAE risulta decisamente pi\u00f9 costosa.\nCome funziona.\nIl procedimento \u00e8 molto semplice. L'autore deve convertire la propria opera in formato digitale, inserire i dati di copyright, l'eventuale licenza e infine apporre la firma elettronica e la marca temporale (disponibile al costo di 0,36 euro) utilizzando una smart card, il relativo lettore (acquistabile presso un qualunque rivenditore di materiale informatico) e uno specifico software.\nLa smart card pu\u00f2 essere ritirata presso l'Ente Certificatore il quale rilascia un certificato digitale in grado di specificare i propri dati, l'identit\u00e0 del titolare della smart card e il periodo di validit\u00e0 del certificato. A questo punto il titolare entra a far parte di un elenco pubblico di certificati consultabile online.\nCopyzero Online.\nIl procedimento per Copyzero Online \u00e8 ancora pi\u00f9 rapido. L'opera, dopo essere stata convertita in formato digitale, viene compressa in un archivio protetto da password e inviata direttamente a copyzero.org, insieme a un modulo compilato e un documento di identificazione. Una volta ottenuta la marca temporale da copyzero.org, l'autore potr\u00e0 scaricarla dalla rete.\nLicenza Copyzero X.\nLa Licenza Copyzero X \u00e8 uno strumento molto semplice grazie al quale qualsiasi utente pu\u00f2, tra le migliaia disponibili, scegliere la licenza che pi\u00f9 fa al caso suo consentendo agli altri di copiare, distribuire, modificare la propria opera o meno. Inoltre, la Licenza Copyzero X permette di:"}
{"id": "293450", "revid": "77358", "url": "https://it.wikipedia.org/wiki?curid=293450", "title": "Tiamtu", "text": ""}
{"id": "293456", "revid": "37401", "url": "https://it.wikipedia.org/wiki?curid=293456", "title": "Stratificazione (archeologia)", "text": ""}
{"id": "293458", "revid": "1958640", "url": "https://it.wikipedia.org/wiki?curid=293458", "title": "Naturalis historia", "text": "La Naturalis historia (Storia naturale, dal latino, propriamente \"Osservazione della natura\") \u00e8 un trattato naturalistico in forma enciclopedica scritto da Plinio il Vecchio e conservato presso la Biblioteca nazionale Marciana di Venezia.\nStruttura.\nNella forma giunta sino a noi, la \"Historia\" \u00e8 costituita da 37 libri, il primo dei quali comprende una prefazione e un indice, nonch\u00e9 una lista di fonti che inizialmente precedeva ciascuno dei libri.\nL'organizzazione dell'opera \u00e8 la seguente:\nSembra che Plinio abbia pubblicato i primi dieci libri nel 77 e si sarebbe preoccupato di rivedere e ampliare il resto durante i restanti due anni della sua vita. La sua opera fu probabilmente pubblicata con scarsa o nessuna revisione da parte del nipote, Plinio il Giovane, che quasi trent'anni dopo, riportando la storia di un delfino addomesticato e la descrizione dell'isola galleggiante del lago Vadimone, sembra dimenticare che entrambe si trovano nell'opera dello zio (II 209, IX 26). Il Giovane descrive la \"Naturalis historia\" come una \"Naturae historia\", e la caratterizza come \"un'opera erudita e piena di materiale, e tanto variegata, come la stessa natura\".\nLa mancanza di una revisione finale pu\u00f2 spiegare parzialmente le molte ripetizioni, alcune contraddizioni, gli errori nei passi trascritti dagli autori greci e l'inserimento di note a margine in pagine non corrette del testo.\nFonti e stile.\nNella prefazione, l'autore afferma di avere raccolto ventimila fatti estratti da circa duemila libri e da cento autori selezionati. Le liste che a tutt'oggi esistono delle sue fonti giungono a molto pi\u00f9 di quattrocento, tra cui centoquarantasei fonti romane e trecentoventisette greche, cos\u00ec come altre fonti di informazione. Le liste, come norma generale, seguono l'ordine del tema di ogni libro, come \u00e8 stato chiaramente dimostrato nella \"Disputatio\" di Heinrich Brunn (Bonn, 1856).\nLa fonte principale di Plinio \u00e8 Marco Terenzio Varrone. Nei libri geografici, Varrone \u00e8 confrontato e complementato con i commenti topografici di Agrippa che furono completati dall'imperatore Cesare Augusto. Per la zoologia si basa in gran parte su Aristotele e Giuba II, l'erudito re di Mauretania, \"studiorum claritate memorabilior quam regno\" (v. 16). Giuba \u00e8 inoltre la sua principale guida in botanica, e anche Teofrasto \u00e8 nominato negli indici.\nNella storia dell'arte le fonti greche originali sulle quali si appoggi\u00f2 furono Duride di Samo, Senocrate di Sicione e Antigono di Caristo. La tradizione attribuisce a Duride gli aneddoti; a Senocrate le informazioni sui successivi sviluppi dell'arte e a Antigono la lista dei lavoratori del bronzo, quella dei pittori e un gran numero di altri dati. Le ultime due fonti si menzionano in relazione a Parrasio, mentre Antigono \u00e8 menzionato negli indici di XXXIII-XXXIV come scrittore sull'arte \"toreutica\".\nGli epigrammi greci contribuiscono alle descrizioni dei quadri e statue di Plinio. Una delle fonti di minore importanza per i libri XXXIV-XXXV \u00e8 Eliodoro, autore di un'opera sui monumenti di Atene. Negli indici del XXXIII-XXXVI, occupa un posto importante Pasitele, l'autore di una opera in cinque volumi su famose opere d'arte, che probabilmente contiene l'essenza dei trattati greci a lui pi\u00f9 vicini nel tempo; ci\u00f2 nonostante, August Kalkmann nega che Plinio fosse in debito con Pasitele al riguardo, e sostiene che Plinio avrebbe usato l'opera cronologico di Apollodoro di Atene, cos\u00ec come un catalogo contemporaneo di artisti.\nLa conoscenza di Plinio delle fonti greche fu probabilmente mediata da Marco Terenzio Varrone, che cita spesso. Varrone probabilmente si occup\u00f2 della storia dell'arte in connessione con l'architettura, che era inclusa nelle sue \"Disciplinae\".\nPer vari articoli sulle opere d'arte della costa dell'Asia minore e delle isole adiacenti, Plinio deve molto al generale, uomo di stato, oratore e storico Licinio Muciano, che mor\u00ec prima del 77. Plinio menziona le opere d'arte collezionate da Tito Flavio Vespasiano nel Tempio della Pace e nelle sue altre gallerie, per\u00f2 molte delle sue informazioni a proposito dell'ubicazione di queste opere nella Roma antica, si devono alle sue letture e non a osservazioni dirette.\nIl principale merito della sua raccolta sull'arte antica, l'unica opera classico di questo tipo che conserviamo, \u00e8 che si basa sui testi, oggi perduti, di Senocrate, e sulle biografe di Duride e Antigono. Plinio non mostra un'attitudine speciale per la critica d'arte. In vari passaggi, ci\u00f2 nonostante, d\u00e0 prova di osservazioni indipendenti. Afferma che preferisce il \"Laocoonte\" in marmo del palazzo di Tito a tutti i quadri e bronzi del mondo. Nel tempio vicino al Circo Flaminio, Plinio ammira l'Ares e l'Afrodite di Scopas, \u00abche basterebbero a rendere rinomato qualsiasi altro luogo\u00bb. \u00abA Roma (aggiunge) le opere d'arte sono moltissime, e inoltre, una eclissa l'altra nella memoria e nonostante la bellezza che possano avere, siamo distratti dal tremendo sforzo che i nostri doveri e obblighi ci impongono. Per ammirare l'arte necessiteremmo di tempo libero e profonda tranquillit\u00e0\u00bb.\nLo stile \u00e8 estremamente vario e discontinuo, anche per influsso delle diverse fonti cui attinge. Prevale un tecnicismo arido e disadorno, mentre nelle digressioni lo stile si fa ricercato e artificioso e il tono si eleva fino all'enfasi declamatoria."}
{"id": "293460", "revid": "124964679", "url": "https://it.wikipedia.org/wiki?curid=293460", "title": "Canasta", "text": "La Canasta \u00e8 un gioco di carte che si gioca in 2 o 4 (in questo caso a coppie) con 108 carte francesi (due mazzi francesi di 52 carte l'uno pi\u00f9 2 jolly per mazzo). In alcune varianti, come la Samba (e i suoi derivati) e il Canastone, i mazzi utilizzati sono 3, per un totale di 162 carte (52 carte e 2 jolly per mazzo).In commercio \u00e8 possibile trovare mazzi concepiti appositamente per questo gioco le cui carte, pur avendo la numerazione solita non hanno semi, rimpiazzati da cerchietti rossi e neri.\nIl gioco \u00e8 nato in Uruguay: sarebbe stato codificato a Montevideo da Alberto Serrato e Segundo Santos, i quali combinarono la meccanica del Rummy con la modalit\u00e0 di gioco a coppie tipica del Bridge. Il gioco si \u00e8 diffuso in tutta l'America meridionale, dove ha dato origine a numerose varianti, ed \u00e8 giunto negli Stati Uniti dopo la Seconda Guerra Mondiale. Il nome \u00e8 una parola spagnola dal significato di \"cesto\", \"paniere\" o \"canestro\". Le codificazioni pi\u00f9 influenti della Canasta classica si ebbero alla fine degli anni quaranta negli Stati Uniti, specialmente ad opera del Regency Club di New York. A queste codificazioni fanno riferimento le successive esposizioni delle regole del gioco internazionale.\nUna delle peculiarit\u00e0 della canasta \u00e8 che lo svolgimento del gioco avviene in silenzio: non sono concesse comunicazioni tra compagni ad eccezione che nel momento della chiusura.\nQuanto viene illustrato in seguito si applica a una partita di canasta a coppie e fa riferimento alle regole internazionali come esposte nei manuali che seguono le codificazioni statunitensi.\nTerminologia, classificazione e valori delle carte.\nCome carte \"rosse\" si intendono quelle di cuori o di quadri; come carte \"nere\" si intendono quelle di fiori o di picche. Per \"valore facciale\" di una carta si intende il valore indicato sulla faccia della carta stessa. \nIl valore facciale non coincide con il punteggio associato a ciascuna carta: per esempio, il 9 e l'8 hanno diverso valore facciale (perci\u00f2 non possono fare parte di una stessa combinazione), ma hanno lo stesso punteggio (10 punti). Quanto ai punteggi, il jolly, talvolta chiamato \"mattone\", vale 50 punti; il 2, noto come \"pinella\", 20 punti; l'asso 20 punti; le carte dal re all'8, 10 punti ciascuna; le carte dal 7 al 4, 5 punti ciascuna. I 3 rossi, noti come \"onori\", valgono 100 punti ciascuno; i 3 neri, 5 punti.\nSi distinguono carte \"naturali\" e carte \"speciali\". Le carte speciali sono le \"matte\" e i 3, mentre le naturali sono tutte le altre. Le matte sono i jolly e le pinelle: queste carte possono assumere il valore facciale di qualsiasi altra carta e sostituirla nella formazione delle combinazioni. I 3 non possono fare parte di combinazioni, ma hanno funzioni particolari (si veda sotto).\nPer \"tallone\" si intende il mazzo di carte coperte da cui si pesca; per \"pozzo\" l'insieme delle carte scartate, delle quali viene mostrata solo l'ultima scartata, al di sotto della quale vengono impilate le altre. La \"smazzata\" \u00e8 una fase di gioco che comincia con la distribuzione delle carte e termina con la chiusura da parte di uno dei giocatori.\nPreparazione.\nIl giocatore alla destra del mazziere taglia le carte sollevando parte del mazzo, quindi il mazziere distribuisce undici carte a ogni giocatore in senso orario partendo dal giocatore alla sua sinistra, il quale sar\u00e0 il primo a giocare. Le carte rimanenti, coperte, vanno posizionate al centro del tavolo. Ogni giocatore controlla le proprie carte: se un giocatore ha uno o pi\u00f9 3 rossi di mano, li mette da parte (scoperti) e pesca dal tallone un uguale numero di carte coperte. A questo punto, il mazziere scopre la prima carta del tallone, che costituir\u00e0 la prima carta del pozzo. Se questa carta \u00e8 una matta o un onore, essa viene messa di traverso e il pozzo risulta congelato (si veda sotto): sar\u00e0 necessario continuare a scoprire la prima carta del tallone finch\u00e9 non si trover\u00e0 una carta naturale, che sar\u00e0 messa scoperta in cima al pozzo, mentre la carta che ha congelato il pozzo rester\u00e0 di traverso sotto il pozzo.\nTipologie di canasta.\nLe canaste possono essere di due tipi:\nQuando una canasta viene completata, \u00e8 consuetudine riunirne le carte in un mazzetto, lasciandone scoperta una carta rossa se la canasta \u00e8 pura, una nera se la canasta \u00e8 mista. Eventuali carte attaccate a una canasta gi\u00e0 completa vengono poste al di sotto del corrispondente mazzetto; in alcune varianti, a una canasta completa \u00e8 possibile attaccare anche delle matte. L'attacco di una matta a una canasta completa naturale 'sporca' la canasta e ne riduce il premio di punteggio. In altre versioni, invece, non \u00e8 consentito attaccare matte a una canasta completa, naturale o mista che sia. Per meglio visualizzare il gioco, alcuni riuniscono le combinazioni in mazzetti fin da quando queste raggiungono le sei carte.\nLe combinazioni danno punteggio solo alla coppia che le ha calate. Non \u00e8 possibile attaccare carte alle combinazioni degli avversari.\nSvolgimento del gioco.\nI giocatori giocano a turno, in senso orario. Il giocatore di turno svolge le seguenti azioni:\nLe uniche combinazioni concesse sono gruppi di carte dello stesso valore facciale: a differenza di altri giochi a combinazione (Gin rummy, Burraco, Scala 40 ecc.), non sono concesse combinazioni di carte in scala. Ogni combinazione calata deve essere costituita da almeno tre carte, di cui almeno due naturali. In una stessa combinazione, non si possono mai avere pi\u00f9 di tre matte; inoltre, una volta calate, le matte non possono pi\u00f9 essere spostate. In alcune versioni, la combinazione non deve mai possedere un numero di matte pari o superiore al numero di carte naturali (per cui, ad esempio, non sarebbe consentito calare una combinazione di cinque carte di cui due naturali e tre matte). Non \u00e8 possibile calare una combinazione di 3 neri (se non in sede di chiusura) n\u00e9 di 3 rossi (si veda sotto per le regole concernenti i 3).\nL'apertura.\nLe carte comprese nella prima calata della coppia, nota come \"apertura\", devono fornire un determinato punteggio complessivo, ottenuto dalla somma dei punteggi (\"non\" dei valori facciali) delle carte usate nella calata. All'inizio della partita, il punteggio di apertura ammonta ad almeno 50 punti. Il punteggio di apertura aumenta nel corso della partita, a 90 punti se la coppia ha tra i 1500 e i 2995 punti, a 120 se la coppia ha almeno 3000 punti. Se la coppia ha punteggio negativo, si richiede un punteggio di apertura simbolico di 15 punti (il punteggio minimo di qualsiasi combinazione possibile). L'apertura d\u00e0 diritto a calare qualsivoglia combinazione nello stesso turno di gioco e nei turni successivi e ad attaccare carte alle combinazioni gi\u00e0 formate nel seguito della smazzata. \u00c8 sufficiente che un solo giocatore della coppia abbia aperto perch\u00e9 l'altro possa calare e attaccare liberamente.\nPresa del pozzo.\nIn alternativa alla pesca dal tallone, un giocatore pu\u00f2 decidere di prendere \"tutte\" le carte del pozzo. Il giocatore di turno che proceda alla presa del pozzo deve utilizzarne l'ultima carta (scartata dal giocatore precedente), attaccandola a una combinazione preesistente della coppia o giocandola con altre carte di mano per formare una nuova combinazione. Se la rispettiva coppia non ha ancora aperto, il giocatore pu\u00f2 prendere il pozzo solo se pu\u00f2 utilizzare l'ultima carta scartata per aprire, insieme ad altre carte di mano: solo una volta calate le combinazioni di apertura potr\u00e0 prendere il resto del pozzo ed eventualmente giocarlo. Se il pozzo \u00e8 congelato, a questo vincolo si aggiunge l'obbligo di possedere almeno due carte naturali dello stesso valore facciale dell'ultima carta scartata (vedi sotto).\nOnori e carte stop.\nQuando un giocatore pesca dal tallone un 3 rosso (\"onore\"), deve immediatamente mostrarlo agli altri giocatori, ponendolo scoperto accanto a s\u00e9, dove rester\u00e0 fino al termine della smazzata: proceder\u00e0 poi a pescare una carta sostitutiva, sempre dal tallone. Un onore ottenuto con la presa del pozzo (eventualit\u00e0 possibile nel caso di pozzo congelato da un onore all'inizio della smazzata) deve essere dichiarato allo stesso modo, ma non va sostituito con una carta pescata dal tallone. Gli onori scoperti possono dare diritto a punti aggiuntivi al termine della smazzata (si veda sotto).\nAl pari degli onori, i 3 neri non possono fare parte di combinazioni (se non in chiusura); tuttavia, a differenza degli onori, non vanno scoperti e dichiarati. Essi possono essere solo scartati, svolgendo la funzione di \"carte stop\"; infatti, se un giocatore scarta un 3 nero, impedisce al giocatore successivo di prendere il pozzo, obbligandolo a pescare dal tallone. Il blocco del pozzo tramite carta stop, a differenza del congelamento, \u00e8 temporaneo: il giocatore successivo a quello che ha subito il blocco potr\u00e0 tornare a prendere il pozzo.\nCongelamento del pozzo.\nQuando un giocatore scarta una matta, questa viene messa di traverso rispetto al pozzo, il quale risulta \"congelato\": da quel momento, nessun giocatore, compreso il responsabile del congelamento, potr\u00e0 prendere il pozzo, finch\u00e9 il pozzo non risulter\u00e0 \"scongelato\". Per scongelare e prendere il pozzo, \u00e8 necessario avere almeno due carte naturali dello stesso valore facciale dell'ultima carta scartata (le une e l'altra dovranno essere immediatamente giocate dal giocatore che ha effettuato lo scongelamento). Quando il pozzo \u00e8 gi\u00e0 congelato, lo scarto di un 3 nero o di una matta lo blocca, impedendo al giocatore successivo di procedere allo scongelamento. Se la prima carta che viene scoperta dal tallone come prima carta del pozzo \u00e8 una matta o un onore, il pozzo si considera congelato fin dall'inizio (si veda sopra).\nChiusura, punteggi e vittoria.\nPer \"chiusura\" si indica la situazione di partita in cui il giocatore di turno esaurisce le proprie carte: con la chiusura si conclude la smazzata. Si pu\u00f2 chiudere \"con o senza\" scarto dell'ultima carta. L'ultima carta scartata non pu\u00f2 essere una carta speciale. Per chiudere, la coppia deve avere formato almeno una canasta. Prima di chiudere, il giocatore pu\u00f2 chiedere al compagno il permesso per la chiusura (unico tipo di comunicazione consentito all'interno della coppia): non \u00e8 obbligatorio fare la richiesta, ma \u00e8 obbligatorio obbedire alla risposta del compagno. In sede di chiusura, anche i 3 neri possono essere calati in combinazione. In alcune versioni, una combinazione finale di 3 neri pu\u00f2 essere solo pulita; non \u00e8 comunque mai concesso formare una canasta mista di 3 neri. Se un giocatore riesce ad aprire e a chiudere in uno stesso turno (calando ovviamente almeno una canasta), si parla di \"chiusura di mano\".\nDopo la chiusura, si procede al conteggio dei punti relativi alla smazzata. Ogni coppia segna come positivi i punteggi delle carte comprese nelle proprie combinazioni, mentre segna come negativi i punteggi rimasti in mano: pi\u00f9 precisamente, la coppia che si \u00e8 aggiudicata la chiusura sottrae dal proprio punteggio i punti delle carte rimaste in mano al giocatore che non ha chiuso, mentre l'altra coppia sottrae le carte rimaste in mano a entrambi i giocatori.\nOltre ai punti delle carte calate, sono previsti i seguenti premi:\nGli onori, come anticipato sopra, valgono 100 punti ciascuno; se una coppia ha trovato tutti e quattro gli onori, il punteggio complessivo degli stessi risulta raddoppiato e sale a 800 punti. \nSe la coppia non \u00e8 riuscita ad aprire, i punti degli onori vengono contati come negativi, oppure vengono assegnati alla coppia avversaria.\nVince la coppia che per prima raggiunge o supera 5000 punti; se al termine della stessa smazzata entrambe le coppie superano questa soglia, vince la coppia che ha conseguito il punteggio complessivo pi\u00f9 alto.\nCanasta a due giocatori.\nIl gioco a due giocatori \u00e8 identico al gioco a quattro, fatte salve eventuali modifiche previste in alcune versioni.\nLa versione pi\u00f9 attestata prevede le seguenti innovazioni:\nA questa variante, la codificazione statunitense degli anni Quaranta ne aggiunge altre tre, di cui la prima \u00e8 analoga al gioco classico a quattro; le altre due sono le seguenti:\nSamba.\nLa Samba o Canasta a tre mazzi \u00e8 una delle pi\u00f9 antiche varianti della Canasta, codificata per la prima volta nel 1951 da John Crawford. Le regole esposte di seguito fanno riferimento al gioco a quattro in coppie affrontate, secondo la codificazione di Crawford (eventuali varianti sono segnalate). Regole non specificate andranno considerate identiche alle regole corrispondenti del gioco classico.\nComponenti e preparazione.\nSi utilizzano tre mazzi di carte francesi, ciascuno costituito dalle cinquantadue carte ordinarie pi\u00f9 due jolly, per un totale di centosessantadue carte. I punteggi associati alle carte sono gli stessi previsti nel gioco classico. La mano iniziale \u00e8 di quindici carte per giocatore. \nSi scopre la prima carta del tallone come prima carta del pozzo: se questa carta \u00e8 una carta speciale, si continua a scoprire la carta successiva finch\u00e9 non si trova una carta naturale. Le carte cos\u00ec scoperte formano il pozzo iniziale; la carta naturale costituisce la sommit\u00e0 del pozzo. A differenza della Canasta classica, perci\u00f2, se la prima carta \u00e8 una matta o un onore, il pozzo non risulta congelato (il concetto stesso di congelamento \u00e8 assente nella Samba).\nSvolgimento.\nIl giocatore di turno pesca due carte dal tallone o, in alternativa, prende il pozzo; dopodich\u00e9, effettua delle calate (se ne ha la facolt\u00e0 e sempre a sua discrezione); infine, scarta una carta nel pozzo.\nOgni combinazione calata deve avere almeno tre carte in tutto, di cui almeno due naturali (se si tratta di una scala, devono essere tutte naturali).\nLe combinazioni possono essere di due tipi:\n\u00c8 previsto un punteggio di apertura che varia al variare del punteggio di partita della coppia, secondo la tabella seguente:\nPresa del pozzo.\nIl pozzo si pu\u00f2 prendere in due casi:\n\u00c8 da notare che non si pu\u00f2 prendere il pozzo se l'ultima carta scartata attacca a una combinazione che si ha in mano ma che non \u00e8 stata ancora calata; inoltre, il pozzo non pu\u00f2 essere preso nemmeno se l'ultima carta scartata attacca a una canasta o a una samba completate in precedenza.\nIl pozzo pu\u00f2 essere preso liberamente (ferme restando le restrizioni appena indicate) se la coppia ha aperto in un turno precedente. Se la rispettiva coppia non ha aperto, il giocatore di turno pu\u00f2 prendere il pozzo solo se possiede due carte naturali dello stesso valore facciale dell'ultimo scarto e se pu\u00f2 aprire utilizzando le tre carte suddette ed eventualmente qualsiasi altra combinazione \"di mano\" (per raggiungere il punteggio d'apertura non si possono usare combinazioni formate con l'ausilio di altre carte del pozzo oltre all'ultima carta scartata).\nIn altre versioni, se l'ultimo scarto attacca a una combinazione calata dalla coppia del giocatore di turno, il giocatore pu\u00f2 prendere \"soltanto\" l'ultimo scarto, ma non l'intero pozzo.\nIn qualunque versione, in caso di presa del pozzo (o di presa del solo ultimo scarto nelle varianti che la prevedono), il giocatore di turno non pu\u00f2 pescare alcuna carta dal tallone.\nOnori e carte stop.\nPer gli onori e i 3 neri, valgono le stesse regole della Canasta classica quanto al gioco della carta (mentre vi sono alcune differenze riguardo al punteggio degli onori: si veda sotto). Oltre ai 3 neri, anche le matte, se scartate, valgono come semplici carte stop. Non \u00e8 infatti previsto il congelamento del pozzo (o, per meglio dire, il pozzo \u00e8 congelato in modo permanente, essendo sempre necessarie due carte naturali dello stesso valore facciale dell'ultimo scarto per la presa del pozzo, a meno che l'ultimo scarto non attacchi a precedenti combinazioni).\nSi possono calare da tre a sei 3 neri, ma solo dalla propria mano e solo in sede di chiusura; non \u00e8 comunque mai concesso formare una canasta di 3 neri.\nAltre versioni introducono delle innovazioni nel gioco dei 3. Quanto ai 3 rossi, non \u00e8 obbligatorio accusarli e si pu\u00f2 scegliere di tenerli in mano; eventualmente, invece di dichiararli per guadagnare il bonus relativo, \u00e8 possibile scartarli come carte stop (non \u00e8 comunque mai possibile usarli all'interno di combinazioni). Se per\u00f2 alla fine della smazzata un giocatore si ritrova con uno o pi\u00f9 onori in mano, la rispettiva coppia paga una penalit\u00e0 di 750 punti (indipendentemente dal numero di onori in mano). Quanto ai 3 neri, in sede di chiusura \u00e8 possibile non solo calarli, ma anche usarli per formare una canasta.\nChiusura, punteggi e vittoria.\nLa chiusura pu\u00f2 essere con o senza scarto. Per chiudere, la coppia deve aver formato almeno \"due\" combinazioni di sette carte (due canaste, due sambe, oppure una samba e una canasta).\nCome nel gioco classico, si guadagnano i punti delle carte calate, mentre si pagano i punti delle carte rimaste in mano. Si aggiungono inoltre i seguenti bonus:\nOgni onore trovato vale 100 punti; se una coppia ha riunito tutti e sei gli onori, il loro punteggio complessivo sale a 1000 punti. I punti degli onori vengono contati come positivi se la coppia ha formato le combinazioni imposte dai requisiti di chiusura, altrimenti vengono contati come negativi.\nVince la coppia che per prima raggiunge o supera 10.000 punti.\nCanastone.\nIl Canastone o Canasta italiana \u00e8 la variante del gioco pi\u00f9 diffusa in Italia, tanto che nella Penisola il termine \"Canasta\" fa per lo pi\u00f9 riferimento a questa versione. Si tratta propriamente di una variante della Samba, che tuttavia recupera alcuni tratti del gioco classico (come l'esclusione delle scale) e presenta numerosi caratteri specifici nella meccanica di gioco, nelle tipologie di combinazioni concesse e nel sistema di punteggio. Si gioca con tre mazzi di carte francesi o di carte speciali da Canasta (centosessantadue carte in totale). Nelle regole seguenti, eventuali norme su aspetti non specificati (valori delle carte ecc.) andranno considerate identiche a quelle previste al riguardo nella Canasta classica.\nPreparazione.\nSi distribuiscono quindici carte a ciascun giocatore; analogamente alla Canasta classica, eventuali 3 rossi di mano vanno dichiarati e sostituiti con carte prese dal tallone. \nIl mazziere procede quindi a scoprire la prima carta del tallone. Se questa \u00e8 una carta naturale, a cominciare dalla carta successiva il mazziere preleva dalla sommit\u00e0 del tallone un numero di carte equivalente al valore facciale della prima carta (asso, re, donna e fante hanno un valore facciale rispettivamente di 14, 13, 12 e 11). Queste carte, che il mazziere non dovr\u00e0 n\u00e9 guardare n\u00e9 mostrare ad alcun altro giocatore, costituiscono il pozzo iniziale, sulla cui sommit\u00e0 andr\u00e0 posta la prima carta naturale scoperta dal tallone. La prima carta del pozzo \u00e8 sempre l'unica a essere scoperta, come nella Canasta classica.\nSe la prima carta scoperta dal tallone \u00e8 un onore, la smazzata \u00e8 annullata e la distribuzione deve essere ripetuta. Se \u00e8 una matta, questa viene posta di traverso e si scopre un'altra carta che sar\u00e0 posta al di sopra della matta: il pozzo risulta dunque congelato. Il congelamento del pozzo pu\u00f2 essere previsto anche nel caso in cui la prima carta scoperta sia un 3 nero. In altre versioni, invece, se la prima carta \u00e8 un jolly o una pinella, si forma il pozzo rispettivamente con cinquanta o venti carte. \nIn ulteriori versioni, se la prima carta scoperta \u00e8 una carta speciale di qualsiasi tipo, se ne scopre un'altra fino a trovare una carta naturale: il pozzo non viene congelato e si procede a formarlo con un numero di carte corrispondente al valore facciale di detta carta naturale, alle quali si aggiungeranno le carte speciali scoperte. Se per tre volte di fila viene scoperta una matta, la smazzata \u00e8 annullata e si ripete la distribuzione.\nCombinazioni.\nSono previste esclusivamente combinazioni costituite da carte dello stesso valore facciale. A seconda delle versioni, una combinazione non pu\u00f2 avere pi\u00f9 di due o di tre matte. Inoltre, di solito non \u00e8 consentito che in una combinazione le matte siano in numero superiore alle carte naturali.\nL'innovazione pi\u00f9 notevole consiste nella possibilit\u00e0 di calare combinazioni di sole matte, che possono eventualmente essere promosse a canaste. Se si cala una combinazione di tre matte, \u00e8 possibile attaccarvi successivamente quattro carte naturali dello stesso valore facciale, in modo da formare una comune canasta mista (nel caso in cui si concedano tre matte per combinazione); ma se si attacca una quarta matta, l'unico modo per completare la combinazione sar\u00e0 trasformarla in una canasta di matte. La canasta di matte d\u00e0 diritto ad alti premi, ma impone una serie di obblighi: prima di averla completata, la coppia non pu\u00f2 chiudere e non pu\u00f2 utilizzare matte in altre situazioni di gioco (non pu\u00f2 cio\u00e8 scartarle o utilizzarle in altre combinazioni; in alcune versioni, non pu\u00f2 nemmeno completare canaste miste).Tali obblighi decadono una volta che la canasta di matte sia stata completata.\nSvolgimento del gioco.\nTipologia e successione delle azioni comprese in un turno di gioco sono analoghe a quelle della Canasta classica, con la differenza che ogni giocatore all'inizio del turno pesca due carte dal tallone (anzich\u00e9 una). Il punteggio di apertura all'inizio del gioco \u00e8 di 50 punti. Esso successivamente varia al variare del punteggio della coppia, come mostra la tabella seguente:\nL'apertura a 50 pu\u00f2 essere effettuata solo calando carte naturali. Con soglie di apertura superiori ai 50 punti, \u00e8 consentito aprire utilizzando delle matte, o addirittura (in alcune varianti) calando una combinazione di sole matte (\"apertura di mattoni\"): questa mossa impedisce agli avversari di effettuare lo stesso tipo di apertura o di prendere il pozzo nel successivo giro di turni. \nPresa del pozzo.\nInvece che pescare due carte dal tallone, il giocatore di turno pu\u00f2 pescare una carta dal tallone e prendere il pozzo. Per prendere il pozzo, \u00e8 necessario avere almeno due carte naturali dello stesso valore facciale dell'ultima carta scartata (le une e l'altra dovranno essere immediatamente calate in combinazione). Non \u00e8 possibile prendere il pozzo prima di avere aperto; inoltre, a differenza della Canasta classica e della Samba, non si pu\u00f2 usare l'ultima carta scartata del pozzo per aprire.\nOnori e carte stop.\nLe norme al riguardo sono le stesse della Canasta classica, con la differenza che non \u00e8 consentito calare i 3 neri in combinazione nemmeno in sede di chiusura.\nCongelamento del pozzo.\nLe regole su congelamento e scongelamento del pozzo sono in tutto analoghe a quelle della Canasta classica, con la differenza che lo scongelamento richiede il possesso di almeno tre carte naturali (anzich\u00e9 due) dello stesso valore facciale dell'ultima carta scartata. \nChiusura, punteggi e vittoria.\nPer poter chiudere \u00e8 necessario che la coppia abbia formato almeno una canasta naturale \"e\" una canasta mista. Non \u00e8 consentito chiudere senza scarto n\u00e9 chiudere scartando una carta speciale.\nI fondamentali del sistema di punteggio sono analoghi a quelli della Canasta classica (si guadagnano i punti delle carte calate, si pagano i punti delle carte ancora in mano), ma in pi\u00f9 sono previsti numerosi premi e penalit\u00e0.\nI premi sono indicati nella tabella seguente:\nIl valore degli onori viene raddoppiato se la coppia ne possiede almeno quattro: quattro onori equivalgono pertanto a 800 punti, cinque onori a 1000 punti, sei onori a 1200 punti. I punti degli onori vengono tuttavia pagati se la coppia ha formato solo canaste miste; vengono pagati due volte se la coppia non ha completato alcuna canasta. Non vengono assegnati se la coppia ha formato solo canaste naturali. In altre versioni, se si sono formate solo canaste miste i punti degli onori vanno divisi con la coppia avversaria, mentre vengono interamente assegnati alla coppia avversaria se non si \u00e8 riusciti a formare alcuna canasta. \nVince la coppia che per prima raggiunge o supera 12.000 o 15.000 punti.\nVariante mini.\nNella variante mini si riducono i valori delle carte, delle canaste e le modalita' di apertura.\nSi pu\u00f2 giocare in 2,3 o 4 (in questo caso a coppie) distribuendo all'inizio rispettivamente 12, 10 e 9 carte a testa.\nPer aprire basta un tris anche con 1 o 2 jolly o pinelle e per chiudere \u00e8 necessaria una canasta naturale ed una mista.\nLe canaste sono formate da sole 5 carte ed il loro valore \u00e8 il seguente:\nLe canaste da 5 e 10 punti possono essere \"calate\" solo in una mossa mentre quelle da 1 e 2 punti possono partire da un tris od un poker (anche con 1 o 2 jolly o pinelle) sulle quali successivamente aggiungere le altre 1 o 2 carte.\nI 3 non possono creare canaste ma possono essere scartati 4 dello stesso colore in una sola volta. I 3 neri bloccano il pozzo mentre se in cima al pozzo vi \u00e8 un 3 rosso si pu\u00f2 prendere solo con altri tre 3 rossi con l'obbligo di scartarli tutti e 4 a fine turno. I jolly bloccano il pozzo mentre le pinelle (2) richiedono il possesso di altre quattro pinelle con l'obbligo di \"calata\" immediata per poterlo pescare. Per tutte le altre carte ne bastano 2 uguali con l'obbligo di calare subito il tris che apre ad una futura canasta. Non si possono aprire 2 future canaste che si riferiscono allo stesso numero base mentre \u00e8 consentito calare una futura canasta riferita allo stesso numero di una canasta chiusa in un turno precedente.\nNon si pu\u00f2 scartare una carta uguale ad una canasta appena completata o che attacca alle proprie future canaste; neppure un jolly o un 2 se ci sono delle canaste aperte sulle quali lo si pu\u00f2 attaccare. Nel caso fosse impossibile scartare al turno successivo si pesca una sola carta la quale, se si attacca alle proprie \"calate\" non pu\u00f2 essere scartata e fa ripescare una sola carta anche al turno successivo. Se invece si rimane senza carte ma non si \u00e8 creata almeno una canasta pura ed una spura non viene considerata \"chiusura\" ed il gioco continua.\nCon una chiusura ammessa o se finiscono le carte del mazzo termina la mano, si eliminano le future canaste di tutti i giocatori e si contano i punti di quelle completate in positivo solo se presente almeno una pura + una spura; in negativo le carte rimaste in mano con il seguente criterio:\n- 3 valgono zero\n- 2 e jolly valgono -3 cadauno\n- A, 4, 5, 6, 7, 8, 9, 10 e figure valgono -1 ogni gruppo da 1 a 3 carte.\nLa partita viene vinta dal primo (o la coppia) che ottiene 30 punti. In caso di ex aequo si prosegue con altre mani finche' non prevale un punteggio superiore a 30 pi\u00f9 alto degli avversari."}
{"id": "293463", "revid": "547034", "url": "https://it.wikipedia.org/wiki?curid=293463", "title": "Legge della sovrapposizione", "text": "La legge della sovrapposizione \u00e8 un assioma e un principio fondante della stratigrafia sedimentaria, basato sulle osservazioni della storia naturale, che forma una delle basi delle scienze geologiche e archeologiche e di altri campi delle scienze naturali correlate che si occupano della stratigrafia geologica:\nPartendo dal presupposto che la stratificazione archeologica \u00e8 una raccolta, anzi meglio un'antologia dei paesaggi del passato, nella sua forma pi\u00f9 semplice afferma che in sequenze stratigrafiche non deformate, il giacimento pi\u00f9 antico si trover\u00e0 in fondo alla sequenza.\nQuesto \u00e8 di grande importanza per la datazione stratigrafica, che presume che la legge di sovrapposizione sia vera e che un oggetto non possa essere pi\u00f9 vecchio dei materiali di cui \u00e8 composto.\nSe combinato con la legge di successione faunistica correlata, la legge di sovrapposizione fornisce uno strumento molto potente per la datazione delle rocce e dei giacimenti.\nIl principio venne proposto per la prima volta nell'XI secolo dal geologo persiano, Avicenna (Ibn Sina); successivamente nel XVII secolo la legge venne formulata pi\u00f9 chiaramente dallo scienziato danese Niels Stensen.\nSviluppo della \"legge della sovrapposizione\".\nMentre discute sulle origini delle montagne nel suo \"Libro della salute\" del 1027, Avicenna per primo diede un abbozzo del principio della sovrapposizione degli \"strata\" come segue:\nSupposto che tutte le rocce e minerali fossero una volta stati fluidi, Niccol\u00f2 Stenone teorizzava che gli \"strata\" di roccia si fossero formati quando le particelle in un fluido come l'acqua precipitavano sul fondo. Questo processo lascerebbe strati orizzontali. Perci\u00f2 il principio dell'orizzontalit\u00e0 originaria di Stenone afferma che gli strati di roccia si formino in posizione orizzontale, e ogni deviazione dalla posizione orizzontale \u00e8 dovuta al disturbo che ebbero le rocce successivamente.\nCi sono comunque eccezioni per questo caso, poich\u00e9 i sedimenti possono essere depositati su pendii o gradienti. Questi possono essere ripidi, localmente, di molti gradi. Tuttavia il principio resta essenzialmente valido.\nStenone afferm\u00f2 un altro principio pi\u00f9 generale in questo modo:\nIn altre parole: un oggetto solido far\u00e0 s\u00ec che ogni solido formantesi attorno ad esso successivamente si conformer\u00e0 alla sua propria forma.\nStenone fu capace di mostrare col suo ragionamento che i fossili e i cristalli devono essersi solidificati prima che la roccia incassante (\"host rock\") che li contiene si andasse formando. Se una \"lingua di pietra\" (\"glossopetra\") trovata in alcune rocce fosse cresciuta dentro una roccia, essa sarebbe stata distorta dalla roccia circostante, allo stesso modo che una radice d'albero pu\u00f2 venire distorta durante la crescita dentro un \"crepaccio\" della terra. Invece, la \"lingua di pietra\" deve essere stata sepolta in sedimenti soffici i quali induriranno pi\u00f9 tardi. Le vene (\"fessure\" riempite di minerali) e molti cristalli, d'altra parte, devono essersi formati dopo che la roccia circostante si sia solidificata, dato che spesso non mostrano irregolarit\u00e0 di forma, per la tendenza a conformarsi alla solida roccia circostante.\nInfine, nella stratificazione (\"strata\"), gli strati superiori si modellano alla forma degli strati inferiori... e dunque, in una serie di \"strata\", quelli pi\u00f9 giovani devono trovarsi in alto, mentre i pi\u00f9 vecchi giaceranno in fondo. Questo succede perch\u00e9 lo strato pi\u00f9 recente \u00e8 venuto a depositarsi \"dopo\" e \"sugli\" strati pi\u00f9 vecchi, determinando cos\u00ec la loro posizione nella stratificazione. Dato che il pi\u00f9 antico venne depositato prima, esso si trover\u00e0 in fondo e viceversa.\nDall'osservazione di Stenone affermante che gli \"strati\" di roccia si formano quando le particelle precipitano dalla loro sospensione in un fluido, ne consegue che lo \"stratum\" pi\u00f9 giovane viene a trovarsi al di sopra di una sequenza. Tuttavia, questo principio si applica anche ad altri tipi di rocce che non siano formate dall'acqua, come le rocce vulcaniche che si \"distendono\" sulle colate pi\u00f9 vecchie, durante il flusso stratificante delle rocce magmatiche.\nStenone si rese conto che altri processi geologici potrebbero creare eccezioni apparenti a queste sue \"leggi di sovrapposizione e orizzontalit\u00e0\", perci\u00f2 presumeva anche che la formazione delle caverne potesse rimuovere parte dello strato pi\u00f9 basso, e il collasso di una caverna potesse trasportare grandi pezzi degli strati superiori verso il fondo. Riconobbe inoltre che le rocce potessero essere sollevate da forze sotterranee. I geologi adesso riconoscono che l'inclinazione, il piegamento e la fagliatura possono complicare anche l'analisi di una sequenza stratigrafica. La roccia effusiva pu\u00f2 premere attraverso il suo percorso le rocce circostanti e talvolta comprimere gli strati di roccia pi\u00f9 arcaica, formando cos\u00ec un'altra eccezione alla legge di Stenone. Comunque, tali anomalie lasciano tracce fisiche nelle rocce \"disturbate\"; per esempio, gli strati di roccia \"fagliata\" possono essere fessurati, rotti o metamorfizzati lungo le linee di faglia.\nLa legge di Stenone \u00e8 un'enunciazione di tempo relativo, ma non assoluto: due strati di roccia, in linea di principio, potrebbero formarsi a distanza di milioni di anni o soltanto di giorni.\nApplicazione della legge della sovrapposizione.\nStenone stesso non vide difficolt\u00e0 nell'attribuire la formazione della maggior parte delle rocce al diluvio universale menzionato nella Bibbia. Tuttavia, egli not\u00f2 che, nei due tipi di roccia maggiori negli Appennini vicino a Firenze (Italia), gli strati inferiori non avevano fossili, contrariamente a quelli superiori che invece ne erano ricchi. Egli suppose che gli strati superiori ebbero a formarsi con il diluvio, dopo la creazione della vita, mentre quelli inferiori prima. Questo fu il primo uso della geologia per cercare di distinguere differenti periodi di tempo nella storia della Terra \u2013 un approccio che si svilupper\u00e0 in modo straordinario con il lavoro degli scienziati successivi.\nLe \"faglie inverse\" erano note a Stenone e ai suoi contemporanei, ma furono definite soltanto nel tardo XIX secolo e all'inizio del successivo da Peach e Horne a Knockan Crag, Scozia, nella faglia della \"Moine Thrust\". Le faglie della Thrust possono ingenerare confusione nella legge della sovrapposizione poich\u00e9 esse si realizzano parallele nella stratificazione e possono essere difficili da rilevare, creando di conseguenza situazioni dove inesplicabilmente, gli strati pi\u00f9 vecchi possono sovrapporsi a quelli pi\u00f9 recenti.\nNelle successioni sedimentarie esistono anche le \"lacune stratigrafiche\" dovute ad erosione o non deposizione.\nQuando combinata con il correlato principio di successione faunistico, la legge di sovrapposizione fornisce uno strumento molto potente per la datazione di rocce e strati.\nLa teoria della sovrapposizione modificata da considerazioni archeologiche.\nLa sovrapposizione in archeologia e specialmente nella stratificazione in uso durante lo scavo \u00e8 leggermente differente poich\u00e9 i processi coinvolti nella stratificazione degli stati archeologici sono talvolta differenti dai processi geologici.\nNon c'\u00e8 necessit\u00e0 che, nella registrazione archeologica, le intrusioni di manufatti e attivit\u00e0 umane vengano a formarsi cronologicamente dall'alto verso il basso o deformati da quelli orizzontali, come lo sono gli strati naturali costituiti da processi equivalenti. Alcuni \"strata\" archeologici (spesso definiti come contesti o strati) sono creati da precedenti strati dal basso verso l'alto (\"undercutting\"). Un esempio potrebbe essere il riempimento con silt di un canale sotterraneo che talvolta viene a formarsi nel suolo immediatamente sovrastante. Un altro esempio di sovrapposizione non verticale potrebbero essere le modifiche che servono per impiantare alcune strutture, come la creazione di nuove porte e finestre in un muro.\nLa sovrapposizione in archeologia richiede un grado di interpretazione per identificare correttamente le sequenze cronologiche e in questo senso la sovrapposizione archeologica \u00e8 pi\u00f9 dinamica e multi-dimensionale."}
{"id": "293464", "revid": "709565", "url": "https://it.wikipedia.org/wiki?curid=293464", "title": "Michael Cunningham", "text": "Biografia.\nCunningham \u00e8 nato il 6 novembre 1952 a Cincinnati, Ohio, ed \u00e8 cresciuto a Pasadena in California. Si \u00e8 laureato in Letteratura inglese all'Universit\u00e0 di Stanford, e ha successivamente conseguito un Master of Fine Arts (MFA) presso l'Iowa Writers' Workshop dell'Universit\u00e0 dell'Iowa. Durante i suoi studi in Iowa, alcuni dei suoi racconti sono stati pubblicati in diverse riviste, come \"The Atlantic Monthly\", \"The Paris Review\", \"Red Book\". Il suo primo racconto, uscito nel 1981, \"Cleaving\", \u00e8 incentrato sull'importanza della famiglia; \"White Angel\" diventer\u00e0 un capitolo del suo romanzo \"Una casa alla fine del mondo\" e verr\u00e0 incluso nella raccolta \"The Best American Short Stories\" pubblicata nel 1989 da Houghton.\nNel 1984 l'uscita del suo primo romanzo \"Golden State\", con protagonista l'adolescente David Stark e la sua famiglia in via di disintegrazione, non ricever\u00e0 particolare attenzione della critica, che accoglier\u00e0 invece positivamente il successivo \"Una casa alla fine del mondo\" (1990), di cui un estratto verr\u00e0 pubblicato sul New Yorker. Nel 1993 lo scrittore riceve la Guggenheim Fellowship e nel 1998 gli viene conferito il Whiting Award.\nCunningham ha insegnato al Fine Arts Work Center di Provincetown, in Massachusetts, e nel programma di scrittura creativa del Brooklyn College. Insegna scrittura creativa all'universit\u00e0 di Yale e risiede a New York.\nCarriera.\nLa sua passione per la lettura, e soprattutto per alcuni autori, come T.S. Eliot e Virginia Woolf, nasce quasi per caso al liceo, e rappresenta per lui una sorta di illuminazione. In un'intervista esprimer\u00e0 cos\u00ec il suo stupore di adolescente davanti alla scrittura di Woolf: \"Oh, stava facendo con il linguaggio qualcosa di simile a quello che Jimi Hendrix fa con una chitarra.\" Sar\u00e0 proprio ispirandosi ad un romanzo di quest'ultima, \"La signora Dalloway\", riscritto in chiave contemporanea, che Cunnigham nel 1998 otterr\u00e0 il suo successo come scrittore.\nIn precedenza aveva pubblicato \"Una casa alla fine del mondo\" (1990), di cui nel 2004 verr\u00e0 prodotta la versione cinematografica, con la regia di Michael Mayer, \"Carne e sangue\" (1995) e \"Dove la terra finisce\" (2002). Nel 2006 pubblica un libro di poesie e prose di Walt Whitman, \"Laws for Creations,\" e collabora con Susan Minot ad un'opera teatrale e alla sceneggiatura di un film, \"Evening, un amore senza tempo\" (2007), tratto dall'omonimo romanzo dell'autrice.\nI suoi pi\u00f9 recenti romanzi sono \"By Nightfall (\"2010), \"The Snow Queen\" (2014) e \"A Wild Swan and Other Tales\" (2015), quest'ultimo ispirato al mondo delle fiabe, rivisto in chiave moderna, con le illustrazioni di Yuko Shimizu.\nOltre al Premio Pulitzer e al PEN/Faulkner Award per \"Le Ore\", per questo romanzo Cunningham ha ricevuto anche il Whiting Award del 1995 e il premio Fernanda Pivano per la letteratura americana nel 2011.\nVita Privata.\nCunningham \u00e8 dichiaratamente omosessuale ed ha avuto una lunga relazione con lo psicoterapista Ken Corbett. Nonostante i personaggi dei suoi libri siano spesso persone omosessuali, l'autore ha dichiarato di non volere che \"le tematiche relative all'omosessualit\u00e0 delle sue opere siano percepite come la loro caratteristica principale\".\nOpere.\nDi seguito si riporta un elenco sintetico delle opere di Michael Cunningham, ordinate per data di pubblicazione.\nLe ore.\nVincitore del premio Pulitzer per la narrativa nel 1999 e del PEN/Faulkner Award, il libro di Cunningham \u00e8 un omaggio dello scrittore a Virginia Woolf, una delle sue muse ispiratrici e una delle protagoniste di questo romanzo: in particolare vengono descrittii suoi ultimi giorni di vita prima del suicidio. Alcuni passi tratti da \"La Signora Dalloway\" collegano sullo sfondo le vite dei personaggi di \"Le ore\" e l'influenza della scrittrice \u00e8 evidente anche nello stile del romanzo, soprattutto nell'uso delle ripetizioni. Le storie dei personaggi sono ambientate in diversi periodi storici ma le loro vicende si svolgono in parallelo a quelle della scrittrice britannica. Oltre a Virginia Woolf, personaggi principali sono Laura Brown (Julianne Moore nell'adattamento cinematografico), una casalinga che vive nei sobborghi di Los Angeles nell'America del 1949 e che legge \"La Signora Dalloway\" per evadere dalla propria quotidianit\u00e0, e i due amici Richard e Clarissa. Richard \u00e8 un poeta malato di AIDS, e rappresenta una trasposizione contemporanea del personaggio di Septimus Smith presente nel libro Mrs. Dalloway. Clarissa, interpretata nel film da Meryl Streep, \u00e8 un'intellettuale newyorkese, soprannominata dall'amico \"Mrs Dalloway\" per sua la somiglianza con l'omonimo personaggio del libro di Virginia Woolf. Entrambi sono omosessuali, diversamente da come vengono descritti in \"La Signora Dalloway\". Nell'intervista sul romanzo Cunningham la descrive come \"alla perenne ricerca di un ideale impossibile\" e ammette di essersi ispirato alla madre e alla vita che questa visse negli anni Cinquanta e Sessanta del Novecento. I temi predominanti del libro sono l'amore, i tormenti interiori e la speranza.\nL'autore nell'intervista ha rivelato inoltre che il libro intendeva essere una rivisitazione contemporanea dell'opera \"The Hours\" di Virginia Woolf, titolo provvisorio dell'opera \"Mrs. Dalloway,\" ambientato dall'autrice nell'arco di un giorno, e scandito dal susseguirsi delle ore. Casualmente Cunningham aveva iniziato a scriverlo all'et\u00e0 di 43 anni, la stessa che aveva Virginia Woolf quando complet\u00f2 \"Mrs Dalloway\". Egli ha rivelato inoltre che il prologo dell'opera era inizialmente l'ultimo capitolo, e che solo successivamente avrebbe deciso di introdurre la storia degli ultimi giorni di vita della Woolf iniziando dalla scena della sua morte.\nL'intento dell'autore con questo romanzo era di dare una risposta alle questioni irrisolte e ai \"what if\" di \"La Signora Dalloway.\" Un'altra tecnica adottata da Cunningham nel descrivere i personaggi di Clarissa e Laura consiste nell\u2019 \"americanizzazione\" del contesto, per renderlo pi\u00f9 accessibile ai lettori della classe media statunitense, pur rimanendo fedele allo stile dell'opera originale. I personaggi del romanzo di Cunningham sono inoltre pi\u00f9 liberi di vivere ed esplorare la propria sessualit\u00e0.\nL'adattamento cinematografico \u00e8 del 2003; il film, diretto da Steven Daldry, con protagoniste Meryl Streep, Julianne Moore e Nicole Kidman nel ruolo di Virginia Woolf, \u00e8 stato nominato per nove Academy Awards e ha fatto vincere Nicole Kidman come migliore attrice protagonista.\nPremi e Riconoscimenti.\nRiconoscimenti:\nPer \"Le ore\" l'autore ha ricevuto i seguenti premi:\nNel 1995 gli \u00e8 stato conferito il Whiting Award e nel 2011 il premio Fernanda Pivano per la letteratura Americana"}
{"id": "293465", "revid": "228587", "url": "https://it.wikipedia.org/wiki?curid=293465", "title": "Parrana San Martino", "text": "Parrana San Martino \u00e8 una frazione del comune italiano di Collesalvetti, nella provincia di Livorno, in Toscana.\nGeografia fisica.\nParrana San Martino sorge lungo le pendici orientali dei Monti Livornesi, a circa 200 metri sul livello del mare, dove il bosco cede il posto ad ampie vallate coltivate; uno scenario particolarmente suggestivo durante il periodo primaverile.\nIl clima \u00e8 mediterraneo con punte di continentalit\u00e0. Le temperature minime in inverno vanno moderatamente sotto zero soprattutto quando \u00e8 sereno e talvolta nevica con accumuli notevoli.\nStoria.\nOriginariamente si parlava di \"Parrana Vecchia\" e \"Parrana Nuova\" per indicare l'ubicazione di due ville con annesse due chiese: la prima dedicata a (Parrana Vecchia) e l'altra a San Martino. Entrambe sotto la giurisdizione della Pieve di San Lorenzo in Piazza, in diocesi di Pisa.\nLa firma della pace tra la Repubblica di Pisa ed il regno d'Aragona (25 aprile del 1327) vede tra gli ambasciatori pisani un tal Messer Jacopo de' Gualandi di Parrana. Nel 1805, all'epoca della istituzione del vescovato livornese, la chiesa di S. Martino venne assegnata ad esso ed elevata a pieve.\nMonumenti e luoghi d'interesse.\nDi particolare interesse artistico \u00e8 l'Acquedotto Lorenese. Originandosi dalle sorgenti di Colognole (frazione di Collesalvetti) con un percorso di diciotto chilometri raggiunge la citt\u00e0 di Livorno, che dal 1816 al 1912 lo ha utilizzato come principale mezzo di rifornimento idrico. Il condotto, in pietra, attraversa le Parrane e si articola tra trafori ed arcate, in particolare in doppie arcate in localit\u00e0 Botro Caldo e Rio Corbaia.\nNel tratto da Parrana a Nugola l'acquedotto attraversa le colline con trafori e gallerie (Bellavista, traforo del Fornello), per proseguire lungo la via delle Sorgenti e giungere a Livorno, presso il Cisternino di Pian di Rota, dove troviamo il cosiddetto Purgatorio inaugurato nel 1852 e che fino agli ultimi anni dell'Ottocento ha funzionato come sistema di depurazione per il filtraggio delle acque. Da qui le condotte raggiungono il Cisternone, costruito tra il 1829 ed il 1842, e quindi il Cisternino di citt\u00e0, mai entrato in funzione.\nGeografia antropica.\nGli abitanti di Parrana San Martino usano da sempre riferirsi a particolari localit\u00e0 del paese utilizzando toponimi quali \"Pietreto\", \"Torciano\" (le due localit\u00e0 principali, dal punto di vista politico la prima storicamente \"rossa\", la seconda \"bianca\"), \"La Casetta\", \"I Campacci\", \"L'Aietta\", \"La Casa\", \"Il Pino\", \"La Bottega\", e altri."}
{"id": "293476", "revid": "380654", "url": "https://it.wikipedia.org/wiki?curid=293476", "title": "WWE Hardcore Championship", "text": "Il WWE Hardcore Championship \u00e8 stato un titolo di wrestling di propriet\u00e0 della World Wrestling Entertainment, creato il 2 novembre 1998 e ritirato il 26 agosto 2002.\nStoria.\nL'Hardcore Championship nacque nella puntata di \"Raw\" del 2 novembre 1998, quando Vince McMahon, il proprietario della World Wrestling Federation, lo consegn\u00f2 a Mick Foley, in quel momento con la gimmick di Mankind. Sebbene il titolo avesse chiari intenti comici, esso non venne accettato da molti lottatori, ragion per cui perse gradualmente interesse fino al febbraio del 2000, quando Crash Holly introdusse la regola \"24/7\", ovvero che la cintura potesse essere conquistata in qualsiasi luogo ed in qualsiasi momento a patto che ci fosse un arbitro; ci\u00f2 comportava il passaggio del titolo anche pi\u00f9 volte all'interno della stessa serata, allungando di molto la lista di contendenti. Tuttavia, poco tempo dopo, questo fatto port\u00f2 ad un graduale disinteresse da parte del pubblico per via dei continui cambi di titolo. \nL'Hardcore Championship venne unificato con l'Intercontinental Championship nella puntata di \"Raw\" del 26 agosto 2002, quando Rob Van Dam (detentore del titolo intercontinentale) sconfisse Tommy Dreamer (detentore del titolo Hardcore) in un Ladder match; il titolo venne di conseguenza ritirato.\nDopo il suo ritiro, la cintura \u00e8 riapparsa in due diverse occasioni: nella puntata di \"Raw\" del 23 giugno 2003, quando Steve Austin la consegn\u00f2 a Mick Foley come premio alla carriera, e nella puntata di \"Raw\" del 22 maggio 2006, quando lo stesso Foley ed Edge si proclamarono co-campioni in seguito al loro Hardcore match di \"WrestleMania 22\". Dopo quest'ultima apparizione, la cintura non si \u00e8 pi\u00f9 vista in nessuno show di wrestling.\nRegni.\nIl campione inaugurale fu Mankind. Il titolo \u00e8 stato reso vacante una volta e ci sono stati in totale cinquantuno diversi campioni ufficiali, con Big Boss Man che detiene il record per il regno pi\u00f9 lungo di sempre con 97 giorni, mentre Terri per il regno pi\u00f9 breve durato 8 secondi. Raven detiene il record per il maggior numero di regni con 27. Pat Patterson \u00e8 il campione pi\u00f9 anziano, avendo vinto il titolo a 59 anni, mentre Christopher Nowinski \u00e8 il campione pi\u00f9 giovane, avendo vinto il titolo a 23 anni.\nCintura.\nLa cintura era di cuoio marrone e presentava vari pezzi di placca dorata spezzati del WWF Championship in versione \"Wingled Eagle\", tenuti insieme con lo scotch in vari punti. Su due grossi pezzi di scotch vi era scritto \"Hardcore Champion\". Si dice che tale cintura fosse quella del WWF World Heavyweight Championship di Hulk Hogan \"rubata\" da Mr. Perfect e distrutta da lui stesso a martellate durante una puntata di \"Saturday Night's Main Event\". Nel giugno del 2002, Bradshaw rinomin\u00f2 ufficiosamente il titolo \"Texas Hardcore Championship\", personalizzandolo con la bandiera del Texas e due corna di toro. Tale cintura ritorn\u00f2 al suo design originale quando Raven la riconquist\u00f2. Tommy Dreamer personalizz\u00f2 la cintura sostituendola con una replica dell'European Championship e piazzandoci sopra una targa d'auto di New York. La ragione di questo fu perch\u00e9 la cintura originale era ormai totalmente danneggiata e usurata, e questa fu l'ultima personalizzazione della cintura, dato che essa venne ritirata con il ritiro del titolo stesso.\nRoster in cui il titolo \u00e8 stato esclusivo.\nLa lista che segue indica le date in cui l'Hardcore Championship \u00e8 diventato esclusivo di uno dei due \"roster\" della World Wrestling Entertainment (\"Raw\" e \"SmackDown!\").\nAlbo d'oro.\nAltri regni.\nI due regni che seguono non sono in realt\u00e0 tali e sono ancora oggi oggetto di disputa."}
{"id": "293477", "revid": "183694", "url": "https://it.wikipedia.org/wiki?curid=293477", "title": "Giulio Racah", "text": "Biografia.\nNacque a Firenze da Adriano Racah, ingegnere laureato in diritto marittimo, e da Pia Fano. Suo cugino era il matematico Ugo Fano. Consegu\u00ec la laurea in fisica all'Universit\u00e0 di Firenze nel 1930, e successivamente studi\u00f2 a Roma con Enrico Fermi. Nel 1937 fu nominato professore di fisica a Pisa.\nEstromesso dall'insegnamento universitario nel 1938 a causa delle leggi razziali italiane, l'anno successivo Racah emigr\u00f2 in Palestina (allora organizzata come Mandato britannico della Palestina). Attivo sionista, al punto da aver messo a disposizione le sue propriet\u00e0 terriere in Toscana per quei giovani che si preparavano ai lavori agricoli per emigrare in Palestina, Racah aveva gi\u00e0 visitato il paese nel 1934. Racah fu nominato professore di Fisica Teorica alla Universit\u00e0 Ebraica di Gerusalemme, dove in seguito fu preside della facolt\u00e0 di Scienze, e infine rettore e presidente attivo. Non rinunci\u00f2 per questo al suo impegno sionista, come membro dell'Haganah nel periodo dal 1942 al 1948.\nCome studioso, Racah si concentr\u00f2 principalmente nei campi della fisica quantistica e della spettroscopia atomica. Per primo deriv\u00f2 una procedura generale per classificare i livelli energetici di atomi con configurazione \"open shell\" (ossia con elettroni spaiati), che rimane ancor oggi il metodo accettato per il calcolo della struttura atomica. Il formalismo fu descritto in un articolo monografico preparato insieme al cugino, Ugo Fano (U. Fano e G. Racah, \"Irreducible tensorial sets\" - Academic Press, New York, 1959). Nel 1958 vinse l'Israel Prize per i contributi che aveva fornito nel campo della fisica durante la sua vita.\nMor\u00ec nella casa di famiglia a Firenze per una fuga di gas, dove aveva fatto sosta durante un viaggio da Israele ad Amsterdam, citt\u00e0 in cui avrebbe dovuto prendere parte a un congresso."}
{"id": "293479", "revid": "56620", "url": "https://it.wikipedia.org/wiki?curid=293479", "title": "Rick Wright", "text": ""}
{"id": "293484", "revid": "6923", "url": "https://it.wikipedia.org/wiki?curid=293484", "title": "MC-200", "text": ""}
{"id": "293487", "revid": "599013", "url": "https://it.wikipedia.org/wiki?curid=293487", "title": "Belv\u00e9d\u00e8re-Campomoro", "text": ""}
{"id": "293488", "revid": "1982", "url": "https://it.wikipedia.org/wiki?curid=293488", "title": "Canale-di-Verde", "text": ""}
{"id": "293489", "revid": "838137", "url": "https://it.wikipedia.org/wiki?curid=293489", "title": "Batasuna", "text": "Batasuna (pronuncia: \"bat\u00e1sun\u00e1\"; in basco: \"unit\u00e0\") \u00e8 stato un partito politico indipendentista e socialista operativo nelle regioni spagnole della Navarra e dei Paesi Baschi, nonch\u00e9 nel dipartimento francese dei Pirenei Atlantici.\nFondato nel 2001 come prosecuzione di Herri Batasuna, coalizione comprendente vari soggetti politici della sinistra abertzale, si proponeva il raggiungimento dell'indipendenza del Paese basco (\"Euskal Herria\") dalla Spagna e dalla Francia e la creazione di uno Stato socialista.\nStoria.\nConsiderato dalla magistratura spagnola il braccio politico dell'organizzazione armata ETA, ha goduto, fin quando non \u00e8 stato dichiarato illegale, di circa il 10% dei voti nelle aree basche spagnole.\nIl suo \"status\" politico \u00e8 sempre stato molto controverso. Il parlamento spagnolo aveva iniziato nell'agosto 2002, sia pure in assenza di un totale consenso, un processo per giungere alla dichiarazione di illegalit\u00e0 del Batasuna.\nContestualmente, in un procedimento parallelo, il giudice Baltasar Garz\u00f3n ne aveva disposto la sospensione dopo che l'attivit\u00e0 di \"intelligence\" aveva accertato gli stretti rapporti intercorrenti fra il partito stesso e l'ETA. Infine, il \"Tribunal Constitucional\" - in virt\u00f9 degli accertati legami con almeno una parte dell'ETA - ha dichiarato Batasuna illegale il 18 marzo 2003. In Francia, invece, Batasuna fu ancora un partito legale.\nGli Stati Uniti considerarono Batasuna a tutti gli effetti una organizzazione terroristica dal maggio dello stesso 2003 e a questa risoluzione giunsero anche un mese dopo i paesi dell'Unione europea.\nIl 3 gennaio 2013 due suoi membri, Maite Goyenetxe e Jean Claude Aguerre annunciano la dissoluzione a Bayonne (Francia).\nI membri di Batasuna, o comunque gli aderenti a movimenti o partiti politici nazionalisti baschi, si definivano col termine abertzale."}
{"id": "293490", "revid": "1982", "url": "https://it.wikipedia.org/wiki?curid=293490", "title": "Carcheto-Brustico", "text": ""}
{"id": "293492", "revid": "124839152", "url": "https://it.wikipedia.org/wiki?curid=293492", "title": "K\u00e4the Grasegger", "text": "Fu una delle protagoniste dello sci alpino femminile degli anni 1930, assieme alla connazionale Christl Cranz. In quattro stagioni, dal 1935 al 1938, vinse otto medaglie tra Mondiali e Olimpiadi, senza arrivare mai all'oro.\nBiografia.\nStagioni 1934-1936.\nSciatrice polivalente, si mise in luce ai Mondiali di Sankt Moritz 1934, dove si classific\u00f2 5\u00aa nello slalom speciale. Nella successiva rassegna iridata di M\u00fcrren 1935 si aggiudic\u00f2 due medaglie di bronzo, nello slalom speciale vinto dalla svizzera Anny R\u00fcegg e nella combinata vinta dalla sua connazionale Christl Cranz, e si piazz\u00f2 5\u00aa nella discesa libera.\nL'anno dopo si disputarono i IV Giochi olimpici invernali di , i primi a prevedere lo sci alpino nel proprio programma. La Grasegger vinse la medaglia d'argento nella combinata, unica gara disputata, dopo essersi classificata 3\u00aa nella prova di discesa libera e 2\u00aa in quella di combinata; sub\u00ec tuttavia un distacco dalla vincitrice, ancora la Cranz, di 21,3 secondi, primato mai pi\u00f9 eguagliato.\nStagioni 1937-1941.\nAi Mondiali di Chamonix 1937 la sciatrice bavarese conquist\u00f2 una medaglia in tutte e tre le gare disputate, vinte sempre dalla Cranz: l'argento nello slalom speciale e il bronzo nella discesa libera e nella combinata. L'anno dopo nella rassegna iridata di Engelberg si aggiudic\u00f2 la medaglia di bronzo nella discesa libera vinta dalla svizzera Nini Arx-Zogg e nella combinata vinta dalla Cranz e si classific\u00f2 5\u00aa nello slalom speciale.\n ai \"Mondiali\" del 1941, disputati a Cortina d'Ampezzo ma non riconosciuti dalla Federazione Internazionale Sci poich\u00e9 non poterono prendervi parte gli atleti dei Paesi nemici dell'Asse, ."}
{"id": "293493", "revid": "1982", "url": "https://it.wikipedia.org/wiki?curid=293493", "title": "Castellare-di-Casinca", "text": ""}
{"id": "293496", "revid": "1982", "url": "https://it.wikipedia.org/wiki?curid=293496", "title": "Castellare-di-Mercurio", "text": ""}
{"id": "293497", "revid": "1982", "url": "https://it.wikipedia.org/wiki?curid=293497", "title": "Castello-di-Rostino", "text": ""}
{"id": "293498", "revid": "201394", "url": "https://it.wikipedia.org/wiki?curid=293498", "title": "Maurizio Bianchi", "text": "Biografia.\nInfanzia e adolescenza.\nMaurizio Bianchi nacque a Pomponesco nel 1955, al primo piano di una modesta casa di paese situata in via Fratelli Cantoni, 3. Nel 1960, per ragioni economiche, la sua famiglia si trasfer\u00ec a Milano, in viale dei Mille, 3, e successivamente a partire dall'aprile del 1966, nell'abitazione di via Tiziano, 13, dove Maurizio crebbe.\n1976-1980: Sacher-Pelz, tra musica concreta e sperimentazioni elettroacustiche.\nOriginariamente influenzato dalla musica concreta e dalle sperimentazioni elettroacustiche, Maurizio Bianchi inizi\u00f2 la sua produzione musicale verso la fine degli anni '70 con lo pseudonimo di Sacher-Pelz e a cavallo fra il 1979 e il 1980 realizza alcuni lavori su musicassetta: \"Cainus\", \"Venus\", \"Cease To Exist\" e \"Velours\" (poi ristampati nel box \"Mutation for a continuity\").\n1980-1982: MB e la prima scena industriale.\nNel 1980, con lo pseudonimo M.B. si immerge completamente nella corrente radical-sperimentale della musica industriale, in un percorso dal forte carattere ruvido, rumorista ed isolazionista tipico delle sonorit\u00e0 pi\u00f9 spiccatamente power electronics. Sono del 1980 le prime tre cassette autoprodotte i cui i titoli sono \"Mectpyo Blut\", \"Fetish Tape\", \"Gene P\", \"Atomic Tape\", \"Cold Tape\" \"Voyeur Tape\", \"Industrial Tape\" e \"N H [Nevro / Hydra]\". Nelle composizioni di questo periodo MB utilizza sonorit\u00e0 rallentate fino alla stasi, con pause e nuovi lenti inizi, in contrapposizione con la frenesia del quotidiano. Su questa linea, emblematico \u00e8 il lavoro dal titolo \"Industrial Tape\", composto da materiali sonori in continua ripetizione, spesso minimali che sostituiscono i riff chitarristici della musica rock, circondandoli da piani rumoristico-industriali.\nDopo un cospicuo numero di cassette, formato di produzione che lo accompagner\u00e0 con numerosissime uscite per tutto questo primo periodo, nel 1981 William Bennett, membro dei Whitehouse e mente dell'etichetta britannica Come Organisation, offre a Maurizio Bianchi un contratto discografico che viene firmato incondizionatamente. Il contratto era basato su una specie di \"contratto scherzo\" stipulato da Steven Stapleton dei Nurse With Wound e prevedeva l'assunzione di tutti diritti sul lavoro di Bianchi. Esce cos\u00ec il primo album su vinile di Maurizio Bianchi con il titolo \"Triumph of the Will\" pubblicato con lo pseudonimo Leibstandarte SS MB, che da un'idea di Bennett era preso a prestito dalle famigerate SS, corpo paramilitare preposto alla guardia personale di Adolf Hitler. L'anno successivo, con lo stesso pseudonimo la Come org gli produsse \"Weltanschauung\", album che lo stesso MB disconobbe a causa delle numerose manomissioni della produzione ed in particolare gli inserti di discorsi di Hitler che sovrastano i piani sonori, decretando cos\u00ec anche la fine della collaborazione con l'etichetta di Bennett.\nSempre di questo periodo sono poi le collaborazioni con Vittore Baroni, che su questi progetti si muoveva con lo pseudonimo di Lieutenant Murnau, con cui fece gli album \"Techno-logy\" e \"I Should Be Used Only Once\". Appaiono qui evidenti le distanze poetiche tra i due, in una miscela che somma l'attitudine di matrice concreta del nostro, all'approccio pi\u00f9 legato al cut-up di Baroni con risultati interessanti per la radicalit\u00e0 dell'operazione.\nNel frattempo uscirono poi altre produzioni a nome MB. \"Symphony for a genocide\" datato ancora 1981 ed edito dalla Sterile records di propriet\u00e0 dei due Nocturnal Emissions Nigel Ayers e Caroline K, fu secondo Antonello Cresti l'album che getta le basi per una personalissima sintassi compositiva nella struttura, nelle sonorit\u00e0 e nelle tematiche trattate, che influenzer\u00e0 poi tutta una schiera di \"rumoristi da scantinato\". Organizzato come un concept album sulle atrocit\u00e0 dei campi di sterminio nazisti, questo che ad oggi \u00e8 il lavoro pi\u00f9 conosciuto di Maurizio Bianchi, si sviluppa attraverso i titoli che rimandano ai nomi dei lager polacchi incanalando piani sonori caotici e stridenti in un ritmo regolare che, secondo Marcello Ambrosini, rimandano alla metodicit\u00e0 ed alla ripetitivit\u00e0 del lavoro nei campi di concentramento.\n1982-1984: Dalla musica bionica alla scoperta di Geova.\nSe nei dischi precedenti MB si era immerso totalmente nei temi caustici e dissacranti tipici della musica industriale, intorno al 1982 inizia ad elaborare uno stile compositivo nuovo ed a prendere le distanze, seppur in modo ondivago, da quelle sonorit\u00e0. \u00c8 di quell'anno infatti il suo album \"Mectpyo Bakterium\" edito dalla DYS, per cui coni\u00f2 il termine di \"musica bionica\", definendo cos\u00ec le sue opere pi\u00f9 minimaliste in cui abbandona l'estetica del rumore per compiere un percorso in sonorit\u00e0 elettroniche fatte di paesaggi di frequenze sonore profonde e prolungate, da cui scaturiscono melodie ed elettroniche di vario tipo. Se nelle opere precedenti a \"Mectpyo Bakterium\" vi era quindi la necessit\u00e0 di far deflagrare i confini fisici e psicologici imposti, album come \"Neuro Habitat\", \"Menses\" e \"Regal\" propongono sonorit\u00e0 che implodono e collassano. In \"Das Testament\" (1983) invece MB presenta un lungo brano per ogni lato, composto da spazi minimali e vuoti attraversati da profondi echi sonori. Il successivo \"The plain truth\" \u00e8 stato definito il suo lavoro maggiormente intriso di sonorit\u00e0 ambientali della musica cosmica.\nCon l'apocalittico \"Armaghedon\" del 1984 MB smise di comporre, e decise di aderire ai Testimoni di Geova.\n1997: Emanuele Carcano ed il secondo periodo di produzione.\nAl declinare del 1997, incoraggiato da Emanuele Carcano della Alga Marghen, \u00e8 ritornato sulle scene \"underground\" approntando molti progetti sia come solista che in collaborazione con altri artisti nazionali (Giuseppe Verticchio/NIMH, Arnaldo Pontis e Corrado Altieri/TH26, Davide Femia/MDT, Saverio Evangelista, Emanuela De Angelis, Matteo \"Hue\" Uggeri /Sparkle in Grey e Luca Bergero/Fhievel, Marco Corbelli/Atrax Morgue, Claudio Rocchetti, Cristiano Luciani/Cris X, Eugenio Maggi/Cr\u00eca Cuervos, Patrizia Oliva, Andrea \"Ics\" Ferraris, Alessandro Bosello/Dedali) ed internazionali (Klaus e Danijela Jochim/Telepherique, Sandro Kaiser/Frequency In Cycles Per Second, Akifumi Nakajima/Aube, David van Ravesteijn/Land Use, Siegmar Fricke, Nobu Kasahara e Hitoshi Kojo, Maor Appelbaum, Craig Hilton, Phil Julian/Cheapmachines, Francisco L\u00f3pez, Jan-M. Iversen). Inizialmente Bianchi ha intrapreso un genere pi\u00f9 meditativo con la trilogia \"Colori\", \"First day/Last day\" e \"Dates\", ma poi gradatamente \u00e8 ritornato alle sue origini pi\u00f9 sperimentali e radicali con \"Mind us trial\" (EEs'T), \"Blut und nebel\" (Slaughter Productions), \"Elisionem\" (Klanggalerie) e \"Spiritualis\" (Kubitsuri Tapes). Spiccato \u00e8 il suo orientamento 'spirituale' nel recente \"Aeternum Aevum\" (Peripheral Records).\nIl 19 agosto 2009 ha preso la decisione di interrompere nuovamente ed in maniera definitiva la propria attivit\u00e0 musicale. Con un comunicato a tutti i numerorisissimi musicisti con i quali ha negli ultimi anni lavorato ha dichiarato che \"per motivi strettamente personali\" ha deciso di smettere di fare musica. Attualmente si sta dedicando alla riedizione di molti fra i suoi primi lavori ormai diventati una rarit\u00e0 da collezionisti.\n2013: il terzo periodo di produzione.\nNel 2013 tuttavia, ritorna in attivit\u00e0: collabora con Magnetica Ars Lab (nuovo progetto di Arnaldo Pontis, membro di gruppi quali Machina Amniotica e TH26, con cui MB aveva collaborato in precedenza) alla realizzazione di un lavoro dedicato a Kandinsky dal titolo \"LoopKlangeNoise\" edito dalla FinalMuzik di Udine in una limited edition DVD+Book.\nNello stesso anno Maurizio Bianchi collabora anche con Der Bekannte Post Industrielle Trompeter alla realizzazione dell'album \"Isometrie Sonore\", pubblicato in LP da Arte Nel Rumore."}
{"id": "293500", "revid": "37281", "url": "https://it.wikipedia.org/wiki?curid=293500", "title": "Pok\u00e9mon Yellow", "text": ""}
{"id": "293504", "revid": "188323", "url": "https://it.wikipedia.org/wiki?curid=293504", "title": "Nube radioattiva", "text": ""}
{"id": "293506", "revid": "1543377", "url": "https://it.wikipedia.org/wiki?curid=293506", "title": "Macchi C.205V", "text": "Il Macchi C.205V (\"C\" dal cognome del progettista, ingegner Mario Castoldi e \"V\" come \"Veltro\", il nome assegnato) fu un aereo da caccia monomotore monoplano ad ala bassa interamente metallico, realizzato nella prima met\u00e0 degli anni quaranta dall'azienda italiana Aeronautica Macchi.\nEvoluzione del Macchi C.202 Folgore di cui conservava inalterata gran parte della cellula e degli equipaggiamenti ma dotato del pi\u00f9 potente motore Daimler-Benz DB 605A, entr\u00f2 in servizio nell'aprile del 1943 e fu il primo caccia italiano a portare in combattimento i cannoni calibro , dotando la Regia Aeronautica di un velivolo in grado di confrontarsi efficacemente con gli avversari contemporanei, pur in condizioni di schiacciante inferiorit\u00e0 numerica.\nAlcuni esemplari furono utilizzati dalla Luftwaffe e dall'Aeronautica militare dello Stato Indipendente di Croazia. Dopo l'armistizio fu impiegato sia dall'Aeronautica Cobelligerante sia dall'Aeronautica Nazionale Repubblicana. Nel dopoguerra un piccolo lotto fu esportato in Egitto, prestando servizio nell'aeronautica di quel paese e partecipando alle fasi finali del primo conflitto arabo-israeliano del 1948.\nI principali assi dell'aviazione italiana, tra i quali Adriano Visconti e Luigi Gorrini, conseguirono molte delle loro vittorie con l'M.C.205 Veltro.\nStoria del progetto.\nL'introduzione in servizio del Macchi C.202 nei reparti della Regia Aeronautica, iniziata nell'estate del 1941, costitu\u00ec un evidente salto di qualit\u00e0 rispetto al materiale di volo allora in servizio rappresentato da Fiat C.R.42, Macchi C.200 e Fiat G.50.\nLo Stato maggiore della Regia Aeronautica aveva comunque iniziato a esaminare la possibilit\u00e0 di una nuova generazione di aerei da caccia che, in virt\u00f9 della maggiore potenza installata, fossero in grado di assicurare prestazioni elevate anche in presenza di un incremento di peso generato da una variazione nell'armamento, che doveva essere costituito da cannoni, e nell'equipaggiamento disponibile.\nIn vista dell'acquisizione da parte del Ministero dell'Aeronautica della licenza di costruzione del motore Daimler-Benz DB 605A, l'ingegner Mario Castoldi (capo progettista della Macchi) inizi\u00f2 a lavorare su due diversi progetti: uno, di sviluppo pi\u00f9 lungo, denominato M.C.205N e destinato a partecipare al concorso ministeriale per i nuovi caccia della cosiddetta \"Serie 5\", l'altro di pi\u00f9 immediata realizzazione denominato inizialmente \"M.C.202 bis\" che prevedeva l'installazione del pi\u00f9 potente motore Daimler Benz 605A sulla cellula dell'M.C.202 Folgore. La Macchi s'impegnava a consegnare il primo velivolo dopo soli tre mesi dalla consegna del motore.\nDopo l'autorizzazione a procedere da parte del Ministero, il 16 dicembre 1941 fu dato ufficialmente l'avvio al programma \"M.C.202 bis\", presto ribattezzato M.C.205V Veltro, con due lettere di commessa alla Macchi per cento esemplari (Serie I, M.M. 9287-9386) e alla FIAT per trecento esemplari (Serie II, M.M.90050-90349). A favore dell'M.C.205V giocava la possibilit\u00e0 per la Regia Aeronautica di avere disponibile in tempi brevi una macchina con prestazioni superiori, potendo coinvolgere nel programma le grandi capacit\u00e0 produttive della FIAT, gi\u00e0 impegnata nella costruzione su licenza del motore tedesco.\nCon l'arrivo dei primi motori Daimler Benz 605A dalla Germania, avvenuto nel febbraio 1942, e l'avvio della costruzione su licenza dello stesso presso gli stabilimenti FIAT con la denominazione di RA.1050 RC 58 \"Tifone\", l'ingegner Castoldi procedette alla realizzazione del primo prototipo dell'M.C.205V. Le modifiche necessarie ad accogliere il nuovo propulsore furono realizzate su un esemplare di M.C.202 della IX Serie, prelevato direttamente dalla linea produttiva.\nIl 19 aprile 1942, il primo M.C.202 con il nuovo propulsore effettu\u00f2 il primo volo dalla pista di Lonate Pozzolo alla guida del collaudatore della Macchi Guido Carestiato. Il 10 maggio l'esemplare fu trasferito a Guidonia Montecelio, presso il Centro Sperimentale, per le prove di volo contrattuali. In una di queste l'M.C.205V raggiunse la velocit\u00e0 di a di quota. Esteriormente le differenze rispetto all'M.C.202 erano minime: cambiava l'ogiva dell'elica, di dimensioni maggiori per accogliere il pi\u00f9 ingombrante riduttore dell'elica Piaggio P2001, il carrello posteriore diventava retrattile e il radiatore dell'olio era sdoppiato assumendo la caratteristica forma \"a barilotto\".\nI nuovi M.C.205 uscirono direttamente dalla linea di produzione dell'M.C.202. Il secondo prototipo (M.M. 9488) vol\u00f2 il 19 agosto 1942 e i collaudi di entrambi i prototipi del Veltro furono pienamente soddisfacenti, anche in virt\u00f9 della grande affinit\u00e0 con il loro predecessore. La Regia Aeronautica possedeva ora un moderno intercettore \"di transizione\", capace di confrontarsi alla pari con i caccia avversari a basse e medie altitudini in attesa che si concludesse il concorso per i caccia della \"Serie 5\".\nPer quanto riguarda gli aspetti relativi all'incremento dell'armamento, l'aumento della potenza disponibile permise d'installare fin da subito sui Veltro Serie I una mitragliatrice Breda-SAFAT da su entrambe le semiali, armi in seguito sostituite, a partire dalla Serie III, da due cannoni da per la cui disponibilit\u00e0 comunque fu necessario attendere l'arrivo della fornitura dalla Germania, a causa dell'inesistenza di armi di tale calibro per l'impiego aereo sviluppate in Italia.\nL'installazione di un cannone da tra le bancate dei cilindri del motore, anche se oggetto di studio, fu presto scartata perch\u00e9 l'alloggiamento della culatta e delle munizioni avrebbe comportato la progettazione \"ex-novo\" della fusoliera.\nGrazie alla possibilit\u00e0 di utilizzare la maggior parte dei componenti dell'M.C.202, la Macchi fu in grado di varare con rapidit\u00e0 la produzione del nuovo velivolo e, a soli sei mesi dal volo del primo prototipo, la ditta era in grado di consegnare i primi velivoli della serie di cento esemplari. Gli esemplari di serie risultarono leggermente pi\u00f9 pesanti di , ma fornirono comunque prestazioni di volo solo di poco inferiori a quelle dei prototipi. Dai due esemplari costruiti e collaudati nel novembre 1942, la produzione pass\u00f2 ai venti esemplari usciti dalle officine varesine nel marzo 1943.\nMentre erano ancora in corso le valutazioni per designare il vincitore del concorso per i caccia della \"Serie 5\" tra Fiat G.55, risultato poi vittorioso, e il Reggiane Re.2005, in previsione dell'avvio della produzione dell'M.C.205 anche presso gli stabilimenti FIAT, il primo esemplare della serie fu trasferito il 29 ottobre 1942 a Torino per costituire l'esemplare di riferimento per la riproduzione in serie a cura della ditta torinese.\nLa FIAT, inizialmente, fu riluttante ad avviare la commessa per la produzione della Serie II in quanto pi\u00f9 interessata alla costruzione del proprio G.55 finch\u00e9, a lungo sollecitata dallo Stato maggiore, acconsent\u00ec finalmente ad avviare l'allestimento delle attrezzature di produzione. Tuttavia il bombardamento strategico operato dai bombardieri della britannica Royal Air Force sugli stabilimenti di Torino nei giorni 9, 10 e 12 dicembre 1942 distrusse completamente le attrezzature destinate alla produzione dell'M.C.205, ponendo fine all'iniziativa.\nIntanto i primi M.C.205V di produzione Macchi iniziavano a giungere ai reparti. I primi a riceverli furono i piloti del 1\u00ba Stormo di base a Pantelleria. La 71\u00aa Squadriglia del 17\u00ba Gruppo ricevette i primi tre M.C.205V il 6 febbraio 1943.\nCompletata la Serie I ai primi di giugno del 1943, la Macchi diede avvio alla produzione della Serie III, armata con i cannoni da e due attacchi subalari per serbatoi supplementari. Prima dell'8 settembre ne furono prodotti settanta esemplari, molti dei quali per\u00f2 rimasero presso la fabbrica in attesa dei componenti necessari al loro completamento.\nNei mesi successivi le consegne ai reparti dislocati in Sicilia continuarono con una certa regolarit\u00e0 in previsione dell'oramai imminente sbarco alleato sull'isola.\nTecnica.\nCellula.\nIl Macchi C.205 era un caccia monoplano, monoposto, monomotore a carrello retrattile, con struttura completamente metallica, diretta evoluzione del Macchi C.202 da cui differiva per il gruppo motopropulsore, per le modifiche apportate alla cappottatura motore, per lo spostamento della presa Venturi e altri interventi che riguardavano il carrello principale e la strumentazione di bordo.\nL'ala, sostanzialmente identica a quella del Macchi C.202 Serie VII o Serie IX, era a sbalzo su profili biconvessi asimmetrici di spessore e corda decrescenti verso l'esterno, derivati dal profilo NACA 23018 alla radice e NACA 23009 all'estremit\u00e0 e aveva, caratteristica di tutti i caccia progettati dall'ingegner Castoldi, le semiali di diversa apertura: la semiala destra, infatti, arrivava a 4,32 metri ed era pi\u00f9 corta di 0,20 metri rispetto alla semiala di sinistra (4,52 metri). Tale asimmetria aveva lo scopo di compensare per quanto possibile la coppia di reazione dell'elica. Strutturalmente, l'ala del Macchi era di tipo bilongherone su cinquantaquattro centine ed era suddivisa in tre parti: il pianetto centrale, solidale con la fusoliera, e le due semiali. Il bordo d'attacco delle semiali, nella sezione esterna a quella in corrispondenza delle gambe del carrello, era completamente asportabile e collegato al longherone anteriore mediante viti. Il bordo d'uscita era occupato dagli ipersostentatori, di tipo a spacco, e dagli alettoni, compensati aerodinamicamente.\nLongheroni e centine, suddivise a loro volta in becchi e code di centina, avevano una struttura \"a traliccio\" molto robusta ma dispendiosa in termini di ore di manodopera necessaria alla loro costruzione. Il rivestimento per l'intera superficie era in duralluminio, noto anche come \"Superavional\", a eccezione degli alettoni rivestiti in tela. Le semiali erano collegate al pianetto centrale tramite attacchi \"a pettine\"; ogni semiala era dotata di attacchi subalari per trasportare carichi (bombe, spezzoni, serbatoi ausiliari) fino a un peso complessivo di .\nGli impennaggi avevano pianta quasi ellittica, su struttura bilongherone e rivestimento metallico per le parti fisse mentre le parti mobili erano rivestite in tela. Lo stabilizzatore era a calettamento regolabile in volo, tra -5\u00b030' e 1\u00b045'. Il timone era compensato aerodinamicamente mediante becco d'estremit\u00e0 e la stessa tecnica era usata per l'equilibratore, dotato anche di contrappesatura. Alettoni e timone non erano contrappesati e questa deficienza comport\u00f2 il manifestarsi di fenomeni aeroelastici durante il volo alle massime velocit\u00e0, erroneamente attribuiti a fenomeni di comprimibilit\u00e0.\nLa fusoliera, di sezione ovale, era costituita da una struttura a semiguscio, su quattro longheroni in duralluminio con sezione a \"U\", numerosi correntini longitudinali e un totale di diciannove ordinate. Il rivestimento lavorante era costituito da lamiera in lega di alluminio \"Superavional\" di spessore compreso tra 0,50 e .\nLa prima ordinata, in corrispondenza del longherone anteriore dell'ala, portava anche i quattro attacchi del castello motore e fungeva da paratia parafiamma. Gli attacchi superiori si trovavano sull'ordinata in corrispondenza dei due longheroni superiori della fusoliera, mentre quelli inferiori erano in corrispondenza del longherone del pianetto centrale delle semiali. All'esterno della parte anteriore della fusoliera, sul lato sinistro, era situata la presa d'aria tropicalizzata dotata di filtri antisabbia Tipo A.S. (\"Africa Settentrionale\") del turbocompressore del motore e i due radiatori dell'olio con la tipica forma a barilotto.\nIl carrello, del tipo triciclo posteriore, aveva le gambe principali che si ritraevano verso la mezzeria del velivolo; gli elementi principali erano dotati di ammortizzatori oleopneumatici. Il ruotino posteriore era del tipo semiretrattile mediante comando idraulico collegato allo stesso comando del carrello anteriore. L'ampia carreggiata del carrello e la sua robustezza consentivano al Macchi C.205 l'impiego anche su superfici semipreparate. Un punto debole del carrello d'atterraggio era la mancanza di un dispositivo di blocco meccanico nella posizione estratta, con il rischio d'incorrere in seri problemi nel caso di perdite del fluido idraulico del circuito che comandava l'estrazione delle gambe del carrello principale. La posizione assunta dal carrello era fornita al pilota da un indicatore meccanico, da uno elettrico e da uno acustico, i primi due posizionati sul cruscotto.\nIl posto di pilotaggio, di dimensioni piuttosto ridotte, dotato di parabrezza con trasparente anteriore in blindovetro del tipo \"VIS 1\" e tettuccio incernierato sulla destra per consentire l'accesso del pilota, era munito di seggiolino regolabile in altezza e protetto da corazzatura. La visibilit\u00e0 era buona in volo ma problematica a terra per via del lungo muso. \nAl di sotto dell'abitacolo era situato il radiatore del liquido del circuito di raffreddamento del motore, che era perfettamente uguale, nelle dimensioni, a quello installato sul Folgore.\nMotore.\nL'apparato propulsore era costituito da un motore Daimler-Benz DB 605 A-1 costruito su licenza dalla FIAT con la denominazione FIAT RA.1050 RC. 58 \"Tifone\". Si trattava di un propulsore con dodici cilindri a V invertito di 60\u00b0, alimentazione a iniezione, raffreddato a liquido e capace di sviluppare una potenza di a giri al minuto, al decollo. Il motore era dotato di avviamento elettrico, riduttore e compressore per il ristabilimento della potenza in quota a metri dove erogava la potenza di a giri al minuto.\nIl motore azionava un'elica tripala metallica tipo Piaggio P.2001 del diametro di a giri costanti e passo variabile in volo mediante comando elettro-meccanico.\nSistemi e impianti.\nIl combustibile tipo Avio B.4 da 95-100 ottani era contenuto in quattro serbatoi. Il principale da 270 litri era situato all'interno del pianetto centrale, altri due da 40 litri erano disposti ai lati del serbatoio principale e, infine, un serbatoio da 83 litri trovava posto alle spalle del pilota. Tutti i serbatoi erano protetti da rivestimento \"SEMAPE\" capace di chiudere i fori dei proiettili fino a un calibro di .\nIl Macchi C.205V disponeva di un impianto ricetrasmittente del tipo Allocchio-Bacchini B.30, con antenna del tipo a stilo. Negli esemplari in servizio nell'Aeronautica Cobelligerante tale apparato fu sostituito in seguito da un pi\u00f9 efficiente modello T.R.5043 di fabbricazione statunitense.\nEra prevista l'installazione di un radiogoniometro RG.42 sotto la fusoliera e, sugli ultimi esemplari prodotti, di un IFF tipo DSSE Argo o Lorenz FuG 25a Esrtling compatibile con i radar di scoperta GEMA FuGM80 Frenya delle stazioni di avvistamento della Luftwaffe. Il collimatore a riflessione era un San Giorgio tipo C con mirini a visuale libera. I Macchi C.205 dell'ANR montarono anche equipaggiamenti tedeschi come, ad esempio, il collimatore Revi C/12. Il cruscotto era realizzato in tre varianti, una per la Serie I e due per la Serie III con modifiche connesse alle variazioni dell'armamento. Alle spalle del pilota trovavano posto le bombole dell'impianto pneumatico e dell'impianto idraulico.\nArmamento.\nL'armamento era costituito da due mitragliatrici Breda-SAFAT calibro , appaiate in caccia con tiro sincronizzato attraverso il disco dell'elica e con 370 proiettili per arma, e due Breda-SAFAT calibro alari con 500 munizioni per arma. A partire dalla Serie III, le mitragliatrici alari furono sostituite da due cannoni Mauser MG 151/20A da , con 250 colpi per arma.\nImpiego operativo.\nCroazia.\nNel corso della seconda guerra mondiale, i Macchi C.205 combatterono anche con le insegne dell'aviazione dello Stato Indipendente di Croazia, la Zrakoplovstvo Nezavisne Dr\u017eave Hrvatske (ZNDH). Infatti questa forza aerea ricevette, oltre ai Macchi C.202, anche quattro C.205.\nIl 30 giugno 1944, tre Veltro croati guidati da piloti veterani del fronte orientale, \"Major\" Helebrant, \"Oberleutnant\" Bencetic e \"Feldwebel\" Bartulovic accompagnati da tre Macchi C.202 assegnati a piloti senza esperienza, furono inviati a intercettare una formazione di bombardieri statunitensi. Affrontati dai caccia di scorta North American P-51 Mustang del \"5th FS\" del \"52nd FG\" sopra Bjelovar, solo il Veltro di Bencetic riusc\u00ec a tornare alla base: il resto della formazione croata fu abbattuto dai caccia o dal fuoco difensivo dei bombardieri.\nEgitto.\nIn amministrazione controllata dal 15 dicembre 1947, l'Aeronautica Macchi, anche con il supporto dell'Aeronautica Militare, riprese la produzione del Veltro usando componenti e attrezzature risparmiate dalla distruzione della guerra o recuperate sui vari campi di volo, oppure convertendo cellule di Macchi C.202 in Macchi C.205. La trasformazione comportava la sostituzione del motore e dei piani verticali di coda, mentre le ali rimanevano quelle del C.202 predisposte, pur private delle armi calibro e munite di attacchi subalari per i carichi di caduta. La ripresa produttiva fu stimolata anche per soddisfare la commessa per l'Aeronautica egiziana, la Royal Egyptian Air Force (REAF), che si era concretizzata dopo i primi contatti tra i rappresentanti diplomatici egiziani, il direttore generale dell'Aeronautica Macchi generale Eraldo Ilari e il governo italiano. La commessa del valore di sterline prevedeva un lotto iniziale di ventiquattro M.C.205V, di cui solo otto originali e il resto Folgore riconvertiti. La Macchi da parte sua don\u00f2 personalmente a re Farouk un MB.308 (codice SU-AGG). Una prima fornitura del lotto di ventiquattro macchine raggiunse l'Egitto in tempo utile per partecipare al primo conflitto arabo-israeliano.\nQuattro esemplari raggiunsero l'Egitto via mare dall'Italia il 16 settembre 1948, tre esemplari il 6 ottobre, quattro il 26 ottobre e ulteriori quattro il 24 novembre, ricevendo dalla REAF i numeri di serie da 1201 a 1215. Si trattava di cinque M.C.205V e dieci M.C.202 convertiti. I restanti nove velivoli del primo ordine raggiunsero l'Egitto ai primi del 1949 ricevendo le matricole 1216-1224 (si trattava di tre M.C.205 e sei M.C.202 convertiti).\nUn accordo per un secondo lotto di diciotto macchine fu firmato il 23 febbraio 1949, per un valore contrattuale di sterline. I velivoli furono forniti tra il luglio e il novembre 1949. Per le attivit\u00e0 di assistenza e le operazioni di accettazione dei velivoli l'Aeronautica Macchi mise a disposizione un team di tecnici che fu inviato in Egitto, guidato dal colonnello Ettore Foschini e comprendente inoltre il collaudatore della ditta Guido Carestiato.\nGli M.C.205V di questo secondo lotto ricevettero i numeri seriali da 1225 a 1242. Nella REAF i caccia della Macchi furono assegnati allo \"Squadron 2\" operante sulla base di al-Arish in tempo per partecipare al conflitto arabo-israeliano del 1948-49. I Veltro egiziani furono utilizzati in combattimento contro gli aerei israeliani, con risultati controversi. Secondo alcune fonti, il 7 gennaio 1949 un Veltro distrusse un P-51D Mustang israeliano.\nSicuramente tre macchine furono perse in combattimento tra il 28 dicembre 1948 e il 5 gennaio 1949 mentre una quarta macchina, seriamente danneggiata e poi recuperata, era pilotata da Shalabi al Hinnawi che diventer\u00e0 nel 1967 il comandante generale dell'Aviazione militare egiziana. Il Veltro di Shalabi al Hinnawi fu colpito durante un raid di Spitfire IX dell'Aeronautica militare israeliana sulla base di al-Arish mentre si trovava in fase di atterraggio. Un rapporto sullo stato dell'aviazione egiziana, stilato in data 25 gennaio 1949 (perci\u00f2 successivamente alla data dell'armistizio arabo-israeliano), rivel\u00f2 che tre velivoli serie 1204, 1208 e 1215 erano stati dichiarati fuori uso, probabilmente persi in combattimento, e altri sei erano seriamente danneggiati per danni causati da atterraggi di fortuna.\nI Veltro furono intensamente utilizzati nell'Aeronautica egiziana, subendo anche molti incidenti, sia per la scarsa esperienza dei piloti egiziani che per i frequenti malfunzionamenti dei motori DB 605, costruiti su licenza in Italia durante il periodo bellico.\nCon l'entrata in servizio dei primi caccia a reazione, i Macchi furono relegati a compiti di addestratori avanzati concentrati nel \"5/6 Combined Advanced Training Squadron\" sulla base di Helwan, lasciando comunque un buon ricordo nei piloti egiziani.\nQuando nel dicembre 1950 una missione della AerMacchi visit\u00f2 le basi della REAF per fornire assistenza tecnica, erano ancora operativi ventisei esemplari di Macchi C.205V, distribuiti tra le basi di Almaza, Al Ballah, El Arish, Helwan: tra questi erano presenti i velivoli veterani di guerra forniti con il primo lotto e quattro esemplari apparivano ancora in condizioni di volo.\nLa prevista fornitura di un terzo lotto di venti esemplari, gi\u00e0 predisposto, non si materializz\u00f2 perch\u00e9 l'Aviazione egiziana stava gi\u00e0 ricevendo i suoi primi caccia a reazione e i velivoli, ricondizionati, furono ceduti all'Aeronautica Militare italiana tra il 14 febbraio 1950 e il 29 maggio 1951. Furono impiegati nella Scuola Caccia di Lecce fino ai primi anni cinquanta.\nL'attivit\u00e0 svolta dalla Aermacchi nella produzione degli M.C.205 per l'Egitto attir\u00f2 le attenzioni della cosiddetta Banda Stern, l'organizzazione paramilitare israeliana a cui fu attribuito l'attentato ai fabbricati della ditta stessa avvenuto il 18 settembre 1949. Diverse bombe furono piazzate nell'aviorimessa dell'Aermacchi a Venegono, dove erano presenti anche alcuni dei Macchi C.205 ordinati dall'Egitto: l'esplosione caus\u00f2 la distruzione di un M.C.205V con numero di matricola M.M. 9351 (destinato all'Aeronautica italiana) e di tre MB.308, mentre altri tre Veltro furono danneggiati. L'attentato per\u00f2 non coinvolse nessuno degli aerei della commessa egiziana, i quali si trovavano a Valle Olona dove erano stati preparati e imballati per il trasporto verso l'Egitto. L'attentato non influ\u00ec sul programma e non rallent\u00f2 le consegne, che si completarono regolarmente.\nGermania.\nNelle settimane precedenti l'8 settembre 1943 l'Aeronautica Macchi aveva in costruzione gli M.C.205V Serie III (MM 92153-92302). I Veltro MM 92214 e 92210 raggiunsero il 4\u00ba Stormo a Pescara il 6 settembre e furono gli ultimi esemplari a essere consegnati alla Regia Aeronautica prima dell'armistizio.\nDopo l'armistizio i tedeschi requisirono gli esemplari di M.C.205V del 3\u00ba Stormo presenti a Cerveteri. Questi esemplari, insieme a quelli che i tedeschi prelevarono direttamente dalle officine dell'Aeronautica Macchi di Lonate Pozzolo a partire dal 9 settembre, furono assegnati al \"II Gruppe\" dello Jagdgeschwader 77 (II./JG 77) che aveva dovuto cedere i propri velivoli allo Jagdgeschwader 53.\nPer la fine di settembre gli esemplari catturati dai tedeschi furono sufficienti ad armare le tre \"Staffeln\" che componevano il \"Gruppe\", rispettivamente 4/JG77, 5/JG77 e 6/JG77. Alla data del 30 settembre il \"II Gruppe\" aveva in carico venticinque velivoli.\nL'addestramento dei piloti tedeschi sul caccia italiano si complet\u00f2 nel successivo mese di ottobre e non fu esente da tutta una serie di problemi che causarono qualche incidente anche mortale e la perdita di cinque velivoli. Le difficolt\u00e0 incontrate dai piloti tedeschi furono dovute essenzialmente al diverso funzionamento della manetta del motore, che nei velivoli tedeschi dava potenza spostandola verso l'avanti, mentre in quelli di costruzione italiana la massima potenza si otteneva tirandola a s\u00e9.\nAl termine dell'addestramento, tra il 23 ottobre e il 2 novembre 1943, il II./JG77 si trasfer\u00ec sul campo di Airasca, presso Pinerolo in provincia di Torino, e successivamente a Lagnasco in provincia di Cuneo, che divenne la sua base operativa. La Luftwaffe utilizz\u00f2 l'M.C.205 nelle missioni d'intercettazione sui cieli dell'Italia settentrionale.\nIl 9 novembre il \"Leutnant\" Franz Hrdlicka, comandante della 5 \"Staffel\", abbatt\u00e9 un P-38; un altro abbattimento, questa volta ai danni di un B-24 Liberator avvenne l'11 novembre, presso Cuneo, a opera del \"Feldwebel\" Albert Ullrich. Il 16 dicembre sedici M.C.205V si scontrarono con venticinque P-38 del \"14th Fighter Group\" abbattendone uno e danneggiandone altri due.\nCon la costituzione dell'Aeronautica Nazionale Repubblicana (ANR) lo JG 77 fu riarmato con i Bf 109G-6 e il 31 dicembre 1943 i Macchi C.205V furono ceduti ufficialmente al 1\u00ba Gruppo Caccia dell'ANR. Un altro reparto della Luftwaffe che utilizz\u00f2 il Macchi C.205 fu il \"I Gruppe\" dello Jagdgeschwader 108, reparto d'addestramento con base a Wiener Neustadt, che ne ricevette almeno due.\nItalia.\nRegia Aeronautica.\nIl primo reparto della Regia Aeronautica a essere equipaggiato con i Macchi C.205, a partire dal 6 febbraio 1943, fu la 17\u00aa Squadriglia del 17\u00ba Gruppo caccia del 1\u00ba Stormo Caccia Terrestre, di base all'Aeroporto di Pantelleria, impegnata in missioni di scorta ai convogli navali e aerei che cercavano di rifornire le truppe italo-tedesche impegnate nell'ultima resistenza in Tunisia. Il 7 aprile gli M.C.205 del 1\u00ba Stormo entrarono in combattimento per la prima volta, compiendo anche l'ultima azione del reparto nei cieli tunisini.\nIl 20 aprile 1943 una formazione mista di circa trenta tra Macchi C.205 e M.C.202 del 1\u00ba Stormo, guidati dal maggiore Di Bernardo e dal capitano Nioi, affront\u00f2 un gruppo di caccia alleati costituito da circa sessanta Spitfire sopra i cieli del Canale di Sicilia. Dopo un violentissimo combattimento, i Macchi rivendicarono l'abbattimento di diciassette Spitfire, a fronte della perdita di soli due caccia. Secondo il fonogramma conservato tra le relazioni operative dell'Aeronautica della Sicilia (messaggio n.1832), \"quindici Spitfire sono da considerarsi sicuramente abbattuti, quattordici dei quali visti finire in mare pi\u00f9 uno precipitato a terra tra Capo Bon e Capo Mustaf\u00e0\".\nNei registri britannici non c'\u00e8 menzione di tali perdite di caccia britannici negli avvenimenti di quel giorno. Sono confermate le perdite italiane, piloti Andreoli, Fanelli e Borreo, quest'ultimo atterrato fuori campo in Tunisia mentre non trovano riscontro le rivendicazioni di undici caccia italiani abbattuti.\nAltri combattimenti si verificarono il 29 e il 30 aprile e poi il 1\u00ba maggio. Il Canale di Sicilia in quei giorni era teatro di sanguinosi combattimenti, come quello avvenuto il 6 maggio quando i Macchi C.205 di scorta a un convoglio aereo diretto in Tunisia si scontrarono con i P-40 dell'USAAF.\nIl crollo finale del fronte tunisino il 13 maggio 1943 e la vulnerabilit\u00e0 di Pantelleria determinarono, nella seconda met\u00e0 di maggio, l'arretramento del 1\u00ba Stormo sull'aeroporto di Catania-Fontanarossa, in Sicilia, con l'impiego del campo-trampolino di Finocchiara a circa 15 chilometri a sud-est di Ragusa.\nL'8 giugno quindici Macchi C.205 del 1\u00ba Stormo furono impegnati nella scorta a tre aerosiluranti inviati ad attaccare le unit\u00e0 navali alleate che stavano bombardando le difese di Pantelleria. Il reparto fu sottoposto a un continuo logorio di uomini e mezzi, nel tentativo di contrastare i pesanti bombardamenti aerei che stavano martellando aeroporti, installazioni militari e citt\u00e0 della Sicilia, in preparazione all'imminente sbarco alleato. Alla fine di giugno il 1\u00ba Stormo, senza pi\u00f9 aerei, fu sostituito dal 4\u00ba Stormo che, lasciato il fronte africano nel gennaio 1943, fu equipaggiato con Macchi C.202 e M.C.205 sugli aeroporti di Campoformido (10\u00ba Gruppo) e Bresso (9\u00ba Gruppo).\nAlla vigilia dello sbarco in Sicilia (nome in codice operazione Husky) il 4\u00ba Stormo aveva in dotazione dieci M.C.205 e trentotto M.C.202 disseminati sugli aeroporti della piana catanese, Sigonella, Finocchiara e San Salvatore. Furono fatti affluire altri dieci M.C.205 e otto Re.2005 che, unitamente a cinquanta M.C.202 e altrettanti Messerschmitt Bf 109G degli altri reparti, era tutto ci\u00f2 che la Regia Aeronautica pot\u00e9 opporre a fronte di aerei anglo-americani.\nIl 4\u00ba Stormo fu subito impegnato a ostacolare le operazioni di sbarco sulle spiagge siciliane, con una continua richiesta di interventi operativi, anche fino a sei missioni giornaliere. L'usura di uomini e macchine fu altissima anche a causa dei continui bombardamenti alleati sugli aeroporti dell'isola al fine di assicurarsi il dominio dell'aria sul teatro operativo. I bombardamenti decimarono la linea di volo del reparto che fu costretto a lasciare l'aeroporto di Catania-Fontanarossa e arretrare su quello di Crotone.\nIn quei giorni, il 5 luglio, caddero due famosi assi italiani, il capitano Franco Lucchini a bordo di un Macchi C.202 e il sottotenente Leonardo Ferrulli a bordo di un M.C.205V. Il 3 settembre sedici Macchi C.205 intervennero per ostacolare lo sbarco sulla costa calabra, mitragliando assembramenti di mezzi e truppe tra Archi e Reggio Calabria. Il 5 settembre dodici velivoli eseguirono azioni di mitragliamento nella zona di Bagnara.\nUn altro reparto che ricevette in dotazione il Veltro fu il 3\u00ba Stormo C.T. del tenente colonnello Tito Falconi, rientrato dalla Tunisia e schierato prima a Ciampino, poi sul campo decentrato di Cerveteri. Il 18\u00ba Gruppo (83\u00aa, 85\u00aa e 95\u00aa Squadriglia) ricevette alcuni M.C.205, mentre il 23\u00ba Gruppo era dotato di Bf 109G.\nL'assegnazione dei primi tre Veltro al 3\u00ba Stormo avvenne \"ad personam\" da parte del comandante Falconi ad altrettanti piloti del reparto distintisi in combattimento, il tenente Franco Bordoni Bisleri, il maresciallo Guido Fibbia e il sergente maggiore Luigi Gorrini.\nParticolarmente violenti i combattimenti del 13 agosto 1943, in occasione del secondo bombardamento sugli scali ferroviari di Roma, ma i caccia italiani e della Luftwaffe che decollarono per fronteggiare quattrocento velivoli americani furono solo settantacinque. Proprio il tenente Bisleri rivendic\u00f2 con un M.C.205V Serie III la sua tredicesima vittoria (un B-17) e successivamente anche un Marauder.\nAlla data dell'armistizio il 3\u00ba Stormo aveva in carico dodici C.205V. Il 51\u00ba Stormo ricevette i suoi primi Veltro alla fine di aprile 1943. Il reparto fu rischierato in Sardegna, con il 155\u00ba Gruppo a Monserrato e il 20\u00ba Gruppo a Capoterra.\nAlla fine di maggio si registrarono i primi scontri. Il 22 luglio avvenne lo scontro di maggior rilievo, dove ai Folgore e ai Veltro del reparto furono attribuiti successi certi contro dieci Curtiss P-40 pi\u00f9 cinque probabili, con la perdita del sergente maggiore Ferruccio Serafini e altri due Macchi. Il 2 agosto, nei pressi di Capo Pula, sei M.C.205V del 20\u00ba Gruppo riuscirono a sorprendere venti caccia statunitensi (tra P-38 e P-40) all'attacco di un idrosoccorso CANT Z.506. Al termine del violento scontro furono attribuiti ai caccia italiani successi contro cinque P-38, con la perdita in combattimento del maresciallo Piero Bianchi.\nL'intensa attivit\u00e0 dello stormo fu rivolta a contrastare l'offensiva alleata contro gli aeroporti e gli obiettivi militari della Sardegna. Tra aprile e settembre il reparto perse numerosi piloti, e alla memoria di quattro di essi, capitano Italo D'Amico, tenente Paolo Damiani, maresciallo Pietro Bianchi e al sergente Ferruccio Serafini asso della caccia, fu concessa la massima onorificenza militare. Al momento dell'armistizio il 51\u00ba Stormo aveva in carico quattordici M.C.202 e quattordici M.C.205 in Sardegna, mentre altri quattro M.C.205 e sei M.C.202 furono dislocati a Foligno.\nCon i Macchi C.205V fu equipaggiato anche uno speciale reparto, la 310\u00aa Squadriglia Caccia Aerofotografica. I velivoli furono modificati presso la Squadra Riparazioni Aeromobili Motori (SRAM) di Guidonia, eliminando l'impianto radio e installando in fusoliera una macchina fotografica Rb50x30 di fabbricazione tedesca. Alcuni esemplari furono anche muniti di serbatoi supplementari sotto le ali.\nI velivoli si spostavano in piccoli nuclei a seconda delle esigenze operative. All'inizio di settembre si richiese una produzione mensile di tre M.C.205 fotografici, per garantire almeno dodici macchine efficienti con la 310\u00aa Squadriglia. All'armistizio il reparto aveva in dotazione sei M.C.205V, la met\u00e0 dei quali dislocati a Decimomannu.\nUn altro reparto che ricevette un'aliquota di M.C.205V fu il 24\u00ba Gruppo autonomo che nella seconda settimana di maggio si trovava dislocato a Venafiorita (Olbia). Il 24 maggio la base fu colpita da un violento bombardamento aereo che sorprese alcuni velivoli in fase di decollo. Il comandante del Gruppo, maggiore Bruno Ricco fu colpito gravemente; il tenente Cavalli riusc\u00ec comunque a decollare e abbattere due aerei attaccanti. Il 27 agosto il reparto fu trasferito a Metato (Pisa).\nAlcuni esemplari del nuovo caccia furono inoltre distribuiti al 3\u00ba Gruppo (6\u00ba Stormo), al 21\u00ba Gruppo Autonomo, al 2\u00ba Gruppo complementare di Campoformido, al 3\u00ba Gruppo complementare di Foligno e al 60\u00ba Gruppo Intercettori di Lonate Pozzolo.\nRegia Aeronautica Cobelligerante.\nDopo l'8 settembre i Macchi C.205 che avevano raggiunto gli aeroporti dell'Italia meridionale controllata dagli Alleati furono inquadrati, dopo la dichiarazione di guerra alla Germania avvenuta il 13 ottobre 1943, nel Raggruppamento Caccia della \"Italian Co-Belligerent Air Force\" (ICAF), istituita il 15 ottobre 1943.\nSi trattava di una cinquantina di velivoli che operarono con i Gruppi 9\u00ba e 10\u00ba del 4\u00ba Stormo e nei Gruppi 21\u00ba e 155\u00ba. Con il successivo inquadramento della ICAF nella Balkan Air Force, l'attivit\u00e0 operativa si svolse principalmente sul fronte dei Balcani con missioni di scorta e mitragliamento in appoggio ai partigiani di Tito, che combattevano contro le truppe tedesche in ritirata verso nord.\nLe operazioni contro le forze tedesche iniziarono per\u00f2 subito dopo la dichiarazione dell'armistizio: gi\u00e0 il 12 settembre si verific\u00f2 una ricognizione offensiva di dieci Macchi C.205 del 4\u00ba Stormo nell'area compresa tra Brindisi e Bari; il 18 settembre e il 28 settembre i Macchi C.205 del 4\u00ba Stormo intervennero nel Mar Ionio a supporto delle divisioni italiane rimaste isolate nelle isole di Cefalonia e Corf\u00f9, impegnate contro le forze tedesche.\nIl 25 settembre avvenne il primo scontro con la caccia della Luftwaffe, che coinvolse due Veltro con la coccarda tricolore. Lo scontro si concluse con l'abbattimento di un Bf 109G-6 del \"III./JG 27\" da parte del capitano Annoni.\nIl 6 ottobre due M.C.205V, con ai comandi il maggiore Carlo Maurizio Ruspoli di Poggio Suasa e il capitano Mariotti, decollarono da Foggia e sorvolarono a bassa quota Roma, da Ponte Milvio a Porta San Paolo, lanciando manifestini che erano stati sistemati nella fessura degli ipersostentatori, in modo tale che fosse sufficiente iniziare l'apertura degli stessi per liberarli. Della missione doveva far parte anche il maggiore Ranieri Piccolomini Clementini Adami, comandante del 10\u00ba Gruppo, che per\u00f2 fu costretto a rimanere a Foggia per un'avaria.\nDopo la tragica caduta di Cefalonia e Corf\u00f9, il fronte balcanico divenne il principale teatro di operazioni dell'Aeronautica cobelligerante. Il 16 ottobre sei Veltro e sei Folgore del 4\u00ba Stormo e del 21\u00ba Gruppo autonomo entrarono in azione scortando dieci Reggiane Re.2002 del 5\u00ba Stormo Tuffatori impegnati in un'azione di bombardamento sull'aeroporto di Scutari in Albania.\nAncora il 23 e il 24 ottobre i Macchi C.205V furono impegnati nella scorta ai tuffatori Re.2002, impegnati a effettuare una serie di missioni di bombardamento a supporto delle truppe italiane della 1\u00aa Divisione alpina \"Taurinense\" e della 19\u00aa Divisione fanteria \"Venezia\" dislocate in Montenegro. Alla fine del ciclo operativo tre Re.2002 erano stati persi in combattimento, mentre i tedeschi subirono la perdita di uno Junkers Ju 52 e di un Bf 109G.\nPer incrementare l'autonomia dei Macchi C.205 assegnati alle missioni di scorta sui cieli jugoslavi fu realizzata una versione \"Grande Autonomia\": un ulteriore serbatoio da 220 litri fu installato nello spazio ricavato rimuovendo armi e munizioni delle due armi in caccia. Naturalmente questa versione fu limitata solo agli esemplari della Serie III che, quindi, potevano utilizzare come armamento i soli cannoni alari. Sempre per aumentare l'autonomia, alcuni C.205 Serie I furono trasformati in versione \"Scorta\" installando due serbatoi sub-alari con una capacit\u00e0 di 100 o 150 litri ciascuno, sganciabili in volo, mantenendo l'armamento delle due in caccia e delle due alari.\nIl notevole impiego operativo e la forte usura nei mezzi determin\u00f2, gi\u00e0 dal mese di novembre, il grave problema della mancanza di parti di ricambio, poich\u00e9 la ditta costruttrice Macchi era rimasta sotto controllo tedesco. Si ovvi\u00f2 a questo inconveniente grazie alla maestria degli specialisti del Servizio Tecnico Caccia, che riuscirono a trasformare cellule di M.C.202 in M.C.205 sfruttando ogni relitto di Macchi C.202 recuperato nei campi volo dell'Italia meridionale. La modifica principale fu naturalmente la sostituzione del propulsore, il che comportava anche la sostituzione di parte delle carenature, dell'elica, dell'ogiva, del radiatore dell'olio e dei piani verticali. L'ala degli M.C.202 trasformati in M.C.205 manteneva la possibilit\u00e0 di installare le mitragliatrici da , mentre l'apparato radio originale era sostituito da pi\u00f9 leggeri ed efficienti apparati statunitensi. Prima della fine della guerra una parte delle riconversioni fu affidata all'Aeronautica Sannita di Benevento. Gli esemplari ibridi non furono pi\u00f9 di una ventina e si distinguevano per il ruotino posteriore, che nel Folgore era fisso.\nTra la fine del 1943 e i primi del 1944 le missioni di scorta ai trasporti e di mitragliamento degli aeroporti furono sempre pi\u00f9 frequenti, nel tentativo di ridurre la minaccia della Luftwaffe ai velivoli da trasporto impegnati nelle missioni di aero-rifornimento ai partigiani jugoslavi e alle truppe italiane.\nA met\u00e0 gennaio 1944 i Macchi C.205 del 4\u00ba Stormo si portarono sulla base di Palata (Foggia) mentre a Leverano (Lecce) restarono i Macchi del 51\u00ba Stormo, trasferiti dalla Sardegna. A fine marzo 1944 anche cinque M.C.205 e sette M.C.202 del 51\u00ba Stormo si trasferirono a Palata e, successivamente, sull'aeroporto di Campomarino. Il 20 giugno 1944 il 12\u00ba Gruppo del 4\u00ba Stormo inizi\u00f2 la transizione sui Bell P-39 Airacobra e tutti i Macchi C.205 superstiti furono concentrati nel 51\u00ba Stormo (Gruppi 20\u00ba, 21\u00ba e 155\u00ba).\nA met\u00e0 agosto sedici M.C.205 e nove M.C.202 del 51\u00ba Stormo effettuarono il rischieramento sugli aeroporti leccesi per attaccare le truppe tedesche che stavano ritirandosi dalla Grecia. Tuttavia la lontananza degli obiettivi posti in territorio jugoslavo consent\u00ec l'impiego dei soli M.C.205 \"Grande Autonomia\" del 155\u00ba Gruppo.\nNel 1944 andarono perduti nove Macchi C.205. Le perdite furono attribuite in parte alla contraerea tedesca, ma molti furono i casi dovuti ai malfunzionamenti generati dalle precarie condizioni degli aerei, che avevano accumulato centinaia di ore di volo e di missioni. All'8 maggio 1945 il 155\u00ba Gruppo si ritrov\u00f2 sull'aeroporto di Galatina avendo in carico trenta Macchi C.205, di cui diciannove efficienti: cessate le ostilit\u00e0 gli M.C.205 del Raggruppamento Caccia avevano effettuato complessivamente quasi tremila ore di volo in missioni operative.\nAeronautica Nazionale Repubblicana.\nCon la costituzione dell'Aeronautica Nazionale Repubblicana (ANR) i venticinque Macchi C.205 dello \"JG 77\" furono consegnati ufficialmente al 1\u00ba Gruppo Caccia della neonata aeronautica il 31 dicembre 1943, presso la base di Lagnasco. Ulteriori centododici nuovi esemplari prodotti dalla Macchi furono forniti all'ANR prima della fine delle ostilit\u00e0, permettendo di completare l'equipaggiamento delle tre squadriglie del Gruppo: la 1\u00aa Squadriglia \"Asso di Bastoni\" comandata dal capitano Adriano Visconti, la 2\u00aa Squadriglia \"Vespa arrabbiata\" comandata dal capitano Marco Marinone, la 3\u00aa Squadriglia \"Arciere\" comandata dal capitano Pietro Calistri.\nI Macchi C.205V furono utilizzati efficacemente dall'Aeronautica Nazionale Repubblicana, potendo agire con un sufficiente margine di preavviso nell'intercettazione delle grosse formazioni avversarie grazie alla rete di radiolocalizzatori della Luftwaffe dislocati nell'Italia occupata.\nIl battesimo del fuoco dei Macchi C.205V del 1\u00ba Gruppo dell'ANR avvenne il 3 gennaio 1944. Una grossa formazione di bombardieri quadrimotori statunitensi costituita da cinquantatr\u00e9 Boeing B-17 del \"2nd\" e del \"99th Bomb Group\" era stata inviata a bombardare la fabbrica di cuscinetti RIV di Villar Perosa (attualmente denominata SKF) nell'ambito dell'operazione Pointblank. I bombardieri erano scortati da trentacinque caccia Lockheed P-38 Lightning del \"14th Fighter Group\". Quasi contemporaneamente, cinquantanove B-17 del 97nd e del 301 st \"Bomb Group\" scortati da altri ventiquattro Lightning del 14th \"Fighter Group\" si dirigevano sulla stazione ferroviaria di Torino-Lingotto.\nDecollati su allarme, nove Veltro del 1\u00ba Gruppo al comando del capitano Adriano Visconti intercettarono alcuni P-38 del \"14th Fighter Group\". Nello scontro che ne segu\u00ec i Veltro conseguirono l'abbattimento di tre P-38, accreditati a Visconti, al sottotenente Remo Lugari e al sergente maggiore Francesco Cuscun\u00e0, e ne danneggiarono altri senza subire perdite\nIl 15 gennaio il Gruppo, dotato di una settantina di velivoli, fu trasferito in Friuli, sui campi di Campoformido, Aviano e Osoppo per contrastare le formazioni della Fifteenth Air Force impegnate a bombardare obiettivi in Austria e nella Germania meridionale.\nIl 30 gennaio, alla guida di Visconti, sedici M.C.205 ebbero modo di confrontarsi per la prima volta con i P-47 Thunderbolt del \"325th Fighter Group\" \"Checkertail Clan\". Insieme ai P-38 Lightning del \"1st\", \"14th\" e \"82nd Fighter Group\", i Thunderbolt erano di scorta a trentanove B-24 Liberator del \"449th Bomb Group\" \"The Flyng Horsemen\" inviati all'attacco degli aeroporti di Udine, Maniago, Lavariano e Campoformido. Quel giorno i piloti italiani rivendicarono l'abbattimento di quattro P-47 (accreditati a Carlo Magnaghi, Giuseppe Re e Luigi Gorrini) e di un B-24 Liberator (riconosciuto vittima del sottotenente Stabile). Per contro persero tre Macchi.\nIl 22 febbraio bombardieri medi e pesanti americani devastarono le basi dell'Italia nordorientale, distruggendo decine di velivoli a terra e bloccando momentaneamente l'operativit\u00e0 della caccia tedesca e italiana. L'11 marzo 1944 trentasei Macchi C.205V del 1\u00ba Gruppo decollarono su allarme per intercettare una grossa formazione di bombardieri Boeing B-17 del \"2nd\" e \"97th Bomber Group\", scortati da cinquantasette Thunderbolt del \"325th Fighter Group\" e diretti alle installazioni ferroviarie di Padova. I piloti dell'ANR rivendicarono l'abbattimento di otto P-47 e tre B-17 contro la perdita di quattro Macchi.\nAlla fine di marzo il 1\u00ba Gruppo ricevette dalla Macchi ventiquattro nuovi M.C.205 che permisero di rimpiazzare le perdite e continuare l'attivit\u00e0. Agli inizi di aprile il Gruppo riprese le missioni sui cieli del Nord Est, operando anche sull'Austria, sulla Slovenia e sulla Croazia. Alla fine di aprile il reparto fu trasferito sulla base di Reggio Emilia e, in quest'area operativa, ebbe modo di confrontarsi con i P-51 Mustang. Il 25 aprile 1944 Visconti rivendic\u00f2 l'abbattimento di un P-47 nel cielo di La Spezia.\nIl 2 maggio, dopo un infruttuoso tentativo d'intercettare un ricognitore F-6B (versione da ricognizione del P-51A Mustang) appartenente al \"111th Tactical Reconnaissance Squadron\", diciotto Macchi attaccarono tra Bologna e Ferrara una formazione di duecentocinquanta velivoli statunitensi, suddivisi tra B-24 e B-17 scortati da P-47 e P-51 del \"31st FG\". Nello scontro i caccia italiani riuscirono ad abbattere un P-51 accreditato in collaborazione a Visconti e Fioroni nell'area tra Bologna-Lugo-Argenta, mentre il sottotenente Cucchi riusc\u00ec a far precipitare un B-17, precedentemente danneggiato da Visconti, che cadde nella zona delle Valli di Comacchio. Da parte sua, l'USAAF rivendic\u00f2 in quell'occasione l'abbattimento di tre Macchi, non confermati per\u00f2 da parte italiana.\nLa pesante incursione subita dalla base di Reggio Emilia il 12 maggio 1944 da parte dei P-38 Lightning del \"27th FS\", \"1st FG\", che distrusse al suolo quattro Macchi e ne danneggi\u00f2 altri sei e caus\u00f2 la morte del maresciallo Carlo \"Carletto\" Magnaghi, costrinse il 1\u00ba Gruppo a trasferirsi sulle basi pi\u00f9 decentrate di Parma e Cavriago. A causa delle limitate dimensioni e delle cattive condizioni di queste piste di fortuna, tre Macchi C.205 rimasero distrutti per cappottamenti fuori campo.\nAlla fine di maggio 1944 il 1\u00ba Gruppo aveva al suo attivo l'abbattimento di cinquantotto velivoli avversari ma le forti perdite subite nei cinque mesi di combattimento non poterono pi\u00f9 essere reintegrate, perch\u00e9 il 30 aprile 1944 gli attacchi dei B-17 del \"301st\" e \"483th Bomber Group\" contro Milano e del \"99th\" e \"463th Bomber Group\" contro Varese avevano definitivamente danneggiato gli stabilimenti della Breda e della Macchi. Il ciclo produttivo era stato interrotto e, pertanto, fu impedita la fornitura di parti di ricambio per i Macchi. Al 31 maggio 1944 erano in carico al 1\u00ba Gruppo diciotto Macchi C.205V di cui sette efficienti. Inizi\u00f2 cos\u00ec il passaggio sui Fiat G.55 prelevati dal 2\u00ba Gruppo Caccia, che si stava equipaggiando con i Bf-109G.\nAl 1\u00ba giugno il 1\u00ba Gruppo aveva in dotazione ventisei FIAT G.55 e trentadue Macchi C.205V, con esemplari provenienti anche dalla Squadriglia complementare d'allarme \"Montefusco-Bonet\" che fu incorporata nel Gruppo. L'ultima annotazione di una missione dei Veltro del 1\u00ba Gruppo \u00e8 del 9 agosto 1944.\nProgressivamente i Macchi C.205V furono ritirati dalla prima linea e assegnati ad altri reparti dell'aviazione della RSI quali la Squadriglia Addestramento Caccia, il Nucleo Comando del 2\u00ba Gruppo e 3\u00ba Gruppo. Quest'ultimo reparto ricevette anche cinque esemplari degli ultimi sei prodotti. Secondo altre fonti, gli ultimi sei esemplari prodotti, M.M. 98227-98232 indicati come Serie VI, furono abbandonati dopo il collaudo sull'aeroporto di Lonate Pozzolo.\nAeronautica Militare.\nNel dopoguerra i Macchi C.205 superstiti (circa trenta) furono in dotazione al 5\u00ba Stormo in Puglia che li mantenne in linea fino al trasferimento del reparto sull'aeroporto di Orio al Serio nel marzo 1947, per il passaggio sugli Spitfire Mk. IX. Gli esemplari superstiti furono quindi ceduti alla Scuola Caccia di Lecce e utilizzati fino al 1951.\nI venti esemplari non ceduti all'Aviazione egiziana furono presi in carico dall'Aeronautica Militare tra il 14 febbraio 1950 e il 29 maggio 1951 e assegnati alla Scuola di volo di Lecce-Galatina, terminando la loro carriera sull'aeroporto di Furbara come bersagli o demoliti.\nSiria.\nL'Aeronautica militare siriana ricevette dieci Macchi C.205V ex-egiziani che furono utilizzati fino al settembre 1952, all'arrivo cio\u00e8 dei primi caccia a reazione Gloster Meteor F8 ex-britannici.\nVersioni.\n\"Esemplari effettivamente prodotti\"\nAlmeno dodici Veltro furono trasformati in fotoricognitori installando in fusoliera una fotocamera planimetrica a controllo elettrico di progettazione tedesca (\"Reihenbildner RB50/30 - Zeiss FK 30\") con ottica Zeiss 1:5, focale e pellicola 30x30\u00a0cm, prodotta su licenza in Italia. Per installare la macchina fotografica furono sbarcati il serbatoio da 80 litri posteriore e l'impianto radio con relativa antenna a stilo. Sul fondo della fusoliera fu praticato un foro per l'obiettivo della fotocamera, occultabile dal pilota e, nel contempo, fu installato un temporizzatore nell'abitacolo.\nLe modifiche introdotte furono realizzate dal Reparto Tecnico di Guidonia nell'estate 1943. Il personale tecnico del reparto provvide anche ad aggiungere su sei esemplari (M.M. 9365, 9369, 9374, 9378, 9381, 92157), che furono identificati come \"Ricognitori Fotografici Grande Autonomia\", due travetti sub-alari per l'aggancio di due serbatoi supplementari da 100 o 150 litri.\nLa Macchi ricevette l'ordine di produrre tre velivoli al mese al fine di creare altre due sezioni di tre aerei ciascuna, in Calabria e in Puglia, capaci di operare nel Mar Mediterraneo centrale e medio-orientale.\nGli M.C.205V Ricognitori Fotografici (R.F.) furono assegnati alla 310\u00aa Squadriglia Caccia aerofotografica comandata dal capitano Adriano Visconti, costituita a Guidonia il 30 giugno 1943, ma furono distribuiti anche ad altri reparti come il 1\u00ba Stormo e impiegati in missioni di ricognizione su Tunisia, Algeria, Canale di Sicilia, Malta. Al momento dell'armistizio la 310\u00aa Squadriglia aveva in dotazione sei M.C.205V R.F., met\u00e0 dei quali distaccati sull'aeroporto di Decimomannu\nOtto Macchi C.205V (M.M. 9301, 9302, 9377, 9379, 9380, 9383, 92153 e 92164) furono inoltre trasformati, sempre a Guidonia, in ricognitori cinematografici, installando sul bordo di attacco della semiala sinistra, all'interno di una piccola carenatura, una cinepresa modello FM-62 CineAvia con 120 metri di pellicola. Questi esemplari furono anche utilizzati per riprendere scene di combattimento aereo da inserire nei filmati di propaganda.\nPer aumentare l'autonomia dei Veltro della Regia Aeronautica Cobelligerante affinch\u00e9 potessero operare sulla Jugoslavia partendo dalle basi della Puglia e delle Marche, esemplari \"puri\" e alcuni di quelli ottenuti dalla conversione di cellule di Macchi C.202 furono allestiti in versione \"Grande Autonomia\". Si install\u00f2 un serbatoio da 220 litri nello spazio ricavato dall'eliminazione delle due mitragliatrici SAFAT in caccia e delle relative munizioni.\nSu questa versione, che fu ricavata dai Veltro Serie III, l'armamento era quindi limitato ai soli due cannoni alari. La modifica interess\u00f2 una quindicina di esemplari, in parte modificati dal Servizio Tecnico Caccia e altri convertiti dall'Aeronautica Sannita, ditta sussidiaria della Macchi, con sede sull'aeroporto di Olivola.\nSempre allo scopo di aumentarne l'autonomia, alcuni esemplari (almeno tre) della Serie I furono trasformati in allestimento \"Scorta\" con il montaggio di due serbatoi supplementari sub-alari sganciabili in volo, da 100 o 150 litri. Gli esemplari \"Scorta\" mantenevano il loro armamento di 2 SAFAT da in caccia e due alari.\nSviluppi correlati.\nM.C.205N.\nMentre l'M.C.205V pu\u00f2 considerarsi una rimotorizzazione dell'M.C.202, il vero progetto con il quale l'ingegner Castoldi intendeva partecipare al concorso per i caccia della \"Serie 5\" fu l'Orione. Il progetto vide la luce troppo tardi, quando gi\u00e0 il concorso era stato vinto dal FIAT G.55 ed era stata avviata la produzione in serie del Macchi C.205V.\nIl prototipo dell'M.C.205N Orione (M.M.499) vol\u00f2 per la prima volta a Lonate Pozzolo il 1\u00ba novembre 1942 con Guido Carestiato ai comandi. Dotato del motore Daimler DB 605A da , il Macchi C.205N Orione montava una nuova ala con una superficie di per migliorare la manovrabilit\u00e0 a quote superiori ai - metri, pur a scapito di una lieve riduzione della velocit\u00e0 massima. Il prototipo fu portato a Guidonia per le prove di valutazione il 19 gennaio 1943. L'armamento era costituito da un cannone MG 151 calibro sparante attraverso il mozzo dell'elica e quattro mitragliatrici SAFAT collocate in fusoliera. Nonostante l'aumento del peso a vuoto di , il carico alare scendeva dai 194,5\u00a0kg/m\u00b2 del Veltro ai 190,58\u00a0kg/m\u00b2 dell'Orione.\nDurante i collaudi la manovrabilit\u00e0 in quota fu ritenuta non ancora soddisfacente. Ciononostante si decise di ordinarne una serie di esemplari, seicento alla Macchi (M.M. 94819-95418) e seicento alla Breda (M.M. 93319-93918), ma la commessa fu annullata il 20 marzo 1943 e convertita in un ordine per ulteriori trecento M.C.205V.\nDell'M.C.205N Orione fu allestito un secondo prototipo (M.M. 500), che la ditta costruttrice defin\u00ec come \"2\u00ba tipo\". Il nuovo esemplare differiva da quello in collaudo a Guidonia per l'armamento che in questo caso era disposto in maniera pi\u00f9 razionale: un cannone MG 151 da sparante attraverso il mozzo dell'elica e ulteriori due cannoni sempre da alari in aggiunta alla consueta coppia di mitragliatrici SAFAT da , disposte in fusoliera.\nIl secondo esemplare di Orione effettu\u00f2 il primo volo il 19 maggio 1943 e successivamente fu trasferito a Guidonia per il completamento delle prove di valutazione insieme al primo esemplare. Nelle drammatiche vicende belliche dell'estate 1943 uno dei due esemplari fu trasferito all'aeroporto di Furbara per le prove di tiro e probabilmente prese parte anche alla difesa della capitale.\nDopo l'8 settembre 1943 i due Orione furono lasciati dove si trovavano. Uno fu certamente distrutto durante il bombardamento di Guidonia del 24 ottobre. Del secondo si ignora la sorte, ma con molta probabilit\u00e0 anche questo esemplare fu distrutto negli eventi successivi all'armistizio.\nM.C.206.\nProseguendo l'iter progettuale della famiglia di caccia con motore DB 605 A, l'ingegner Castoldi si ciment\u00f2 nella progettazione di un ennesimo caccia con una nuova ala costruita in un solo pezzo (solo le estremit\u00e0 erano smontabili) e di superficie maggiorata di circa rispetto a quella dell'Orione. Con la nuova ala il carico alare scendeva a livello di quello del Folgore a tutto vantaggio sia della manovrabilit\u00e0 in quota che del peso, risultando la nuova struttura pi\u00f9 leggera in quanto priva dei pesanti e sollecitati attacchi ala-fusoliera. La velocit\u00e0 massima del velivolo era prevista in e si pose particolarmente cura nella progettazione strutturale, al fine di contenerne il peso a vuoto.\nL'armamento era il medesimo dell'Orione 2\u00ba tipo e cio\u00e8 tre cannoni da e due mitragliatrici da . Il prototipo era privo di matricola militare, in quanto considerato iniziativa privata della ditta. Quasi ultimato alla data dell'armistizio, rimase danneggiato a seguito di una esplosione accidentale avvenuta il 22 ottobre 1943 nei locali dell'azienda. Rimase accantonato e fu ulteriormente danneggiato durante il secondo bombardamento subito dalla Macchi il 30 aprile 1944, dopo il quale non se ne fece pi\u00f9 nulla.\nM.C.207.\nLa possibilit\u00e0 di disporre del motore Daimler-Benz DB 603A da spinse il team di ingegneri della Macchi a progettare un caccia intercettore attorno al nuovo motore. Esternamente simile all'M.C.206, se ne differenziava per la fusoliera pi\u00f9 lunga e per l'armamento portato a quattro MG 151 da , ma privo delle SAFAT da sul muso.\nLa costruzione della fusoliera, iniziata prima del settembre 1943, fu interrotta dall'armistizio. Al termine del conflitto si pens\u00f2 di completare l'M.C.207 sostituendo il motore tedesco con un Packard V-1650 (copia statunitense del britannico Rolls-Royce Merlin) da , sulla scia di quanto avvenuto con il Fiat G.55 che aveva dato origine al Fiat G.59. Gli studi, per\u00f2, non ebbero seguito e quanto realizzato fu demolito.\nEsemplari attualmente esistenti.\nSi tratta di un Veltro Serie III facente parte del lotto dei venti (dieci M.C.205 originali e dieci M.C.202 ricondizionati) destinati all'aviazione egiziana e mai consegnati. Originariamente esposto al Museo nazionale della Scienza e della Tecnica di Milano, si trova ora esposto all'ingresso della palazzina Uffici della Alenia Aermacchi a Venegono Superiore. Nonostante la presenza dei cannoni Mauser da 20\u00a0mm e degli attacchi subalari, tipici del Macchi C.205 Veltro Serie III, l'esemplare esposto presenta anche caratteristiche come il ruotino di coda fisso e il pannello strumenti tipiche del Folgore, che fanno pensare a un aereo non puro.\nDopo l'acquisizione da parte dell'Aermacchi, il Veltro fu minuziosamente restaurato e riportato in perfetta efficienza. L'ultima uscita pubblica di questo esemplare avvenne nel 1998, in occasione del 75\u00ba anniversario della fondazione dell'Aeronautica Militare italiana.\nSi trattava originariamente di un Folgore Serie XII, compreso nei centocinquanta esemplari costruiti dalla Breda tra il maggio e l'agosto 1943. Alla fine del 1946 era in carico al 3\u00ba Gruppo Scuole di Lecce. Il 7 marzo 1949 il velivolo si trovava presso l'Aermacchi, inserito fra gli esemplari della terza commessa per l'aviazione militare egiziana. Ritornato in carico all'AMI il 27 settembre 1950, fu consegnato alla scuola di Lecce.\nDopo la radiazione nel 1956, fu assegnato a scopo didattico all'ITIS Malignani di Udine dove fu conservato in perfetto stato fino al 1979 con il motore FIAT RA.10150 messo periodicamente in moto. Nel 1980 fu preso in carico dalla Aermacchi con l'intenzione di rimetterlo in condizioni di volo. L'esemplare fu cos\u00ec affidato alle cure di un gruppo di anziani specialisti sotto la guida di Almo del Grande, gi\u00e0 capo del reparto sperimentale dell'Aermacchi.\nNonostante le buone condizioni generali del velivolo, il gruppo dovette affrontare fin da subito enormi problemi per portare avanti il progetto. Grazie alla presenza dei disegni originali e alla collaborazione di ditte come la FIAT per il motore, revisionato negli stabilimenti di Brindisi, della Magnaghi, della Itala, della Secondo Mona, e di tante altre che si occuparono del ripristino e revisione della componentistica, l'impresa fu portata termine con successo il 26 settembre 1980.\nTra le condizioni poste dal Registro aeronautico italiano e dalle autorit\u00e0 di assistenza al volo per le necessarie autorizzazioni vi fu l'obbligo d'installare strumentazione moderna e un nuovo impianto radio. Il primo volo avvenne il 5 dicembre 1980 a Venegono. Incidentatosi a causa di un malfunzionamento dei freni, il velivolo, subito riparato, fu portato a Cameri il 13 aprile 1981 e in seguito anche a Grosseto.\nCon una mimetica ad \"anelli di fumo\", immatricolazione civile \"I-MCVE\", cannoni posticci, falsa matricola e coccarde della Regia Aeronautica Cobelligerante, il Veltro partecip\u00f2 a varie manifestazioni aeree quali il \"XXXIV Salone Aeronautico\" parigino di Le Bourget, dal 4 al 14 giugno 1981. Nel 1983, durante un'ispezione al motore, il rinvenimento di alcune incrinature nel monoblocco obbligarono alla messa a terra del caccia. Grazie al ritrovamento in un deposito dell'Aeronautica Militare di un motore nuovo, ancora imballato, fu possibile riportare il velivolo in condizioni di volo.\nIn questa nuova fase, mantenendo inalterata la mimetica ad anelli di fumo, furono dipinte le insegne di un reparto della Regia Aeronautica, la 351\u00aa Squadriglia, 155\u00ba Gruppo del 51\u00ba Stormo, codici 351-4. Purtroppo il 23 luglio 1983 un grave incidente durante il decollo dalla pista di Venegono, fortunatamente senza vittime, caus\u00f2 seri danni: anche se riparati, consigliarono la definitiva messa a terra dell'aereo.\nNel 1988 il Macchi C.205 del Museo della Scienza e della Tecnica di Milano pass\u00f2 in carico all'Aermacchi e il museo ricevette l'esemplare I-MCVE. Messo in esposizione, il Macchi C.205 ha cambiato insegne: ora riproduce quelle di un esemplare della 81\u00aa Squadriglia del 6\u00ba Gruppo, codici 81-5, che durante la guerra era pilotato dal sergente Ferruccio Stoppani.\nQuesto esemplare fu uno dei cento M.C.202 Folgore costruiti dalla Breda come Serie X tra luglio e settembre 1942. Durante la guerra fu assegnato all'81\u00aa Squadriglia del 6\u00ba Gruppo, 1\u00ba Stormo Caccia. Dopo l'armistizio fu in carico al 51\u00ba Stormo e il 29 gennaio 1944 rimase danneggiato in atterraggio durante un volo di prova da parte di un pilota statunitense. Riparato, fu assegnato prima al 20\u00ba Gruppo del 51\u00ba Stormo, poi all'8\u00ba Gruppo del 5\u00ba Stormo.\nNel dopoguerra, alla data del 10 maggio 1948, risultava in servizio presso la Scuola Volo di Lecce. Ritirato dalla Macchi fu revisionato e rimotorizzato con il Fiat 1050 RC.58I, mantenendo anche l'ala dell'M.C.202, destinato a far parte della terza commessa per l'aviazione egiziana mai consegnata. Ripreso in carico dall'Aeronautica Militare prest\u00f2 servizio nel 3\u00ba Gruppo Scuole fino al 1951, dopodich\u00e9 fu radiato.\nMusealizzato, fu prima assegnato al Museo del Volo di Torino ed esposto dal 1961 con una verniciatura in alluminio e coccarde tricolori.\nCon la chiusura del Museo del Volo di Torino, fu trasferito a Vigna di Valle. Attualmente \u00e8 presente presso il Museo Storico dell'Aeronautica Militare per rappresentare un Veltro della 97\u00aa Squadriglia, 9\u00ba Gruppo del 4\u00ba Stormo, codici 92-7. Per l'occasione \u00e8 stata ripristinata la matricola originale e applicate sulle semiali due simulacri di cannone da 20\u00a0mm. Le armi in fusoliera risultano mancanti, come il bocchettone di rifornimento posteriore."}
{"id": "293509", "revid": "1318658", "url": "https://it.wikipedia.org/wiki?curid=293509", "title": "Argillite di Burgess", "text": "L'argillite di Burgess (cos\u00ec chiamata per Mount Burgess, vicino al luogo in cui fu rinvenuta l'argillite) \u00e8 un affioramento di argillite scura, di et\u00e0 Cambriano medio, che costituisce un giacimento fossilifero di tipo Konservat-Lagerst\u00e4tte sulle Montagne Rocciose del Canada nel Parco nazionale Yoho vicino alla cittadina di Field nella Columbia Britannica.\nStoria e significato.\nLe scoperte di Walcott.\nI primi fossili rinvenuti nell'argillite di Burgess furono trovati da Charles Doolittle Walcott nel 1909 che torn\u00f2 negli anni seguenti per raccogliere ulteriori campioni. I fossili erano di notevole interesse perch\u00e9 comprendevano parti molli, strutture che raramente si conservano.\nLa maggior parte dei fossili raccolti erano unici nel loro genere, anche se furono trovate anche trilobiti, comuni nel Cambriano medio. Walcott, per\u00f2, non riusc\u00ec a comprendere che questi fossili appartenevano a gruppi tassonomici fino ad allora sconosciuti, e classific\u00f2 i resti come \"forme primitive\" dei phyla esistenti: in particolare, Walcott descrisse un gran numero di anellidi policheti, di crostacei \"fillopodi\" (attualmente noti come Phyllocarida), di spugne e di trilobitomorfi.\nLa revisione di Whittington, Conway Morris e Briggs.\nIl reale significato dei ritrovamenti non venne compreso fino agli anni '70 / '80: una reinvestigazione dei fossili da parte di Harry Blackmore Whittington, Derek Briggs, e Simon Conway Morris dell'Universit\u00e0 di Cambridge ha rivelato che la fauna di Burgess era molto pi\u00f9 insolita di quanto Walcott avesse ipotizzato. Infatti molti degli animali presenti avevano caratteristiche anatomiche strane e mostravano appena una vaga somiglianza con gli animali noti. Alcuni esempi comprendono \"Opabinia\", con cinque occhi e una protuberanza simile ad un aspirapolvere; \"Nectocaris\", variamente interpretato come un crostaceo con le pinne o un vertebrato con un guscio; \"Wiwaxia\", dall'aspetto simile a quello di una torta con le candeline; \"Portalia\", dai tentacoli bifidi allungati; \"Odontogriphus\", dall'aspetto piatto e debolmente segmentato; \"Eldonia\", di cui non si riesce a comprendere nemmeno se vivesse sul fondo del mare o nuotasse libera. Tutti questi animali erano stati precedentemente interpretati come semplici antenati della fauna attuale, ma secondo la revisione del gruppo di Cambridge non ricadevano sotto nessun piano corporeo conosciuto. \nAltri organismi descritti da Walcott furono effettivamente attribuiti a phyla attuali, ma rappresentavano forme ugualmente aberranti, come \"Aysheaia\", che ha una somiglianza davvero straordinaria con il phylum odierno degli onicofori (Onychophora); \"Leanchoilia\", dalle bizzarre \"grandi appendici\" anteriori; \"Marrella\", dalle soffici branchie piumose; \"Odaraia\", dalla coda simile a quella di un pesce; \"Isoxys\", dal grande carapace che ricopriva tutto il corpo. \nDiversi altri fossili malamente interpretati come meduse, cetrioli di mare e \"gamberetti\" si rivelarono parti anatomiche di una singola forma di grandi predatori, conosciuta come \"Anomalocaris\". Le ricerche di Conway-Morris portarono anche all'identificazone di uno dei pi\u00f9 antichi cordati, \"Pikaia\", precedentemente interpretato da Walcott come un verme anellide.\nNuove ricerche.\nA partire dagli anni '90, nuovi studi eseguiti soprattutto da Conway-Morris, Briggs e Richard Fortey, hanno collocato diversi fossili \"particolari\" dell'argillite di Burgess tra gli artropodi e altri gruppi attuali. \u00c8 il caso di \"Hallucigenia\", uno dei pi\u00f9 famosi \"enigmi\" di Burgess, era stato originalmente ricostruito come un essere in grado di camminare su due file di spine simmetriche simili a trampoli e munito di sette bocche dorsali; al momento questo essere \u00e8 stato sostanzialmente \"ribaltato\", e viene interpretato come un altro onicoforo, dotato di spine dorsali sulla schiena. Tuttavia molti animali, tra cui \"Amiskwia\", \"Pollingeria\" e \"Dinomischus\", restano enigmatici. L'argillite di Burgess continua a riservare nuove sorprese: \u00e8 il caso dell'enigmatico \"Orthrozanclus\", un minuscolo essere spinoso descritto nel 2007, e di \"Hurdia\", un grande predatore dalla testa fornita di uno strano \"cappuccio\" cavo, i cui resti sono stati interpretati correttamente solo nel 2009. Nel 2010 \u00e8 stato descritto \"Herpetogaster\", un organismo che getta nuova luce sulle origini degli animali deuterostomi (echinodermi e cordati), e nel 2012 l'enigmatico \"Siphusauctum\".\nPi\u00f9 recentemente, l'adozione di un approccio cladistico ha consentito di chiarire i rapporti filogenetici di molti degli enigmatici organismi della fauna di Burgess con i moderni organismi viventi. L'applicazione del concetto di \"stem group\" ha modificato in maniera importante la metodologia di classificazione. La loro collocazione in \"stem group\" di phyla esistenti, piuttosto che in phyla a s\u00e9 stanti, ha reso, secondo alcuni, pi\u00f9 facile comprendere l'esplosione cambriana senza invocare meccanismi evolutivi insoliti.\nPer fare un esempio, i generi \"Opabinia\" e \"Anomalocaris\", hanno alcune, ma non tutte, le caratteristiche associate con gli artropodi viventi, il che aveva portato a classificarli in phyla a s\u00e9 stanti, di incerta collocazione filogenetica; l'applicazione del concetto di \"stem group\" ha consentito di classificare queste forme come \"stem arthropoda\". Analogamente, il genere \"Ottoia\" ha molte caratteristiche in comune con i priapulidi viventi, ma analisi filogenetiche indicano che esso si colloca al di fuori del \"crown group\" dei Priapulidi, il che lo definisce come uno \"stem priapulida\".\nDibattiti dopo \"La vita meravigliosa\".\nUn famoso resoconto dell'analisi degli anni '80 dell'argillite di Burgess viene descritto nel libro \"La vita meravigliosa\" di Stephen Jay Gould. In questo saggio Gould sottolinea le imprese paleontologiche di Conway-Morris e compagni, ma lo stesso Conway-Morris ha successivamente provato a ridimensionare le affermazioni di Gould. \nLa diversit\u00e0 e la natura esotica della fauna di Burgess ha provocato parecchie controversie nella paleontologia in merito alle ragioni e alla natura di quella che \u00e8 stata chiamata l'esplosione del Cambriano, un possibile evento improvviso che, pi\u00f9 di 500 milioni di anni fa, port\u00f2 a una rapidissima diversificazione della vita nei mari. \nInterpretazione ambientale.\nUlteriori ricerche hanno dimostrato che l'argillite di Burgess si estende per parecchie miglia in affioramenti isolati e che associazioni faunistiche diverse si sono conservate in luoghi diversi. Sono state identificate sei diverse zone faunistiche nell'Argillite di Burgess. I depositi sembrano rappresentare piccole aree di fondali oceanici fangosi che\u2014di epoca in epoca\u2014sono stati interessate da smottamenti e frane. I sedimenti mobilizzati sono discesi lungo la superficie di un pendio argilloso portando con s\u00e9 la fauna di fondale e tutto ci\u00f2 che si trovava nelle acque appena al di sopra di esso, trascinando gli animali in un ambiente povero di ossigeno (anossico) e seppellendoli. Queste faune rappresentano quindi tanatocenosi alloctone.\nAnalogie con altre formazioni.\nDepositi simili sono stati identificati in diverse altre parti del mondo e hanno portato alla scoperta di simili faune. I depositi pi\u00f9 importanti (deposito di corrente torbida) sono stati ritrovati nella provincia dello Yunnan in Cina: queste formazioni, note come argilliti di Maotianshan, sono persino pi\u00f9 antiche di quelle di Burgess, ma hanno avuto un'origine analoga. Un altro deposito di notevole importanza \u00e8 quello di Sirius Passett, in Groenlandia.\nPatrimonio dell'Unesco.\nA causa della sua collocazione all'interno del parco nazionale di Yoho, nel pi\u00f9 vasto Parco delle Montagne Rocciose canadesi, l'argillite \u00e8 parte del Patrimonio dell'umanit\u00e0 dell'UNESCO. Esplorazioni successive hanno trovato affioramenti dell'argillite su una parete di diverse decine di chilometri e ha identificato almeno sei giacimenti fossiliferi all'interno della formazione."}
{"id": "293512", "revid": "1982", "url": "https://it.wikipedia.org/wiki?curid=293512", "title": "Isolaccio-di-Fiumorbo", "text": ""}
{"id": "293513", "revid": "1982", "url": "https://it.wikipedia.org/wiki?curid=293513", "title": "Loreto-di-Casinca", "text": ""}
{"id": "293518", "revid": "1982", "url": "https://it.wikipedia.org/wiki?curid=293518", "title": "Loreto-di-Tallano", "text": ""}
{"id": "293519", "revid": "1982", "url": "https://it.wikipedia.org/wiki?curid=293519", "title": "Lugo-di-Nazza", "text": ""}
{"id": "293521", "revid": "339392", "url": "https://it.wikipedia.org/wiki?curid=293521", "title": "Monacia-d'Aull\u00e8ne", "text": ""}
{"id": "293523", "revid": "1982", "url": "https://it.wikipedia.org/wiki?curid=293523", "title": "Monacia-d'Orezza", "text": ""}
{"id": "293524", "revid": "1982", "url": "https://it.wikipedia.org/wiki?curid=293524", "title": "Olmeta-di-Capocorso", "text": ""}
{"id": "293527", "revid": "1982", "url": "https://it.wikipedia.org/wiki?curid=293527", "title": "Olmeta-di-Tuda", "text": ""}
{"id": "293530", "revid": "869733", "url": "https://it.wikipedia.org/wiki?curid=293530", "title": "Pingus", "text": "Pingus \u00e8 un videogioco rompicapo libero ispirato a Lemmings. Al posto dei Lemming presenta pinguini simili a Tux, la mascotte del kernel Linux. Tuttavia l'autore Ingo Ruhnke afferma che si tratti di una coincidenza.\n\u00c8 pubblicato attraverso la licenza GNU General Public License.\nStoria.\nIl lavoro sul gioco \u00e8 iniziato nel 1998. Questo gioco \u00e8 stato il primo \"Gioco del mese\" sul Linux Game Tome, che ha rilanciato giochi come SuperTux, Super TuxKart e Lincity. La prima versione post-GotM 0.6 \u00e8 stata distribuita per Linux nel 2003 presentando nuovi livelli e un editor di livelli. L'11 febbraio 2006 \u00e8 iniziata la conversione del gioco da ClanLib a SDL. Il 27 agosto 2007 \u00e8 stata pubblicata la versione 0.7.0 (la prima versione a utilizzare SDL). In aggiunta a Windows e Linux, il passaggio a SDL ha permesso a Pingus di essere facilmente compilato su altre piattaforme, incluso OS X di Apple. Non era presente un editor di livelli nella versione 0.7.0. Il 23 settembre 2007 \u00e8 stata pubblicata la versione 0.7.1 con un nuovo editor di livelli. Il 31 ottobre 2007 \u00e8 stata pubblicata la versione 0.7.2 con un insieme di livelli basati su Halloween. Ci sono una versione 0.7.6 per Windows e un file binario per Intel OS X della versione 0.7.2 disponibili sul sito web di Pingus. Esiste un file binario per PPC OS X della versione 0.7.0, mentre la versione 0.7.3 presenta correzioni minori di problemi che permettono al gioco di funzionare meglio con la GNU Compiler Collection. La versione pi\u00f9 recente, la versione 0.7.6, aggiunge ulteriori insiemi di livelli basati su Natale e Halloween.\nPingus ha 55 livelli, raggruppati in insiemi di 5 livelli, cos\u00ec come 21 livelli tutorial basati sull'inverno. Pingus 0.7.2 ha introdotto \"insiemi di livelli\", che sono elenchi di livelli simili; di solito i livelli negli insiemi devono essere completati in ordine. In ogni caso, ci sono molti pi\u00f9 livelli inclusi nel gioco che non sono raggiungibili tramite la sua GUI, alcuni con una grafica totalmente differente. Per giocare a un certo livello, bisogna lanciare la posizione del nome del file come un parametro della linea di comando. Ad esempio:\n pingus /usr/share/games/pingus/data/levels/playable/cages.pingus\nSi pu\u00f2 trovare uno script della shell di Linux che permette di scegliere da tutti i livelli installati.\nGiochi derivati.\nNel 2005 venne lanciato \"\". \u00c8 basato sul codice sorgente di Pingus, e tenta di essere \"una magnifica riproduzione della grande avventura militare austriaca\", la battaglia di Gallipoli. La grafica del gioco \u00e8 stata modificata (i pinguini sono stati rimpiazzati da soldati austro-ungarici) e nel gioco \u00e8 stato cambiato lo scopo, ovvero sterminare pi\u00f9 soldati possibili."}
{"id": "293533", "revid": "367445", "url": "https://it.wikipedia.org/wiki?curid=293533", "title": "Penta-Acquatella", "text": "Penta-Acquatella (in corso \"A Penta \u00e8 Acquatella\") \u00e8 un comune francese di 42 abitanti situato nel dipartimento dell'Alta Corsica nella regione della Corsica."}
{"id": "293534", "revid": "179980", "url": "https://it.wikipedia.org/wiki?curid=293534", "title": "V\u00e9lez Sarsfield", "text": ""}
{"id": "293535", "revid": "1982", "url": "https://it.wikipedia.org/wiki?curid=293535", "title": "Penta-di-Casinca", "text": ""}
{"id": "293538", "revid": "1683334", "url": "https://it.wikipedia.org/wiki?curid=293538", "title": "Pianotolli-Caldarello", "text": "Pianotolli-Caldarello (in corso \"Pianottuli \u00e8 Caldareddu\") \u00e8 un comune francese di 904 abitanti situato nel dipartimento della Corsica del Sud nella regione della Corsica.\nAl comune appartiene la parete orientale dell'Uomo di Cagna."}
{"id": "293539", "revid": "1982", "url": "https://it.wikipedia.org/wiki?curid=293539", "title": "Pie-d'Orezza", "text": ""}
{"id": "293541", "revid": "1982", "url": "https://it.wikipedia.org/wiki?curid=293541", "title": "Piedicorte-di-Gaggio", "text": ""}
{"id": "293542", "revid": "1305772", "url": "https://it.wikipedia.org/wiki?curid=293542", "title": "Monster Hunter", "text": "Monster Hunter (\u30e2\u30f3\u30b9\u30bf\u30fc\u30cf\u30f3\u30bf\u30fc Monsut\u0101 Hant\u0101) \u00e8 un videogioco action RPG per PlayStation 2 sviluppato e pubblicato da Capcom in Giappone l'11 marzo 2004, in Nord America il 21 settembre 2004 e in Europa il 27 maggio 2005. Come suggerisce il titolo, il giocatore vestir\u00e0 i panni di un cacciatore di mostri.\nGran parte del gioco pu\u00f2 essere giocata offline attraverso la campagna, ma la maggior parte dei contenuti si trovano nella sezione online del gioco. Offline, infatti, sono presenti molti meno mostri e le ricompense sono ridotte. Lo scopo dei giocatori nella sezione online del gioco, tuttavia, non \u00e8 sconfiggere pi\u00f9 mostri possibili, ma raggiungere il pi\u00f9 alto grado cacciatore, aumentabile completando varie missioni.\nUna sua versione espansa, \"Monster Hunter G\", usc\u00ec successivamente in Giappone e poi in Occidente sotto il nome di \"Monster Hunter Freedom\" per PlayStation Portable.\nModalit\u00e0 di gioco.\n\"Monster Hunter\" mette il giocatore nei panni di un novizio cacciatore che deve completare varie missione per ottenere gloria e fama. Sar\u00e0 possibile forgiare armi, armature ed altri oggetti grazie ai materiali di mostri, ottenuti ricavandoli dai cadaveri, ed ai minerali presenti nei depositi sul campo. \"Monster Hunter\" funziona in modo simile a \"Phantasy Star Online\" e permette ai giocatori di fare squadra con un massimo di altri tre cacciatori per abbattere i mostri pi\u00f9 forti.\n\"Monster Hunter\" presenta numerose missioni assegnate al cacciatore dall'Anziano del Villaggio o dalla Gilda. Tali missioni sono identificabili in quattro categorie: caccia, raccolta, cattura ed evento. Vengono anche categorizzate in diversi livelli, i quali vanno da 1 a 8. Le missioni di livello pi\u00f9 alto vengono sbloccate dopo aver completato quelle dei livelli precedenti. I seguenti sono i tre tipi di missione principali:\nLe missioni Evento sono presenti solo online. Ogni settimana, una nuova missione Evento viene resa disponibile per i cacciatori di ogni grado. Queste missioni variano in tipo e difficolt\u00e0. Alcune delle armi pi\u00f9 rare possono essere forgiate solo tramite le ricompense di missioni Evento. Le missioni Evento non sono vitali per il successo di un cacciatore all'interno del gioco, ma sono un buon modo per ottenere alcuni dei materiali pi\u00f9 rari. Le tariffe ed i limiti di tempo variano. Tutte le missioni, comunque, permettono al massimo due perdite di sensi, con la terza che segna il fallimento della missione. Indipendentemente da quale giocatore perda i sensi, arrivati a quota tre la missione fallir\u00e0 in ogni caso. Le uniche eccezioni sono alcune missioni Evento e le missioni di Addestramento, le quali permettono una sola perdita di sensi.\nI cacciatori possono essere classificati come Spadaccini o Artiglieri. Gli Spadaccini utilizzano cinque categorie di armi: Spada e Scudo, Spadone, Lancia, Martello e Doppie Lame (queste ultime non sono disponibile nelle versioni orientali del gioco). Le armi degli Spadaccini possono anche possedere un certo elemento, che sia fuoco, acqua, tuono o drago, oppure anche delle alterazioni di stato, come veleno, stordimento o sonno. Gli Artiglieri hanno due scelte: Balestra Leggera e Balestra Pesante. Le classificazioni e gli usi di queste categorie di armi sono totalmente indipendenti, siccome i cacciatori possono scegliere di utilizzare qualunque arma vogliano, equipaggiandola prima di iniziare la missione, a patto di possedere il denaro e/o le risorse necessarie.\nL'armatura dipende sempre dal tipo di arma (eccetto alcune che possono essere indossate in entrambi i casi). Le armature da Spadaccino si concentrano spesso su una protezione fisica pi\u00f9 elevata, mentre quelle da Artigliere puntano sulla protezione elementale. Certe combinazioni di parti di armatura garantiscono a chi le indossa delle utili abilit\u00e0, come la capacit\u00e0 di mangiare pi\u00f9 rapidamente (bere pozioni con maggiore velocit\u00e0) oppure quella di affilare la propria arma pi\u00f9 velocemente.\nCombinare ingredienti per creare oggetti migliori \u00e8 una caratteristica molto importante all'interno di \"Monster Hunter\", che sia combinando un fungo blu con un'erba per ottenere una pozione curativa oppure una rete ed un intrappolatore per creare la famosa trappola coperta. Sebbene la maggior parte delle combinazioni debba essere scoperta dal giocatore, alcune di esse vengono suggerite all'interno del gioco stesso. Il successo dipende da numerosi fattori, come la rarit\u00e0 degli oggetti combinati, la quantit\u00e0 di \"libri alchimia\" posseduti o persino da alcune abilit\u00e0 garantite dalle armature. Alcuni degli oggetti di rarit\u00e0 pi\u00f9 elevata presenti all'interno del gioco possono essere ottenuti solo tramite la combinazione.\nSviluppo.\n\"Monster Hunter\" era parte di un'iniziativa da parte di Capcom secondo la quale sarebbero stati prodotti tre videogiochi per PlayStation 2. Gli altri due giochi furono \"Auto Modellista\" e \"Resident Evil Outbreak\". Capcom sperava infatti che almeno uno di questi tre giochi vendesse 1 milione di copie. Alla fine, comunque, sia \"Monster Hunter\" che \"Resident Evil Outbreak\" vendettero circa un milione di copie a testa.\nSviluppo online.\nI server online di \"Monster Hunter\" al di fuori del Giappone vennero chiusi il 31 Dicembre del 2007. Alcuni di essi rimasero aperti, per poi venire definitivamente chiusi il 1 Aprile del 2008.\n\"Dopo pi\u00f9 di 3 anni di servizi online, la compagnia che ha ospitato i server di \"Resident Evil Outbreak\" e di \"Monster Hunter\" ha deciso di non occuparsi pi\u00f9 di PlayStation 2, senza esternare n\u00e9 il servizio n\u00e9 la tecnologia.\"\nI server online di \"Monster Hunter\" in Giappone vennero chiusi il 1 Luglio del 2011 (solo nelle versioni PlayStation 2).\nEspansioni.\nUna nuova versione chiamata \"Monster Hunter G\" usc\u00ec successivamente per PlayStation 2 con lo scopo di essere un'espansione dell'originale \"Monster Hunter\". Venne pi\u00f9 tardi trasportata su PlayStation Portable e venne pubblicata in occidente con il nome di \"Monster Hunter Freedom\". Alcuni dei nuovi contenuti includevano le Doppie Lame (importate dalle versioni occidentali), alcune variazioni alla colorazione di alcuni mostri e l'aggiunta di alcune variet\u00e0 di mostri dalla difficolt\u00e0 pi\u00f9 elevata. \"Monster Hunter G\" usc\u00ec il 23 novembre del 2009 per Wii insieme alla demo di \"Monster Hunter Tri\". \nAccoglienza.\nStando a Metacritic, il gioco ricevette delle recensioni \"miste\". In Giappone, \"Famits\u016b\" gli diede un punteggio di 32 su 40.\nSequel.\n\"Monster Hunter 2\" usc\u00ec in Giappone il 16 febbraio del 2006; nel 2007 usc\u00ec la versione occidentale del gioco, \"Monster Hunter Freedom 2\". Un'espansione di tale titolo, \"Monster Hunter Freedom Unite\", usc\u00ec per PSP due anni dopo.\n\"Monster Hunter Tri\" venne inizialmente annunciato per PlayStation 3, ma usc\u00ec poi per Wii. Esso presenta nuove missioni, mostri ed oggetti. Venne ufficialmente rivelato al pubblico alla conferenza Nintendo del 2007."}
{"id": "293543", "revid": "1318658", "url": "https://it.wikipedia.org/wiki?curid=293543", "title": "Blackcomb", "text": ""}
{"id": "293544", "revid": "1982", "url": "https://it.wikipedia.org/wiki?curid=293544", "title": "Pietra-di-Verde", "text": ""}
{"id": "293548", "revid": "287204", "url": "https://it.wikipedia.org/wiki?curid=293548", "title": "Janez Drnovsek", "text": ""}
{"id": "293549", "revid": "536103", "url": "https://it.wikipedia.org/wiki?curid=293549", "title": "Realismo", "text": ""}
{"id": "293550", "revid": "767487", "url": "https://it.wikipedia.org/wiki?curid=293550", "title": "Lingua dei segni nicaraguense", "text": "La lingua dei segni nicaraguense (o ISN, \"Idioma de Se\u00f1as de Nicaragua\" o \"idioma de signos nicaraguense\" in spagnolo) \u00e8 una lingua dei segni sviluppata spontaneamente da bambini sordi in numerose scuole del Nicaragua occidentale negli anni settanta e ottanta. \u00c8 di particolare interesse per i linguisti perch\u00e9 offre un'opportunit\u00e0 unica di studiare la nascita di una nuova lingua.\nStoria.\nPrima degli anni settanta, non c'erano comunit\u00e0 di sordi in Nicaragua. I sordi erano largamente isolati gli uni dagli altri e usavano dei semplici sistemi di segni e gesti casalinghi per comunicare con le loro famiglie e con i loro amici. Le condizioni necessarie affinch\u00e9 si sviluppasse una lingua maturarono nel 1977, quando un centro per l'educazione dei diversamente abili cre\u00f2 un programma di educazione per giovani sordi che fu seguito, inizialmente da 50 bambini. Il numero di studenti della scuola (a Managua, nelle vicinanze di San Judas) crebbe a 100 fino al 1979, anno della rivoluzione sandinista.\nNel 1980, un'altra scuola apr\u00ec a Managua, questa volta si trattava di una scuola per adolescenti che fu chiamata Villa Libertad. Nel 1983 c'erano 400 studenti sordi nelle due scuole. Inizialmente, il programma di apprendimento della lingua enfatizzava lo spagnolo parlato e la lettura delle labbra, mentre l'uso dei segni da parte degli insegnanti era limitato all'utilizzo di semplici segni per indicare le lettere dell'alfabeto manuale o della dattilologia.\nIl programma ebbe uno scarso successo, con molti studenti che non riuscivano a cogliere il significato delle parole. Comunque, i momenti in cui i bambini rimanevano linguisticamente sconnessi dai loro insegnanti: nel parco giochi, nei corridoi e sullo scuolabus crearono l'occasione di comunicare tra loro. Questa comunicazione avvenne tramite una combinazione di gesti e elementi del sistema di segni casalinghi, e cre\u00f2 dapprima un sistema di comunicazione simile a quello di due stranieri che cercano di capirsi, poi una lingua ben chiara frutta della fusione dei linguaggi di partenza.\nI bambini stavano creando la loro lingua. Il primo stadio \u00e8 stato definito \"lenguaje de signos nicarag\u00fcense\" (LSN), ed \u00e8 ancora utilizzato da alcuni di coloro che erano gi\u00e0 adolescenti quando iniziarono a frequentare la scuola.\nLo staff della scuola, ignaro della creazione della nuova lingua, vedeva i bambini gesticolare come mimi e fallire nell'apprendere lo spagnolo. Incapaci di capire cosa i bambini si stavano dicendo, essi chiesero un aiuto esterno e nel giugno del 1986 il Ministero dell'educazione contatt\u00f2 Judy Kegl, una linguista della lingua dei segni americana dalla \"Northeastern University\". Appena Kegl e gli altri ricercatori cominciarono ad analizzare la lingua, notarono che i bambini pi\u00f9 piccoli avevano portato la semplice lingua dei bambini pi\u00f9 grandi ad un alto livello di complessit\u00e0, con accordo tra verbo e soggetto e altre convenzioni grammaticali. Questa lingua complessa dei segni \u00e8 oggi conosciuta come \"idioma de se\u00f1as de nicaragua\" (ISN).\nRecentemente, articoli su questo caso sono apparsi su \"Science\" e altri giornali e hanno ricevuto l'attenzione delle radio.\nL'ISN e la linguistica.\nL'ISN rappresenta la formazione di una nuova lingua senza una comunit\u00e0 adulta di persone madrelingua, che \u00e8 un'eventualit\u00e0 praticamente mai osservata prima.\nAlcuni linguisti interpretano quello che \u00e8 accaduto a Managua come una prova del fatto che l'acquisizione del linguaggio si svolga in base a strutture insite nel cervello umano. \"Il caso del Nicaragua \u00e8 assolutamente unico nella storia\", sostiene Steven Pinker, autore de \"L'istinto della lingua\". \"Abbiamo potuto osservare come siano i bambini - non gli adulti - a generare la lingua, e abbiamo avuto la possibilit\u00e0 di studiare il processo in grande dettaglio. Ed \u00e8 la prima e unica volta che abbiamo davvero visto una lingua venire creata dal nulla\".\nDal 1990, molti altri ricercatori hanno cominciato a studiare e pubblicare articoli sullo sviluppo di questa unica lingua e sulla comunit\u00e0 (tra cui Ann Senghas, Marie Coppola, Richard Senghas e Laura Polich). Anche se ognuno ha la propria teoria sulla nascita e lo sviluppo della lingua, tutti sono d'accordo nell'affermare che il fenomeno in analisi \u00e8 una delle fonti pi\u00f9 ricche mai scoperte sull'origine di una forma di comunicazione orale.\nImperialismo linguistico.\nA partire dall'inizio delle sue ricerche nel 1986, fino alla radicazione profonda della lingua gestuale nicaraguense, la ricercatrice Kegl evit\u00f2 con prudenza l'introduzione di linguaggi gestuali, con cui aveva pi\u00f9 familiarit\u00e0, nella comunit\u00e0 di sordi nicaraguense, in particolare la lingua dei segni americana (ASL). Infatti, una specie di imperialismo linguistico occupava i luoghi in cui alcuni individui avevano introdotto l'ASL nelle popolazioni di sordi locali, spesso, distruggendo i linguaggi gestuali preesistenti nel luogo.\nLa politica della Kegl, quindi, fu quella di documentare e studiare la lingua piuttosto che imporlo o cambiarlo. Comunque, document\u00f2 il contatto e l'influenza con altre lingue dei segni che cominciarono agli inizi degli anni novanta, e continuano tuttora ad influenzare l'ISN come qualsiasi lingua che viene a contatto con un'altra.\nAlcuni esperti hanno, comunque, preso nota di ci\u00f2 che hanno identificato come \"l'etica dell'isolamento dei bambini nicaraguensi\". Felicia Ackermann, professoressa di filosofia alla Brown University, scrisse una lettera al Times manifestando la sua opposizione: \"A proposito della paura di Kegl di uccidere la lingua indigeno\", scrive la Ackerman, \"\u00e8 evidente, lei vuole uccidere i progetti di vita di questi bambini, rendendoli inabili a comunicare con il resto del mondo.\".\nAl contrario la Kegl e suo marito, lavorando all'interno del progetto lingua dei segni nicaraguense, non hanno solo lavorato per documentare e aiutare la lingua natia, ma la sua organizzazione, il progetto lingua gestuale nicaraguense, ha anche raccolto e distribuito fondi per costruire una scuola per sordi sulla costa atlantica del Nicaragua, in cui lavorano soltanto insegnanti sordi nicaraguensi, ha supportato questi insegnanti nell'addestramento di altri insegnanti nelle altre scuole del Nicaragua, ha portato numerosi studenti e insegnanti sordi dal Nicaragua negli Stati Uniti per lo sviluppo di un curriculum pi\u00f9 grande e l'addestramento di insegnanti, e ha permesso a questi sordi di partecipare a conferenze internazionali come \"The Theoretical Issues In Linguistic Research Conference\" ad Amsterdam e a Washington D.C."}
{"id": "293555", "revid": "842", "url": "https://it.wikipedia.org/wiki?curid=293555", "title": "The Legend of Zelda - The Wind Waker", "text": ""}
{"id": "293556", "revid": "109010798", "url": "https://it.wikipedia.org/wiki?curid=293556", "title": "Savile Row", "text": "Savile Row \u00e8 una via del centro di Londra, a Mayfair. La strada congiunge Conduit Street a Vigo Street.\nQui hanno sede alcuni dei pi\u00f9 importanti e conosciuti laboratori sartoriali del mondo, tra cui Anderson &amp; Sheppard, Cad &amp; the Dandy, Gieves &amp; Hawkes, Davies &amp; Sons, Henry Poole &amp; Co e Norton &amp; Sons.\nAl numero 3 della via erano situati gli uffici della Apple Records; l'ultimo concerto dei Beatles avvenne sul tetto di quel palazzo il 30 gennaio 1969 ed \u00e8 stato immortalato nel film documentario \"Let It Be - Un giorno con i Beatles\".\nAl numero 7, inoltre, Jules Verne pose l'abitazione di Phileas Fogg, protagonista del romanzo \"Il giro del mondo in 80 giorni\"."}
{"id": "293563", "revid": "1982", "url": "https://it.wikipedia.org/wiki?curid=293563", "title": "Poggio-d'Oletta", "text": ""}
{"id": "293564", "revid": "1982", "url": "https://it.wikipedia.org/wiki?curid=293564", "title": "Poggio-di-Nazza", "text": ""}
{"id": "293567", "revid": "1982", "url": "https://it.wikipedia.org/wiki?curid=293567", "title": "Poggio-di-Venaco", "text": ""}
{"id": "293568", "revid": "1982", "url": "https://it.wikipedia.org/wiki?curid=293568", "title": "Porto-Vecchio", "text": ""}
{"id": "293570", "revid": "1982", "url": "https://it.wikipedia.org/wiki?curid=293570", "title": "Prato-di-Giovellina", "text": ""}
{"id": "293571", "revid": "1982", "url": "https://it.wikipedia.org/wiki?curid=293571", "title": "Prunelli-di-Casacconi", "text": ""}
{"id": "293572", "revid": "23390", "url": "https://it.wikipedia.org/wiki?curid=293572", "title": "Castelletto Ticino", "text": ""}
{"id": "293573", "revid": "1982", "url": "https://it.wikipedia.org/wiki?curid=293573", "title": "Prunelli-di-Fiumorbo", "text": ""}
{"id": "293579", "revid": "1501558", "url": "https://it.wikipedia.org/wiki?curid=293579", "title": "Superkupa Shqiptar", "text": "La Supercoppa albanese di calcio si disputa in Albania dal 1989.\nSi gioca una sola partita nello stadio nazionale di Tirana tra i vincitori del campionato e la Coppa nazionale, e generalmente \u00e8 la gara di apertura di ogni stagione.\nStoria.\nFino al 2000 si gioc\u00f2 nel mese di gennaio, in seguito le date sono variabili, ma sempre per fine agosto o inizio di settembre. Soltanto in due occasioni la Supercoppa non venne assegnata (nel 1996 e 1999) mentre in altre tre occasioni la gara non si disput\u00f2 (nel 1993, 1995 e 1997).\nTra il 1989 e il 2011 si sono giocate 18 finali (tre terminate con i tiri dal dischetto e una nei tempi supplementari) e a farla da padrone cos\u00ec come per il campionato e la coppa \u00e8 la capitale Tirana, ed esattamente lo (o KF Tirana o 17 N\u00ebntori Tirana), che si \u00e8 aggiudicato 11 Supercoppe. Le squadre Dinamo Tirana, Vllaznia e Flamurtari Valona hanno vinto due Supercoppe a testa, mentre Elbasani, Partizani Tirana e Besa Kavaj\u00eb se ne sono aggiudicata una."}
{"id": "293583", "revid": "599013", "url": "https://it.wikipedia.org/wiki?curid=293583", "title": "Ump", "text": ""}
{"id": "293585", "revid": "123099895", "url": "https://it.wikipedia.org/wiki?curid=293585", "title": "La clemenza di Tito", "text": "La clemenza di Tito (K 621) \u00e8 un'opera seria in due atti di Wolfgang Amadeus Mozart - uno degli ultimi lavori teatrali del genio salisburghese - musicata su libretto di Caterino Mazzol\u00e0, a sua volta basato sul melodramma omonimo di Pietro Metastasio.La prima rappresentazione si tenne al Teatro degli Stati di Praga il 6 settembre 1791 in occasione dei festeggiamenti per l'incoronazione di Leopoldo II a re di Boemia. L'opera reca il numero 621 del Catalogo K\u00f6chel.\nGenesi dell'opera e rappresentazioni.\nL'opera fu scritta come parte dei festeggiamenti organizzati dagli Stati Boemi nel 1791 per l'incoronazione di Leopoldo II d'Asburgo-Lorena a re di Boemia.\nLa scelta del libretto fu dell'impresario del Teatro degli Stati di Praga, Domenico Guardasoni, che si rec\u00f2 a Vienna per contattare il poeta di corte. L'avvicendamento al trono di Leopoldo II, succeduto al fratello Giuseppe II, non aveva risparmiato il mondo musicale viennese: il poeta Lorenzo da Ponte, autore della memorabile \"trilogia\" mozartiana (\"Le nozze di Figaro\", \"Don Giovanni\" e \"Cos\u00ec fan tutte\"), era stato licenziato nella primavera del 1791. Poeta di corte al suo posto era diventato provvisoriamente Caterino Mazzol\u00e0, pi\u00f9 tardi sostituito da Giovanni Bertati.\nGuardasoni per la musica contatt\u00f2 Mozart, che accett\u00f2 subito l'offerta. Certa per\u00f2 \u00e8 la notizia secondo cui Guardasoni avrebbe prima contattato Antonio Salieri, e solo dopo il diniego di costui, si sarebbe rivolto (come per ripiego) a Mozart. Infatti in una lettera al conte Anton Esther\u00e0zy (agosto 1791) Salieri scrive che l'impresario praghese lo aveva cercato cinque volte, con la supplica di comporre un'opera per l'incoronazione a Praga. Salieri per\u00f2, paradossalmente, rifiut\u00f2 col pretesto che egli poteva lavorare solo per il teatro della corte viennese. A quel punto Guardasoni si rivolse a Mozart che accett\u00f2 il compenso di duecento ducati, ben sapendo che era l'unico compositore capace di scrivere un'opera in un tempo cos\u00ec ristretto.\nSecondo le testimonianze dell'epoca, Mozart avrebbe impiegato \"diciotto giorni\" per scrivere la musica, ospitato a Villa Bertramka assieme alla moglie Constanze da amici, la famiglia della cantante Josepha Duschek; in realt\u00e0 nel 1959 \u00e8 stato scoperto da Tomislav Volek il contratto che, sia pure l'8 luglio 1791, fu stipulato tra la commissione teatrale degli stati boemi e l'impresario Guardasoni, fatto questo che smentisce la nota storia secondo cui l'opera sarebbe stata commissionata direttamente a Mozart e mette in serio dubbio la leggenda dei soli 18 giorni utili per la stesura. La maggior parte dei recitativi secchi fu scritta dall'ultimo allievo di Mozart, Franz Xavier S\u00fcssmayr; ma vennero comunque controllati e migliorati da Mozart.\nNel proprio catalogo di opere, Mozart ha scritto: \u00abridotta a vera opera dal signor Mazzol\u00e0\u00bb.\nL'opera fu rappresentata al Teatro Nazionale di Praga la sera del 6 settembre 1791 con la regia di Guardasoni. \nLa risposta del pubblico fu piuttosto fredda e la moglie di Leopoldo, Maria Luisa di Borbone, si espresse in modo colorito dicendo che si trattava di \u00abuna porcheria tedesca in lingua italiana\u00bb e che \u00abla musica era talmente brutta che ci addormentammo tutti\u00bb . Il giudizio era forse anche una osservazione sul fatto che la mano del librettista di Longarone, Caterino Mazzol\u00e0 appunto, non si era limitata ad aggiornare il vecchio libretto di Metastasio, modificando la struttura in due atti anzich\u00e9 tre, accorpando alcuni brani musicali (per esempio, l'Aria \"Se mai senti spirarti sul volto\" diventa un Terzetto tra Sesto, Vitellia e Publio) e apportando modifiche abbastanza evidenti agli orecchi di chi per esempio era abituato alle versioni musicali di Antonio Caldara, Gluck o Hasse.&lt;br&gt;\nLe numerose trascrizioni di inizio ottocento sono la prova di un interesse che fu invece costante per alcuni decenni, paragonabile quasi al successo del \"Don Giovanni\". Gi\u00e0 nel 1796 ebbe luogo a Dresda la prima rappresentazione della traduzione tedesca di Johann Friedrich Rochlitz, mentre nel 1797 l'opera fu data al Teatro Regio di Torino. Nel 1806 fu la volta della prima britannica al \"King's Theatre\" di Londra, e di quella viennese al Teatro di Porta Carinzia. Esempi in Italia dell'ulteriore diffusione del lavoro mozartiano furono le edizioni napoletana del 1809 al Teatro San Carlo, e milanese del 1818 alla Scala, entrambe con Gaetano Crivelli nei panni del protagonista.\nNella seconda met\u00e0 dell'Ottocento pes\u00f2 invece il giudizio negativo di Wagner: delle due opere mozartiane del 1791, il \"Flauto magico\" e la \"Clemenza di Tito\" appunto, la prima \u00e8 rimasta famosa fino ai giorni nostri, la seconda invece \u00e8 caduta pian piano nell'oblio che ha coperto gran parte della produzione seria del '700.\nIn epoca contemporanea si \u00e8 ricuperato un certo interesse verso questa opera, in Italia grazie soprattutto alla predilezione che il maestro Riccardo Muti ha dimostrato nei suoi confronti. I giudizi critici rimangono per\u00f2 discordanti: da un lato, coloro che vedono nella \"Clemenza di Tito\" un'opera drammaturgicamente incompleta, alla quale si imputa una scrittura \"frettolosa\", dipingendo un Mozart che, sotto la pressione dei creditori, avrebbe concesso di malavoglia il ritorno a un genere nel quale non scriveva dal 1781 (anno dell'\"Idomeneo\").\nAltri critici vedono nella \"Clemenza di Tito\" una soluzione personalissima e geniale alla decadenza dell'opera seria metastasiana degli ultimi decenni del Settecento.\nAlcuni luoghi dell'opera sono in ogni caso illuminati dal migliore genio di Mozart: in particolare dest\u00f2 l'ammirazione dei contemporanei l'affascinante concertato della fine del primo atto, che ha la potenza dell'ultima scena del \"Don Giovanni\" e le stesse atmosfere sovrannaturali del \"Flauto magico\".\nIl libretto.\nIl libretto originale \u00e8 di Pietro Metastasio: \u00e8 una tipica opera seria celebrativa, scritta per l'onomastico dell'imperatore Carlo VI nel 1734, e portata sulla scena per la prima volta da Antonio Caldara. Il dramma ebbe un successo enorme nel corso del Settecento, e fu musicata tra gli altri da Leonardo Leo (1735), Hasse (1735), Gluck (1752), Jommelli (1753), Galuppi (1760). Il dramma \u00e8 incentrato sulla figura di Tito, imperatore di Roma, che miracolosamente scampa a una congiura, scopre i traditori, li condanna, ma alla fine, con un atto di clemenza inaspettato, perdona a tutti:\n\"... Sia noto a Roma/ ch'io son l'istesso, e ch'io/ tutto so, tutti assolvo e tutto oblio.\"\nLe realizzazioni in musica dopo il 1760 diventano per\u00f2 sempre pi\u00f9 rare: segno della decadenza che l'opera seria di impianto metastasiano stava soffrendo, a vantaggio invece dell'opera buffa che invece godeva di sempre maggiore successo. A questo scopo, dal 1780 in poi, ci furono varie iniziative di riforma, pi\u00f9 o meno vicine ai modelli di Gluck, a cui invece Mozart rimase sostanzialmente indifferente.\nQuando per\u00f2 ricevette la commissione per la \"Clemenza\", Mozart dovette essere cosciente del fatto che il dramma di Metastasio andasse sostanzialmente rivisto. Ne \u00e8 testimonianza il fatto che Mozart stesso (cosa abbastanza rara) annota sul catalogo delle sue opere, in data 5 settembre 1791:\nSe Mozart si sbilancia a dire che Mazzol\u00e0 lo ridusse a \"vera opera\", significa che non riteneva che il dramma originale potesse essere portato sulle scene cos\u00ec come era. Il libretto fu quindi riscritto con tutta probabilit\u00e0 grazie alla collaborazione fra Mazzol\u00e0 e Mozart, la quale dovette essere molto intensa, del tipo che Mozart ebbe con Da Ponte.\nL'opera di taglio e revisione di Mazzol\u00e0 \u00e8 infatti vistosa: il dramma passa da tre a due atti, molte scene vengono tagliate, i recitativi secchi ridotti all'osso. Mozart mantiene invece la vecchia consuetudine barocca di numerare i pezzi non recitati. La revisione di Mazzol\u00e0 non risparmia nemmeno luoghi divenuti celebri, come il recitativo di Tito (Atto III, Sc.7) gi\u00e0 elogiato da Voltaire. Tuttavia, Mazzol\u00e0 \u00e8 molto abile nel riadattare il materiale preesistente: solo due arie sono scritte \"ex novo\", le parti rivedute sono comunque rielaborazioni di materiale gi\u00e0 presente nell'originale di Metastasio.\nLa maggiore novit\u00e0 impressa da Mazzol\u00e0 e Mozart sta nell'introduzione nell'opera seria di concertati, completamente assenti nell'originale mestastasiano, che prevedeva invece la consueta alternanza di recitativi e arie, disposte secondo una gerarchia d'affetti per ogni personaggio dell'opera. Tuttavia, \u00e8 un po' riduttivo pensare che tutti i concertati della \"Clemenza\" siano tipici dell'opera buffa. Il concitato Terzetto \"Vengo...aspettate\" (No 10, Atto I, Sc. 9) in cui Vitellia apprende da Publio di essere stata scelta come moglie da Tito, mentre Sesto \u00e8 gi\u00e0 andato al Campidoglio per realizzare la congiura ordita da Vitellia stessa, \u00e8 tutto fuorch\u00e9 un tipico concertato \"buffo\": il disegno ossessivo dei violini si accompagna alla vocalit\u00e0 arcaica, quasi da aria \"di tempesta\" di Vitellia, mentre l'intervento in assieme del basso (Publio) e del secondo soprano (Annio) sottolineano solo la drammaticit\u00e0 della linea melodica di Vitellia.\nQuesto Terzetto si salda poi in un tutto unico con il successivo Recitativo accompagnato (scena 10, No 11) e al celebrato finale del primo atto (No 12), in modo da costituire un assieme musicale di quasi venti minuti, molto simile di forma ai finali delle opere buffe. Ma anche qui la somiglianza \u00e8 solo formale. Il recitativo accompagnato di Sesto (No 11, Atto I, Sc. 10) \u00e8 un piccolo capolavoro che esprime la titubanza di Sesto di fronte all'imminente tradimento, ed \u00e8 quindi al confine fra opera seria e buffa. Se fossimo in un'opera seria, ci si aspetterebbe che un recitativo di queste dimensioni sfociasse in un'aria solista: ed \u00e8 cos\u00ec che sembra incominciare il quintetto con coro, con Sesto che canta (da solista) \"Deh conservate o Dei / a Roma il suo splendor\". Ma quasi subito s'inseriscono Annio, poi Servilia, e infine il coro che canta lugubre in lontananza, unendosi ai corni e alle trombe, commentando l'incendio al Campidoglio.\nTrama.\nLa vicenda si svolge a Roma, nel 79, poco dopo l'eruzione del Vesuvio.\nAtto I.\nVitellia, figlia dell'imperatore Vitellio, riceve la visita di Sesto, suo amante ed esecutore materiale di una congiura: la donna mira ad uccidere Tito, per completare la vendetta del padre (il padre di Tito, Vespasiano, ha spodestato il padre di lei) e di s\u00e9 stessa (Tito ha abbandonato Vitellia in favore della principessa Berenice). Sesto, amico intimo dell'imperatore, esita, ma per amore di Vitellia si prepara ad organizzare il colpo, aiutato dal congiurato Lentulo (\"Come ti piace, imponi\"). Arriva Annio, amico di Sesto e intimo dell'imperatore, che comunica una notizia straordinaria: per ragion di stato Tito ha allontanato da s\u00e9 Berenice. Vitellia, sperando di tornare a godere del favore di Tito, impone a Sesto di sospendere la congiura (\"Deh, se piacer mi vuoi\")&lt;br&gt;\nNel Foro romano, un coro omaggia le virt\u00f9 dell'imperatore (\"Serbate, o D\u00e8i custodi\"): il prefetto Publio ed Annio gli comunicano la decisione del Senato di edificare un tempio in suo onore con i tributi delle province. Tito ringrazia, ma preferisce usare le tasse in favore delle popolazioni colpite dalla recente eruzione del Vesuvio, causando nuova ammirazione da parte del popolo adorante. Rimasto solo con Sesto e Annio, l'imperatore sfoga il suo dolore per la perdita di Berenice, e comunica ai due confidenti di voler sposare una nobildonna romana. La scelta ricade su Servilia, sorella di Sesto e amata da Annio: Sesto cerca di difendere la causa dell'amico, ma Annio, addolorato, rinuncia all'amore ed approva la scelta dell'imperatore. Tito quindi lo incarica di comunicare egli stesso la notizia a Servilia (\"Del pi\u00f9 sublime soglio\").&lt;br&gt;\nServilia, ricevuta da Annio la notizia, non vuole rinunciare alla loro relazione (\"Ah, perdona al primo affetto\") e si reca dall'imperatore per rivelargli la verit\u00e0: Tito, stupito e commosso dal nobile cuore della donna, rinuncia al loro matrimonio (\"Ah, se fosse intorno al trono\"). Tale notizia per\u00f2 non giunge alle orecchie di Vitellia, che, offesa e furibonda, prima si scaglia contro l'innocente Servilia, poi sprona l'impacciato Sesto a vendicarla (\"Parto, ma tu, ben mio\"). Appena partito Sesto, tuttavia, Publio ed Annio comunicano a Vitellia la decisione di Tito di sposarla: Vitellia non riesce a simulare la propria agitazione, e parte alla ricerca di Sesto (\"Vengo, aspettate!\"). &lt;br&gt;\nSesto, diviso tra l'amore per Vitellia e la fedelt\u00e0 verso Tito, entra nel Campidoglio gi\u00e0 invaso dalle fiamme di un incendio. Mentre gli altri personaggi si aggirano confusi e spaventati per la scena (\"Deh, conservate oh Dei\"), Vitellia ritrova Sesto, che comunica la morte dell'imperatore e, sconvolto, fa per rivelare la sua colpevolezza, ma viene messo a tacere dalla donna. L'atto si conclude con il lamento generale per l'orribile tradimento (\"Ah, dunque l'astro \u00e8 spento\").\nAtto II.\nAnnio informa Sesto che l'imperatore non \u00e8 morto ed \u00e8 sopravvissuto alla congiura: Sesto esulta, ma si domanda chi allora abbia colpito, nel Campidoglio. Di fronte al turbamento di Sesto, Annio viene a sapere la verit\u00e0, e, sconvolto, lo consiglia di tornare subito al cospetto dell'imperatore per non destare sospetti (\"Torna di Tito a lato\"). Partito Annio, Vitellia esorta Sesto a fuggire per la sicurezza di entrambi, ma arriva Publio con l'ordine di arrestarlo: la trama \u00e8 stata rivelata dal congiurato Lentulo, che, orgoglioso per la buona riuscita del piano, si era cinto del diadema e del manto regale, ed era stato colpito da Sesto, convinto che egli fosse Tito. Sesto parte tra le guardie, lasciando Vitellia in preda al rimorso (\"Se al volto mai ti senti\"). &lt;br&gt;\nLa corte rende grazie per la salvezza dell'imperatore, il quale, addolorato e sconvolto, riceve le prove dell'interrogatorio di Lentulo e della complicit\u00e0 di Sesto alla congiura. Sconvolto per l'amicizia tradita e per l'orribile delitto di lesa maest\u00e0 (\"Che orror! Che tradimento!\"), Tito ordina che Sesto venga condotto a lui per interrogarlo: dopo l'iniziale turbamento (\"Quello di Tito \u00e8 il volto\"), l'imperatore cerca di comprendere le ragioni che hanno portato a tanto il suo migliore amico. Sesto tace, per difendere Vitellia, ed invoca la morte (\"Deh, per questo istante solo\"). Tito, furibondo, rinuncia tuttavia ai propositi di vendetta e giustizia, e decide di risparmiare l'amico: finge tuttavia con Publio e la corte di volerlo condannare a morte, solo per graziarlo di fronte a tutti (\"Se all'impero, amici D\u00e8i\").&lt;br&gt;\nAnnio e Servilia comunicano a Vitellia la notizia della condanna: i due scongiurano la futura imperatrice ad intercedere presso Tito per la grazia di Sesto. Vitellia esita, causando l'ira di Servilia (\"S'altro che lagrime\"), ma, commossa dall'amore di Sesto, che mai ha fatto il suo nome, decide di rinunciare al trono (\"Ecco il punto, o Vitellia... Non pi\u00f9 di fiori\"). La donna arriva precipitosa nell'anfiteatro, e interrompe la cerimonia per smascherarsi. Di fronte all'inaspettata colpevolezza di Vitellia, Tito non rinuncia a fare mostra di clemenza, perdonandola e ridonando libert\u00e0 a Sesto e ai congiurati. L'opera si conclude con un'acclamazione universale alla bont\u00e0 dell'imperatore (\"Tu, \u00e8 ver, m'assolvi, Augusto\").\nOrganico orchestrale.\nL'organico orchestrale prevede l'utilizzo di\nIl basso continuo nei recitativi secchi \u00e8 garantito dal clavicembalo e dal violoncello"}
{"id": "293589", "revid": "29035", "url": "https://it.wikipedia.org/wiki?curid=293589", "title": "Plath", "text": ""}
{"id": "293592", "revid": "188116", "url": "https://it.wikipedia.org/wiki?curid=293592", "title": "Comitato interministeriale per le informazioni e la sicurezza", "text": "Il Comitato interministeriale per le informazioni e la sicurezza (\"CIIS\") era un organo del sistema di intelligence italiano, istituito nel 1977. Dal 2007 soppresso, e le sue funzioni sono svolte dal \"Comitato interministeriale per la sicurezza della Repubblica\".\nComposizione.\nIl Comitato era presieduto dal presidente del Consiglio dei ministri, che ne disponeva la convocazione, ed era composto dai seguenti Ministri:\nFunzioni.\nLa sua funzione era di fornire parere sulla nomina e sulla revoca dei direttori del Comitato esecutivo per i servizi di informazione e sicurezza (Cesis), del Servizio per le informazioni e la sicurezza militare (Sismi) e del Servizio per le informazioni e la sicurezza democratica (Sisde)."}
{"id": "293595", "revid": "33689", "url": "https://it.wikipedia.org/wiki?curid=293595", "title": "Armagetron Advanced", "text": "Armagetron Advanced (in passato solo Armagetron) \u00e8 un videogioco free software in 3D multiplayer, pubblicato nel 2001, che usa le \"moto di luce\" tratte dal film \"Tron\". Non \u00e8 un gioco ufficiale di \"Tron\" e l'aspetto grafico non \u00e8 fedele all'originale, ma \u00e8 stato riadattato in una chiave pi\u00f9 moderna. Il videogioco \u00e8 anche distribuito con i nomi di \"Armacycles Advanced\" e \"Retrocycles\".\nModalit\u00e0 di gioco.\nI giocatori devono guidare le loro moto all'interno di un'area di gioco, di dimensioni diverse, in cui si possono incontrare, come unici ostacoli, delle lunghe scie che vengono prodotte dal veicolo o i confini dell'area stessa. Quando un giocatore colpisce questi muri, la sua moto esplode. Il movimento delle moto pu\u00f2 essere osservato da varie prospettive.\nL'obiettivo del giocatore \u00e8 sopravvivere nell'area di gioco per ultimo, o nelle partite a squadre, far sopravvivere almeno uno dei membri della squadra. In altre modalit\u00e0 vince il giocatore che ha ucciso pi\u00f9 nemici (si considera ucciso un giocatore quando la sua moto esplode contro la propria scia) o chi ha guadagnato pi\u00f9 punti.\nUn'insolita caratteristica di questo gioco \u00e8 il metodo in cui le moto accelerano. Quando un giocatore \u00e8 vicino alla scia di un altro o vicino al muro, la moto andr\u00e0 pi\u00f9 veloce. Questo permette di sterzare bruscamente per tagliare la strada agli altri giocatori.\nIl gioco pu\u00f2 essere configurato in modo che dopo un periodo di tempo senza che accadano eventi rilevanti (come la morte di un giocatore), accada una di queste cose:\n\"Armagetron Advanced\" pu\u00f2 essere giocato contro computer o altri giocatori. Il client scarica automaticamente una lista di server da internet, dove si possono trovare altri giocatori. Come la maggior parte dei giochi online, la giocabilit\u00e0 di \"Armagetron Advanced\" pu\u00f2 essere affetta da latenza (causando lag alla reazione delle moto e altri strani effetti). \"Armagetron Advanced\" \u00e8 pi\u00f9 veloce su piattaforme Unix, dove \u00e8 stato progettato.\nUn altro gioco in cui si possono pilotare queste moto di luce \u00e8 \"GLTron\"."}
{"id": "293597", "revid": "599013", "url": "https://it.wikipedia.org/wiki?curid=293597", "title": "Normativa della cinematografia e del teatro", "text": "La normativa della cinematografia e del teatro include il complesso di norme con cui \u00e8 disciplinato l'esercizio di attivit\u00e0 nei settori cinematografico e teatrale.\nCinema.\nStoria.\nLa legge n. 1213 del 1965 (\"Nuovo ordinamento dei provvedimenti a favore della cinematografia\") \u00e8 stata il primo intervento \"indiretto\" dello Stato nel settore cinematografico (per intervento \"diretto\" si intendono invece le operazioni di gestione di imprese, come Cinecitt\u00e0 Holding SpA).\nScopi principali della legge erano quello di fornire un rilevante sostegno economico all'industria cinematografica, in difficolt\u00e0 nel dopoguerra, nonch\u00e9 quello di promuovere le produzioni italiane (come d'altronde si era gi\u00e0 fatto nel Fascismo, con la costruzione di Cinecitt\u00e0).&lt;br&gt;\nPer promuovere il cinema italiano, si \u00e8 creato, con l'art. 13, l'istituto della programmazione obbligatoria, previo riconoscimento della nazionalit\u00e0 italiana, oltre che di qualit\u00e0, del prodotto da distribuire nelle sale.\nNegli anni successivi si sono susseguite una serie di modifiche alla legge di cui sopra, la importante delle quali \u00e8 rappresentata dalla legge n. 153 del 1994. Innanzitutto, la programmazione obbligatoria diventa un invito, e non un obbligo, che d\u00e0 luogo a premi economici per il proiettore. In secondo luogo, si precisano i requisiti di nazionalit\u00e0 (lungometraggi \"di produzione nazionale\" e \"di interesse culturale nazionale\").&lt;br&gt;\nI benefici per gli esercenti, in particolare, sono erogati in forma di contributi statali e agevolazioni fiscali (una riduzione della base imponibile).\nPi\u00f9 recentemente, con la l. n. 137 del 2002 (\"Delega per la riforma dell'organizzazione del Governo e della Presidenza del Consiglio dei ministri, nonch\u00e9 di enti pubblici\"), il Parlamento delegava il Governo \"ad adottare, entro diciotto mesi dalla data di entrata in vigore della presente legge, uno o pi\u00f9 decreti legislativi per il riassetto\" della cinematografia e del teatro (art. 10). La legge, pi\u00f9 precisamente, delegava a prendere provvedimenti per \"razionalizzare gli organismi consultivi\", \"snellire le procedure di liquidazione dei contributi\", nonch\u00e9 \"rivedere il sistema dei controlli sull'impiego delle risorse assegnate\".\nNormativa attuale.\nIl provvedimento governativo \u00e8 arrivato con il d. lgs. n. 28 del 2004 (\"Riforma della disciplina in materia di attivit\u00e0 cinematografiche\"), che ha riordinato l'intera materia, e rappresenta la normativa di riferimento attualmente in vigore.&lt;br&gt;\nIl decreto ridefinisce, all'art. 5, i requisiti per il riconoscimento di nazionalit\u00e0, ai fini dell'ammissione ai benefici economici. In deroga, i benefici possono essere estesi anche alle coproduzioni realizzate con imprese estere, purch\u00e9 la quota di partecipazione dell'impresa italiana non sia inferiore al 20% del costo del film.&lt;br&gt;\nIl riconoscimento di \"interesse culturale\" viene rilasciato dalla Commissione per la cinematografia, che pu\u00f2 procedere poi a concedere gli incentivi. Sempre presso il Ministero per i Beni e le Attivit\u00e0 Culturali \u00e8 istituito il \"Fondo per la produzione, la distribuzione, l'esercizio e le industrie tecniche\" (art. 12), che eroga i contributi e finanzia la produzione di opere filmiche (il \"mutuo\" di finanziamento va restituito entro tre anni). Il Fondo \u00e8 gestito da una sezione della Banca Nazionale del Lavoro.\nTeatro.\nLo Stato \u00e8 intervenuto direttamente nel settore teatrale gi\u00e0 dal 1942, con la nascita dell'Ente Teatrale Italiano (ETI), altro organismo di istituzione fascista. L'ETI \u00e8 poi stato riorganizzato con la legge n. 836 del 1978 (\"Riordinamento dell'Ente Teatrale Italiano\").&lt;br&gt;\nLa legge in esame stabiliva innanzitutto la composizione dell'Ente: un Presidente, \"scelto fra persone particolarmente qualificate ed esperte nell'attivit\u00e0 o cultura teatrale\", che convoca e presiede un Consiglio di amministrazione (composto da 21 membri nominati con decreto ministeriale), i cui atti del CdA vengono eseguiti da un Comitato esecutivo. Altre figure previste dalla legge sono il Direttore generale e il Collegio dei Revisori.&lt;br&gt;\nI compiti dell'Ente sono dichiarati all'art. 1, e vi rientrano il coordinamento delle attivit\u00e0 teatrali, la programmazione di spettacoli, anche tramite la gestione diretta di teatri di propriet\u00e0, la promozione del teatro nell'Italia meridionale e insulare, nonch\u00e9 di iniziative italiane all'estero e straniere in Italia.\nNel settore del teatro musicale, invece, lo Stato interviene con i cosiddetti \"enti lirici\"."}
{"id": "293626", "revid": "599013", "url": "https://it.wikipedia.org/wiki?curid=293626", "title": "CIIS", "text": ""}
{"id": "293629", "revid": "486946", "url": "https://it.wikipedia.org/wiki?curid=293629", "title": "San-Damiano", "text": ""}
{"id": "293630", "revid": "1391549", "url": "https://it.wikipedia.org/wiki?curid=293630", "title": "Seghedino", "text": "Seghedino (: ; in ungherese \"Szeged\" , in tedesco \"Szegedin\", in serbo \u0421\u0435\u0433\u0435\u0434\u0438\u043d, \"Segedin\", in rumeno \"Seghedin\") \u00e8 una citt\u00e0 ungherese. Con abitanti (2014) \u00e8 la terza citt\u00e0 pi\u00f9 grande dell'Ungheria, si trova nel sud del Paese, vicino al confine con Serbia e Romania, alla confluenza dei fiumi Maros/Mure\u0219 e Tibisco.\n\u00c8 sede del governo della Provincia di Csongr\u00e1d.\nGeografia fisica.\nLa citt\u00e0 \u00e8 collegata alla rete ferroviaria e a quella autostradale e dista 170 chilometri da Budapest.\nSeghedino \u00e8 la citt\u00e0 ungherese pi\u00f9 soleggiata. Con pi\u00f9 di ore di sole all'anno si \u00e8 conquistata l'appellativo di \"citt\u00e0 dei raggi solari\".\nStoria.\nFondata dai Romani con il nome latino di \"Partiscum\", fu centro dei commerci tra le province romane della Pannonia inferiore e della Dacia con le popolazioni dei Daci \"liberi\" e dei sarmati Iazigi, oltre probabilmente a forte militare ausiliario fin dalla conquista della Dacia (dal 106-107).\nLa citt\u00e0 era stata praticamente distrutta da una gravissima inondazione del Tibisco nel 1879. Il 95% degli edifici and\u00f2 distrutto. Grazie ad aiuti finanziari internazionali, Seghedino fu riprogettata e praticamente ricostruita, con ampie piazze e bellissimi edifici eclettico-secessionistici. \nCultura.\nLa citt\u00e0 \u00e8 sede di un'importante sede universitaria (la Szegedi Tudom\u00e1nyegyetem) e ospita una numerosa popolazione studentesca. In particolare \u00e8 sede di uno dei pi\u00f9 importanti poli di ricerca agraria dell'Europa centro-orientale e anche di un attivo centro culturale italiano. Nella citt\u00e0 si trova uno dei pi\u00f9 grandi teatri d'Ungheria, il Teatro Nazionale di Seghedino (sezione lirica, sezione di dramma, il Balletto Contemporaneo di Seghedino) e una delle pi\u00f9 grandi orchestre ungheresi, l'Orchestra Sinfonica di Seghedino (con 99 elementi). La citt\u00e0 \u00e8 divisa dal fiume Tibisco in due parti: Seghedino, la citt\u00e0 storica e \u00dajszeged, la Nuova Seghedino, sede di impianti sportivi e quartieri residenziali. Le due parti della citt\u00e0 sono collegate da due ponti: il Belv\u00e1rosi h\u00edd (ponte Belv\u00e1rosi) e il Bertalan h\u00edd (ponte Bertalan). L'altro fiume della citt\u00e0, il Maros, lambisce la parte orientale di \u00dajszeged.\nInfrastrutture e trasporti.\nStrade.\nLa principale via d'accesso alla citt\u00e0 sono l'autostrada M5 che unisce Budapest alla frontiera serba e l'autostrada M43 da Seghedino raggiunge il confine romeno e la citt\u00e0 di Arad. \nFerrovie.\nSeghedino \u00e8 servita una propria stazione dalla quale dipartono linee per Budapest, B\u00e9k\u00e9scsaba e la citt\u00e0 serba di Subotica.\nTrasporto pubblico.\nLa \"Szegedi K\u00f6zleked\u00e9si T\u00e1rsas\u00e1g\", nota anche con la sigla \"SzKT\", \u00e8 l'azienda ungherese che attualmente svolge il servizio di trasporto pubblico filotranviario in citt\u00e0, mentre i collegamenti autobus sono affidati alla \"Tisza Vol\u00e1n\"."}
{"id": "293633", "revid": "111901386", "url": "https://it.wikipedia.org/wiki?curid=293633", "title": "ISO 690", "text": "ISO 690 \u00e8 una norma (standard) emanata dall'ISO, che specifica quali elementi devono obbligatoriamente essere indicati nei riferimenti bibliografici di pubblicazioni monografiche e periodiche e dei relativi capitoli, articoli, ecc., stabilendo anche l'ordine in cui tali elementi vanno riferiti. \nFornisce inoltre le convenzioni per la trascrizione e la citazione di informazioni tratte da fonti pubblicate.\nStoria.\nISO 690 copre i riferimenti di materiali pubblicati sia in forma stampata che non stampata (Codice ICS: 01.140.20). In ogni caso, non trova applicazione ai riferimenti a manoscritti o altro materiale non pubblicato.\nQuesta norma \u00e8 strutturata in due documenti ISO:\nL'UNI ha adottato le due norme ISO nelle seguenti norme in lingua italiana:\nNorma UNI ISO 690:2007.\nLa norma in lingua italiana, adozione della norma internazionale ISO 690 (edizione agosto 1987) specifica gli elementi da includere nei riferimenti bibliografici a monografie e a pubblicazioni in serie, a capitoli di monografie, ad articoli su riviste, ecc., oppure a documenti di brevetti.\nEsempio di riferimento a Monografia.\nLOMINADZE, D.G., \"Cyclotron Waves in Plasma,\" Translated by A.N. Dellis, Edited by S.M. Hamberger, 1\u00aa ediz., Oxford: Pergamon Press, 1981 (International Series in Natural Philosophy, 102) [Traduzione in inglese di: \"Ciklotronnye volny v plazme\"] ISBN 0-08-021680-3.\nEsempio di riferimento a Pubblicazione in serie.\n\"Communications equipment manufacturers\". Manufacturing and Primary Industries Division, Statistics, Canada. Edizione preliminare. 1970-, Ottawa: Statistics Canada, 1971-, Censimento annuale dei produttori. Testo in inglese e in francese. ISSN 0700-0758.\nEsempio di riferimento a Parte di monografia.\nPARKER, T.J. e HASWELL, W.A., \"A Text-book of Zoology\", 5\u00aa ediz., revised by W.D. Lang, vol. 1, London: Macmillan, 1930, cap. 12, Phylum Mollusca, p.\u00a0663-782.\nEsempio di riferimento a Contributi in monografie.\nWRIGLEY, EA, Parish registers and the historian, in STEEL, DJ., \"National index of parish registers,\" London: Society of Genealogists, 1968, vol. 1, p.\u00a0155-167.\nEsempio di riferimento ad Articoli, ecc., in pubblicazioni in serie.\nWEAVER, William. The collectors: command performances. Fotografia di Robert Emmett Bright. \"Architectural digest\", dicembre 1985, vol. 42, n. 12, p.\u00a0126-133.\nEsempio di riferimento a Documenti di brevetti.\nCARL ZEISS JENA, VEB. \"Anordnung zur lichtelektrischen Erfassung der Mitte eines Lichtfeldes\". Erfinder: W. FEIST, C.WAHNERT, E. FEISTAUER. Int. Cl.3 G02 8 27/14. Schweiz Patentschrift, 608 626. 1979-01-15.\nNorma UNI ISO 690-2:2004.\nLa norma in lingua italiana, adozione della norma internazionale ISO 690-2 (edizione novembre 1997). specifica gli elementi che devono essere inseriti nei riferimenti bibliografici ai documenti elettronici (l'ordine degli elementi, le convenzioni per la trascrizione e la presentazione).\nGli elementi del riferimento derivano dal documento elettronico stesso o dalla documentazione di accompagnamento; per esempio, in un riferimento bibliografico ad un documento disponibili su Internet, devono riguardare il titolo, le date, le informazioni di localizzazione, ecc. per la determinata versione che \u00e8 stata vista e la determinata localizzazione geografica nella rete, dalla quale si \u00e8 avuto accesso alla versione. Elementi del documento completo:"}
{"id": "293640", "revid": "2051815", "url": "https://it.wikipedia.org/wiki?curid=293640", "title": "Oleificio", "text": "L'oleificio \u00e8 un'industria agraria nella quale si attua un processo di estrazione, con metodi di tipo meccanico, dell'olio contenuto nella polpa delle drupe di olive.\nTipologia costruttiva.\nOleificio tradizionale.\nIl vecchio oleificio tradizionale era una costruzione generalmente sviluppata su tre livelli al fine di sfruttare la forza di gravit\u00e0 come motore della movimentazione del prodotto nel corso della lavorazione. I locali che componevano l'oleificio erano i seguenti:\nL'oleificio era ubicato in genere all'interno dei centri abitati poich\u00e9 lo smaltimento dell'acqua di vegetazione avveniva mediante riversamento nella rete fognaria urbana.\nNella terminologia comune, con il termine \"frantoio\" si identificava l'intero olificio e il proprietario e gestore era detto \"frantoiano\".\nOleificio moderno.\nL'adozione di impianti di movimentazione meccanica (palettizzazione e trasportatori a nastro) e idraulica, il minore ingombro spaziale delle macchine e l'evoluzione dei metodi di separazione, hanno modificato completamente la costruzione dei moderni oleifici. In generale \u00e8 venuta meno l'esigenza della realizzazione di edifici sviluppati su pi\u00f9 livelli in favore di un tipo pi\u00f9 semplice e adeguato alla meccanizzazione e all'automazione. I moderni oleifici sono pertanto sviluppati in un unico livello, al quale pu\u00f2 eventualmente aggiungersi un livello interrato o seminterrato con funzioni di stoccaggio del prodotto trasformato. I volumi costruttivi sono inferiori, soprattutto con l'adozione degli impianti a ciclo continuo o semicontinuo, mentre \u00e8 richiesta una maggiore superficie nel settore di conferimento e sosta. I piccoli oleifici che operano in conto terzi sono in genere composti da un unico locale in cui si svolge l'intero processo, con l'eventuale aggiunta di un piccolo ufficio e dei locali di servizio.\nL'attuale oleificio pur assumendo caratteristiche costruttive, impiantistiche e organizzative completamente diverse da quelle di vecchio tipo, continua a essere chiamato impropriamente \"frantoio\" (o \"frantoio oleario\") nel lessico comune e, talvolta, nei documenti ufficiali.\nNorme sull'impresa olearia.\nDal 24 marzo 2014, una legge della Regione Puglia favorisce la formazione dei\nmastri oleari (art.3) e cura lo svolgimento di specifici corsi di formazione (art.4)."}
{"id": "293641", "revid": "77358", "url": "https://it.wikipedia.org/wiki?curid=293641", "title": "Frantoiano", "text": ""}
{"id": "293644", "revid": "438678", "url": "https://it.wikipedia.org/wiki?curid=293644", "title": "Grey Owl - Gufo grigio", "text": "Grey Owl - Gufo Grigio (\"Grey Owl\") \u00e8 un film del 1999 diretto da Richard Attenborough.\nLa pellicola \u00e8 incentrata sulla figura della guida indiana Grey Owl.\nAlla realizzazione del film ha anche partecipato, in qualit\u00e0 di consulente storico e culturale, Wilfred Pelletier, filosofo e scrittore nativo canadese della nazione Odawa. Recentemente la Warner Brothers Entertainment ha devoluto diecimila dollari al \"Wilfred Peltier Memorial Scholarship\" istituito presso la Carleton University di Ottawa, in segno di gratitudine per il prezioso contributo durante la fase preparatoria del film.\nTrama.\nArchibald Belaney \u00e8 un giovane inglese che \u00e8 affascinato dalla cultura dei nativi americani, ha letto molti libri e sogna di essere un pellerossa. Nel 1900 lascia la Gran Bretagna per realizzare il suo sogno in Canada, dove viene adottato dal capo del villaggio di una trib\u00f9 Ojibway sul lago Temagami. Qui impara ad andare in canoa, a cacciare, a pescare e a sopravvivere nel bosco. Il suo nome indiano \u00e8 \"Wa-sha-quon-asin\" (Colui che vola di notte), in canadese Grey Owl. Passa la vita mettendo trappole per catturare animali da pelliccia da rivendere, finch\u00e9 incontra una donna, Anahareo, la quale dopo molte traversie lo convince a non uccidere pi\u00f9 gli animaletti della foresta, adottando perfino una coppia di castorini salvati da una trappola. Archie scrive un libro sulla propria vita, intitolato \"I pellegrini della foresta\" che viene pubblicato e ha molto successo. Per Archie inizia una nuova vita, si spaccia per indiano e partecipa a pubblici incontri nei quali Grey Owl sostiene per la prima volta tesi ambientaliste. Egli teme che la specie dei castori si estingua a causa della caccia indiscriminata dei castori con la dinamite, che distrugge anche i piccoli. Grey Owl diventa molto noto e i giornalisti si danno da fare per scrivere articoli su di lui; in particolare un giornalista scopre che non \u00e9 un vero indiano, lo intervista e gli fa confessare la verit\u00e0. Belaney si vergogna molto e si ritira dalla vita pubblica, ritorna nella sua capanna e muore a 49 anni, nel 1938, di polmonite."}
{"id": "293645", "revid": "1480390", "url": "https://it.wikipedia.org/wiki?curid=293645", "title": "Saint Lucia", "text": "Saint Lucia (talvolta abbreviato in \"St. Lucia\"; in italiano anche Santa Lucia) \u00e8 uno Stato insulare del Commonwealth in America centrale, tra il Mar dei Caraibi orientale e l'oceano Atlantico; si trova nelle Piccole Antille, a nord di Saint Vincent e Grenadine e a sud della Martinica.\nA lungo protettorato del Regno Unito, ottenne da questo l'indipendenza il 22 febbraio 1979 \ne contestualmente entr\u00f2 a far parte del Commonwealth. Il Capo di Stato \u00e8 il monarca britannico, rappresentato dal Governatore generale di Saint Lucia.\nStoria.\nI primi a popolare l'isola furono gli Arauachi intorno al III secolo d.C. A essi si aggiunsero poi i Caribi. Si ritiene invece che il primo europeo a raggiungere l'isola sia stato l'esploratore spagnolo Juan de la Cosa intorno al 1500. Saint Lucia fu cos\u00ec chiamata dal nome della santa originaria di Siracusa da parte dei francesi, primi colonizzatori europei. Saint Lucia, soprattutto a causa dell'importanza strategica del porto naturale di Castries, fu a lungo contesa tra Francia e Gran Bretagna, cambiando di propriet\u00e0 per ben 14 volte tra il XVII e il XVIII secolo. Fu solo nel 1814 che i britannici riuscirono ad affermarsi definitivamente. Viene chiamata anche \"Elena dei Caraibi\" per il suo continuo cambio di sovranit\u00e0 tra la Francia e l'Inghilterra. Chiare tracce della dominazione francese rimangono nomi dei centri e delle localit\u00e0 dell'isola.\nA lungo possedimento britannico, Saint Lucia fece parte per pochi anni (1958-62) della Federazione delle Indie Occidentali.\nDopo aver ottenuto l'autogoverno nel 1967, l'isola raggiunse l'indipendenza il 22 febbraio 1979.\nGeografia.\nL'isola di Saint Lucia \u00e8 di origine vulcanica ed \u00e8 pi\u00f9 montuosa rispetto alle altre isole dei Caraibi dopo Dominica. Il punto pi\u00f9 alto \u00e8 il Monte Gimie, che ha un'altezza di 950 metri sul livello del mare. Due altre montagne sono i famosi e imponenti Pitons, che rappresentano il simbolo stesso dell'isola e che compaiono anche sulla bandiera. Questi si trovano tra Soufri\u00e8re e Choiseul sul lato occidentale dell'isola.\nLa capitale di Saint Lucia \u00e8 Castries, dove vive circa un terzo della popolazione complessiva dello Stato. Le citt\u00e0 principali comprendono Gros Islet e Soufri\u00e8re Vieux Fort.\nClima.\nIl clima \u00e8 moderato dagli alisei provenienti da nord-est, con una stagione secca che va da gennaio ad aprile e una stagione piovosa da maggio a dicembre; le temperature medie sono stabili e oscillano tra i 24\u00a0\u00b0C e i 32\u00a0\u00b0C. Da giugno a novembre \u00e8 possibile imbattersi in sporadiche tempeste tropicali.\nPopolazione.\nEtnie.\nOltre il 90% degli abitanti di Saint Lucia \u00e8 di origine africana. Vi \u00e8 poi una piccola (ma molto importante dal punto di vista economico) minoranza di mulatti che ammonta al 5% della popolazione. Seguono europei (1,1%) e indiani caribi (3%). \u00c8 presente un piccolo numero di individui, noti come \"Kalinago\" (discendenti dall'incrocio fra caribi nativi e schiavi neri sopravvissuti a un naufragio), che vivono principalmente nella regione di Choiseul e in alcuni centri della costa occidentale.\nInfine, vi \u00e8 una ridottissima minoranza di libanesi e siriani.\nReligione.\nDal 1960 a oggi i cattolici sono passati dal 92,4% della popolazione al 67,5%. Per contro sono aumentati i protestanti, oggi il 23,1% degli abitanti. Il 2% aderisce al rastafarianesimo, il 4,5% dichiara di non appartenere a nessuna religione.\nLingue.\nLa lingua ufficiale \u00e8 l'inglese; viene, inoltre, parlato un creolo francese, sviluppatosi in seguito alla colonizzazione francese.\nPremi Nobel.\nSaint Lucia vanta il pi\u00f9 alto tasso di vincitori di premi Nobel in rapporto alla popolazione nazionale. Ben due isolani, infatti, hanno ottenuto tale riconoscimento: l'economista Arthur Lewis vinse il premio Nobel per l'economia nel 1979, noto per il modello di Lewis (1954), o modello di crescita come sviluppo, mentre Derek Walcott ricevette quello per la letteratura nel 1992.\nOrdinamento dello Stato.\nSuddivisione amministrativa.\nDa un punto di vista amministrativo Saint Lucia si divide in 10 \"Quartieri\" (\"quarter\" in inglese) pi\u00f9 il territorio direttamente controllato dal governo della \"Central Forest Reserve\" nel centro dell'isola.\nPolitica.\nLa nazione fa parte del Commonwealth britannico e riconosce il monarca del Regno Unito di Gran Bretagna e Irlanda del Nord come capo di Stato.\nLa Regina di Saint Lucia \u00e8 attualmente Elisabetta II e in sua assenza \u00e8 rappresentata sull'isola da un governatore generale (dal 12 gennaio 2018 Neville Cenac). Il potere esecutivo spetta al primo ministro e al suo gabinetto. Il primo ministro coincide solitamente con il \"leader\" del partito che ha vinto le elezioni per la \"House of Assembly\" (la Camera dell'Assemblea locale), che \u00e8 composta da 17 deputati. L'altra camera, cio\u00e8 il Senato, ha invece 11 membri.\nSaint Lucia aderisce alla CARICOM (la Comunit\u00e0 caraibica) e all'OECS (l'Organizzazione degli Stati dei Caraibi Orientali).\nIl 18 agosto 2010 ha ratificato lo Statuto di Roma, aderendo cos\u00ec alla Corte penale internazionale.\nEconomia.\nL'aumento della concorrenza latinoamericana nell'esportazione delle banane e i recenti cambiamenti nella politica di importazione dell'Unione europea hanno fatto della diversificazione dell'economia una necessit\u00e0 sempre pi\u00f9 impellente per Saint Lucia. L'isola \u00e8 perci\u00f2 stata in grado di attrarre investimenti dall'estero, specialmente nel campo dell\"'offshore banking\" e del turismo (con quest'ultima attivit\u00e0 che rappresenta la principale fonte di guadagno per l'isola).\nA questo si aggiunge un settore industriale tra i pi\u00f9 diversificati nell'area caraibica orientale, mentre il governo sta tentando di rivitalizzare la produzione di banane. Malgrado la crescita negativa nel 2001, le basi dell'economia di Saint Lucia rimangono solide, per cui \u00e8 possibile pensare a una futura ripresa nella crescita del PIL.\nTrasporti.\nL'isola \u00e8 servita da due aeroporti, quello intercontinentale di Hewanorra e quello per le isole limitrofe, George F.L. Charles Airport.\nSport.\nCalcio.\nLa Saint Lucia Football Association, l'Associazione calcistica dello Stato, \u00e8 nata nel 1979 ma \u00e8 affiliata dalla FIFA solo dal 1988. La nazionale non ha mai ottenuto risultati importanti.\nTradizioni.\nGastronomia.\nLa tradizione gastronomica di Saint Lucia \u00e8 quella tipica di tutta la zona caraibica, con alla base pesce fresco cucinato con diverse spezie, carne di pollo, riso, fagioli, verdura e frutta tropicale."}
{"id": "293647", "revid": "599013", "url": "https://it.wikipedia.org/wiki?curid=293647", "title": "Caf\u00f9", "text": ""}
{"id": "293652", "revid": "1982", "url": "https://it.wikipedia.org/wiki?curid=293652", "title": "San-Gavino-d'Ampugnani", "text": ""}
{"id": "293653", "revid": "1982", "url": "https://it.wikipedia.org/wiki?curid=293653", "title": "San-Gavino-di-Carbini", "text": ""}
{"id": "293654", "revid": "486946", "url": "https://it.wikipedia.org/wiki?curid=293654", "title": "Il Gaffiere", "text": ""}
{"id": "293655", "revid": "1982", "url": "https://it.wikipedia.org/wiki?curid=293655", "title": "San-Gavino-di-Fiumorbo", "text": ""}
{"id": "293657", "revid": "1982", "url": "https://it.wikipedia.org/wiki?curid=293657", "title": "San-Gavino-di-Tenda", "text": ""}
{"id": "293659", "revid": "1982", "url": "https://it.wikipedia.org/wiki?curid=293659", "title": "San-Giovanni-di-Moriani", "text": ""}
{"id": "293661", "revid": "767487", "url": "https://it.wikipedia.org/wiki?curid=293661", "title": "Saigon (film 1988)", "text": "Saigon (\"Off Limits\") \u00e8 un film del 1988 diretto da Christopher Crowe.\nTrama.\nGli agenti Buck McGriff e Albaby Perkins del Distaccamento militare americano di polizia criminale prestano servizio a Saigon durante Il conflitto vietnamita ed indagano su una serie di omicidi di prostitute vietnamite, tutte eliminate a colpi di pistola, presumibilmente dalla mano di un militare.\nGli agenti operano sotto le direttive del sergente Dix; agiscono in borghese sotto copertura e hanno frequenti e spesso bruschi contatti con la polizia militare vietnamita. Fra gli indiziati ci sono ben cinque ufficiali superiori. Nelle indagini, i due agenti sono aiutati da Nicole, una novizia di un convento di suore francesi, impegnate nell'assistenza ai figli delle prostitute. A poco a poco il cerchio sembra restringersi: McGriff e Perkins si recano nella giungla per interrogare uno degli indiziati maggiori, il colonnello Armstrong, un sadico militare venerato dai suoi uomini. Eppure l'assassino non \u00e8 lui e la coppia, che passa da un rischio all'altro, dovr\u00e0 accorgersene a proprie spese proprio a Saigon, nelle cui strade formicolanti devono subire reiterati attentati, certo organizzati da qualcuno preso dal panico.\nMentre gli indiziati si sono ormai ridotti a non pi\u00f9 di due, il sergente Dix comunica a McGriff e Perkins che \u00e8 stato disposto il loro immediato rientro in Patria. I due capiscono che evidentemente c'\u00e8 qualcuno molto in alto che si sente pressoch\u00e9 scoperto e che vuole mettere tutto a tacere. Decidono che non partiranno affatto per gli Stati Uniti: si recheranno nell'alloggio di Dix e l\u00e0, tra giubbe, mostrine e medaglie, scopriranno le fotografie delle varie prostitute torturate e uccise e, in pi\u00f9, quella di Nicole. Con una corsa folle, troveranno Nicole sotto il tiro della pistola dell'assassino - appunto Dix - deciso ad eliminarla, poich\u00e9 lei sa troppe cose sui bassifondi di Saigon ed \u00e8 diventata pericolosa. Sar\u00e0 invece Dix a morire ucciso dai due agenti."}
{"id": "293662", "revid": "2063781", "url": "https://it.wikipedia.org/wiki?curid=293662", "title": "Adalbert Stifter", "text": "Biografia.\nNasce il 23 ottobre 1805 a Horn\u00ed Plan\u00e1 (\"Oberplan\" in tedesco), un paese della Boemia sud-occidentale di lingua tedesca, da una modesta famiglia di tessitori di lino.\nRimasto orfano di padre all'et\u00e0 di 12 anni, Stifter entra nel 1818 nel collegio benedettino di Kremsm\u00fcnster, nell'Alta Austria. Durante gli studi approfondisce scrittori quali Johann Gottfried Herder, Jean Paul e Goethe.\nNel 1826, nonostante l'anno precedente avesse dovuto interrompere gli studi per un breve periodo poich\u00e9 aveva contratto il vaiolo, conclude il ginnasio e si trasferisce a Vienna dove si iscrive alla facolt\u00e0 di giurisprudenza.\nNel corso delle vacanze estive del 1827 a Friedberg, in Boemia, fa conoscenza con Fanny Greipl, primo amore della sua vita, cui dedica una lunga serie di dipinti e poesie, firmate con lo pseudonimo di \"Ostade\".\nNel 1833 l'idillio amoroso con Fanny si interrompe a causa dell'ostilit\u00e0 della di lei famiglia la quale non vedeva di buon occhio gli umili natali di Stifter.\nAllaccia quindi una relazione con la modista Amalie Mohaupt che sposer\u00e0 nel 1837 dopo un fallito tentativo di riavvicinare Fanny.\nTra il 1839 e il 1854] vengono alla luce le sue maggiori opere pittoriche, fra cui \"Blick in die Beatrixgasse\" (\"Veduta della Beatrixgasse\") e \"Ruine Wittinghausen\" (\"Le rovine di Wittinghausen\") e letterarie tra cui \"Bunte Steine\" (\"Pietre colorate\") e la raccolta delle sue precedenti novelle sotto il nome di \"Studien\".\nNel frattempo svolge la mansione di precettore presso i casati pi\u00f9 nobili di Vienna, tra cui la famiglia Metternich, dove insegna fisica al figlio Richard e, nel 1853, \u00e8 nominato sovraintendente per i Beni culturali e artistici dell'Alta Austria e presidente dell'Associazione Artistica dell'Alta Austria. In questa veste, tra le altre opere, sovrintende al restauro dell'altare di Kefermarkt.\nNel 1854 si ammala dei primi disturbi nervosi e depressivi che lo costringeranno, connesse col sorgere di una grave malattia epatica, a ripetuti soggiorni terapeutici a Lackenh\u00e4user, localit\u00e0 termale della Foresta bavarese.\nNegli anni successivi due gravi avvenimenti pregiudicano ulteriormente la sua salute psichica: la morte della madre nel 1858 e della figlia adottiva (la nipote diciottenne Juliane Mohaupt) suicida nel Danubio.\nNel 1864 si aggrava la malattia epatica che lo condurr\u00e0 alla morte e che lo costrinse, l'anno successivo, ad andare in pensione.\nNella notte tra il 25 e il 26 gennaio 1868, sfinito dalla malattia, si recide la gola con il rasoio morendo, dopo un'agonia durata due giorni, il 28 gennaio 1868.\nInterprete degli umori intimisti e antifaustiani dell'et\u00e0 della Restaurazione ebbe tra i suoi pi\u00f9 illustri estimatori Nietzsche e Hermann Bahr.\nLe opere letterarie.\nRacconti, romanzi brevi, saggi.\n1827 - raccolta di poesie \"\u00d6sterreichisches B\u00fcrgerblatt f\u00fcr Verstand, Herz und gute Laune\"\n1840 - Il condor (\"Der Condor\")\n1840 - Il villaggio della brughiera (\"Das Haidedorf\")\n1841 - Fiori di campo (\"Feldblumen\")\n1841 - La selva (\"Der Hochwald\")\n1841 - La cartella del mio bisnonno (\"Die Mappe meines Urgro\u00dfvaters\")\n1842 - L'eclissi solare dell'8 luglio 1842 (\"Die Sonnenfinsternis am 8. Juli 1842\") - saggio didattico-scientifico\n1843 - Abdia (\"Abdias\")\n1843 - Il castello dei folli (\"Die Narrenburg\")\n1843 - L'antico sigillo (\"Das alte Siegel\")\n1844 - Vienna e i viennesi (\"Wien und die Wiener\")\n1844 - Brigitta\n1844 - I tre fabbri della propria fortuna (\"Die drei Schmiede ihres Schicksals\")\n1845 - Il sentiero nel bosco (\"Der Waldsteig\")\n1845 - Un uomo solo (\"Der Hagestolz\")\n1845 - Cristallo di rocca (\"Bergkristall\")\n1846 - Il viandante nel bosco (\"Waldg\u00e4nger\")\n1846 - Le due sorelle (\"Die zwei Schwestern\")\n1846 - L'abete segnato (\"Der beschriebene T\u00e4nnling\")\n1846 - Fiducia (\"Zuversicht\")\n1847 - Calcare (\"Kalkstein\")\n1848 - Condizione e dignit\u00e0 dello scrittore (\"\u00dcber Stand und W\u00fcrde des Schriftstellers\") - saggio\n1848 - Prokopus\n1849 - Granito (\"Granit\")\n1851 - Resoconti sull'associazione artistica dell'Alta Austria (\"Berichte \u00fcber den ober\u00f6sterreichischen Kunstverein\") - saggio\n1852 - Tormalina (\"Turmalin\")\n1854 - Tagebuch \u00fcber Malerarbeiten - diario sulla sua attivit\u00e0 pittorica\n1857 - Tarda estate (\"Nachsommer\")\n1864 - Discendenze (\"Nachkommenschaften\")\n1866 - Lettere invernali da Kirchschlag (\"Winterbriefe aus Kirchschlag\")\n1866 - Il bacio di Sentze (\"Der Ku\u00df von Sentze\")\n1866 - La fonte nel bosco (\"Der Waldbrunnen\")\n1866 - La pia sentenza (\"Der fromme Spruch\")\n1866 - Dalla foresta bavarese (\"Aus dem bairischen Wald\")\n1867 - Witiko\nRaccolte.\n1849 - Pietre colorate (\"Bunte Steine\")\n1850 - Studi (\"Studien\")\n1869 - Racconti (\"Erz\u00e4hlungen\")\nPoetica.\nScrittore realista austriaco, Adalbert Stifter si discost\u00f2 decisamente dagli slanci titanici dello Sturm und Drang e del romanticismo tedesco per proporre uno stile dai toni pi\u00f9 dismessi e crepuscolari che fa della sapiente e incisiva ripetizione delle parole e del ritmo lento e cadenzato i suoi punti di forza. Definito da Thomas Mann \"uno dei narratori pi\u00f9 strani, profondi, celatamente audaci e travolgenti della letteratura universale\" deve la sua fama alla sua esaltazione dei lati meno appariscenti della vita, all'essere riuscito a donare un tono \"epico\" al lento ritmo degli eventi quotidiani e degli oggetti che li circondano.\nI protagonisti dei racconti di Stifter vivono in un mondo che \u00e8 quanto di pi\u00f9 lontano vi possa essere dalla modernit\u00e0 e dalle sue angosce: a questa, e di riflesso alla citt\u00e0, si avvicinano con curiosit\u00e0 ma con paura, sempre desiderosi di ritornare alla campagna e ai suoi ritmi.\nAttento nel descrivere tutto quello che circonda i suoi protagonisti, Stifter, a differenza dei romantici tedeschi, non entra mai nei loro movimenti psicologici interni riuscendo in tal modo a far fuoriuscire una forte tensione emotiva dalle piccole cose che li circondano. Assume cos\u00ec un significato profondo la polvere sulle suppellettili, il cadere delle foglie nel bosco, la modesta lucentezza delle pietre che danno il nome alla sua raccolta di novelle pi\u00f9 riuscita, quella delle Pietre colorate.\nEd \u00e8 proprio nella prefazione a questa opera che Stifter manifesta il suo credo nella grandezza delle cose apparentemente piccole, nelle semplici bellezze della natura, nelle virt\u00f9 silenziose che consentono il tramandarsi dei costumi dei padri, che vengono estrinsecati nell'assoluta assenza di quel che lui chiama il \"demone dell'azione\"."}
{"id": "293667", "revid": "124452590", "url": "https://it.wikipedia.org/wiki?curid=293667", "title": "Partito Laburista (Norvegia)", "text": "Il Partito Laburista (in norvegese: \"Arbeiderpartiet\" - AP), in precedenza noto come Il Partito Laburista Norvegese (\"Det Norske Arbeiderparti\" - DNA) \u00e8 un partito politico socialdemocratico norvegese.\nStoria.\nVenne fondato nel 1886 ed entr\u00f2 per la prima volta nel parlamento nel 1903; nel 1927 divent\u00f2 il primo partito norvegese, posizione che ha mantenuto fino ad oggi. \u00c8 stato al governo dal 1935 al 1965 (tranne durante l'occupazione nazista e per un mese nel 1963). I primi vent'anni dopo la seconda guerra mondiale rappresentarono l'\"et\u00e0 d'oro\" dei laburisti in Norvegia, che alle elezioni del 1957 raggiunsero il loro massimo storico (48,3%); \u00e8 principalmente ad essi che si deve il sistema di welfare norvegese.\nDal 1965 in poi, il partito ha governato in modo discontinuo. Alle elezioni del 2001 ha raggiunto il suo minimo dal 1924 (24,3%), pur rimanendo il primo partito; alle ultime elezioni del settembre 2005 \u00e8 risalito al 32,7% dei voti. Il suo leader, Jens Stoltenberg, \u00e8 stato dal 2009 al 2013 capo del governo alla guida di una coalizione con il Partito della Sinistra Socialista, e il Partito di Centro."}
{"id": "293669", "revid": "1048993", "url": "https://it.wikipedia.org/wiki?curid=293669", "title": "William E. Thornton", "text": "Istruzione.\nThornton \u00e8 pluridecorato di onorificenze nazionali ed internazionali sia nel campo militare sia in campo civile.\nEsperienze.\nTerminati gli studi presso l'Universit\u00e0 del North Carolina nonch\u00e9 avendo effettuato l'addestramento di base dell'aeronautica militare - U.S. Air Force -, Thornton prest\u00f2 servizio quale ufficiale del laboratorio strumentale (Instrumentation Lab) presso la Flight Test Air Proving Ground. Successivamente divenne consulente del comando dell'Air Proving Ground.\nIngegnere capo del reparto di elettronica della Del Mar Engineering di Los Angeles in California negli anni dal 1956 al 1959, fu responsabile dell'organizzazione e della direzione del reparto di aviazione di detta ditta. Nel 1959 fece ritorno alla facolt\u00e0 di medicina dell'Universit\u00e0 del North Carolina, per laurearsi nel 1963, e completare il tirocinio nel 1964 presso l'ospedale militare dell'Air Force di Wilford Hall della Lackland Air Force Base di San Antonio in Texas.\nThornton rientr\u00f2 nel servizio attivo dell'Air Force e venne di conseguenza assegnato all'apposito reparto medico, con base presso la Brooks Air Force Base, sempre a San Antonio. Presso tale base effettu\u00f2 nel 1964 il suo primo addestramento di volo. Fu comunque durante i suoi successivi due anni di servizio ad essere coinvolto nella ricerca di medicina spaziale e conseguentemente scelto per l'addestramento da astronauta a causa della sua abilit\u00e0 e degli ottimi risultati ottenuti nel campo di ricerca medica. Thornton infatti svilupp\u00f2 e disegn\u00f2 i primi strumenti per la misura della massa fisica da usarsi nello spazio che sono a tutt'oggi in uso.\nThornton ha raggiunto oltre 2.500 ore di volo su aerei jet ed attualmente svolge la professione di professore assistente della facolt\u00e0 di medicina dell'Universit\u00e0 del Texas di Galveston in Texas, nonch\u00e9 di professore supplente dell'Universit\u00e0 di Houston - Clear Lake.\nEsperienze alla NASA.\nThornton venne selezionato dalla NASA ad agosto del 1967 come scienziato-astronauta. Complet\u00f2 il richiesto addestramento di volo presso la Reese Air Force Base in Texas. Thornton fece parte dell'equipaggio per una simulazione di missione chiamata Skylab Medical Experiments Altitude Test (SMETA) nel ruolo di scienziato-astronauta. Si tratt\u00f2 di una simulazione di volo, della durata di 56 giorni, eseguita a terra per abilitare gli equipaggi della stazione spaziale Skylab ad eseguire esperimenti medici ed ulteriori operazioni e procedure, al fine di ottenere risultati paragonabili e valutabili durante le successive tre missioni equipaggiate effettivamente lanciate nello spazio. La simulazione si concluse con pieno successo.\nFece inoltre parte della simulazione di una missione di scienze umane dello Spacelab chiamata SMD III, questa volta nel ruolo di specialista di missione.\nThornton fece parte degli equipaggi di supporto per le tre missioni equipaggiate della stazione spaziale Skylab: le missioni Skylab 2, Skylab 3 e Skylab 4. Fu particolarmente coinvolto nella ricerca medica di queste missioni risuscendo a documentare il rapido calare della massa muscolare degli astronauti nonch\u00e9 della perdita della relativa forza a causa di un prolungato volo nello spazio.\nSuccessivamente divenne membro dell'ufficio degli astronauti nel reparto dello sviluppo delle missioni da effettuare. In tale carica Thornton fu responsabile di sviluppare dei procedimenti e delle tecniche da usare per posizionare i carichi di bordo garantendo le ottime condizioni fisiche degli astronauti. A causa della documentata perdita di massa muscolare venne infatti ritenuto di fondamentale importanza, che gli astronauti in volo si mantenessero \"in forma\" per eseguire tutte le operazioni necessarie durante i vari tipi di missioni.\nPure durante le operazioni del programma Space Shuttle condusse ricerche mediche, specialmente nei campi cardiovascolari, neurologici e dell'apparato muscolare. Sono sue le invenzioni per gli esercizi di allenamento fisico che gli astronauti svolgono durante le loro missioni. Si dedic\u00f2 pure particolarmente alle sindromi dovute alle difficolt\u00e0 di adattamento del corpo umano alle condizioni presenti nello spazio, malattia paragonabile al \"mal di mare\" e conosciuta come \"malattia dello spazio\". Per ottenere significanti risultati in questo campo collabor\u00f2 alle missioni STS-4, STS-5, STS-6, STS-7 ed STS-8 analizzando medicalmente i componenti dei vari equipaggi delle predette missioni.\nThornton \u00e8 titolare di oltre 35 brevetti che vanno dall'armamento militare a misuratori per analisi cardiache, effettuate mediante elettrocardiogramma computerizzati funzionanti in tempo reale (i primi di questo tipo). Inoltre ha sviluppato numerosi strumenti e misuratori in parte in uso a tutt'oggi durante l'esplorazione spaziale.\nThornton \u00e8 veterano di due voli nello spazio, raggiungendo oltre 313 ore di volo nello spazio. Fu infatti specialista di missione dei voli STS-8, svoltosi nel 1983 e STS-51B svoltosi nel 1985.\nThornton continu\u00f2 a collaborare presso la NASA nel campo della medicina spaziale sperando in una terza opportunit\u00e0 di volo nello spazio. Si dedic\u00f2 particolarmente al superamento di diversi problemi per missioni di lunga durata effettuate con lo Shuttle verso la stazione spaziale \"Freedom\", sviluppando diversi strumenti da usare durante tali missioni. Non mancarono la pubblicazione di risultati e di analisi in diversi campi medici, tra i quali spicca senz'altro la ricerca neuromuscolare, sia per gli effetti dovuti a voli nello spazio che per il trattamento postmissione. Inoltre si \u00e8 dedicato a ricerche relative all'osteoporosi in generale. Gli strumenti sviluppati e le proposte per i vari esercizi fisici sono per la maggior parte state accolte dagli responsabili dalla NASA, tanto che in parte risultano ormai programmati per un prossimo uso nello spazio.\nThornton si ritir\u00f2 dal servizio attivo della NASA il 31 maggio 1994. \u00c8 morto l'11 gennaio 2021 all'et\u00e0 di 91 anni, nella sua casa di Boerne, in Texas.\nEsperienze di volo nello spazio.\nLa missione dello\"Space Shuttle Challenger\" STS-8 (svoltasi dal 30 agosto al 5 settembre 1983) fu il terzo volo di questo orbiter nonch\u00e9 la prima ad essere lanciata con un lancio notturno dal Kennedy Space Center in Florida; pure l'atterraggio avvenne nella notte presso la Edwards Air Force Base in California. Durante la missione Thornton fu impegnato nell'effettuazione di misurazioni e di ricerche sul corpo umano, particolarmente del sistema nervoso e dell'adattamento all'assenza di forza di gravit\u00e0. Si tratt\u00f2 in fondo della continuazione del lavoro gi\u00e0 svolto in questo campo. La maggior parte degli strumenti usati per queste ricerche erano precedentemente stati sviluppati dallo stesso. La missione effett\u00f2 98 orbite terrestri, percorrendo circa 3,5 milioni di chilometri ed ebbe una durata totale di 145 ore, 8 minuti e 4 secondi.\nLa missione scientifica dello Spacelab-3 STS-51B venne lanciata dal Kennedy Space Center in Florida il 29 aprile 1985. Si tratt\u00f2 della prima missione pienamente operativa dello Spacelab. L'equipaggio composto da sette membri condusse una serie di esperimenti riferentesi particolarmente alla fisica dello spazio e delle reazioni fisiche all'assenza di forza di gravit\u00e0 su animali (due scimmie e 24 roditori infatti completarono l'equipaggio).\nThornton fu responsabile per l'appunto della conduzione degli esperimenti con gli animali, per la prima volta trasportati su di un volo dello Shuttle, nonch\u00e9 dell'esecuzione di vari ulteriori esperimenti di carattere medico. La missione dell'orbiter Challenger atterr\u00f2 il 6 maggio 1985 presso la Edwards Air Force Base in California. Complet\u00f2 110 orbite terrestri su di una traiettoria di 411 chilometri di altezza percorrendo una distanza di circa 4,6 milioni di chilometri. Ebbe una durata totale di 169 ore e 39 minuti."}
{"id": "293674", "revid": "124638577", "url": "https://it.wikipedia.org/wiki?curid=293674", "title": "Alberico Evani", "text": "Caratteristiche tecniche.\nGiocatore.\nApprezzato per la sua professionalit\u00e0, era un esterno concreto e poco appariscente, capace di giocare anche come centrale di centrocampo o come terzino sinistro.\nCarriera.\nGiocatore.\nClub.\nCresciuto nel settore giovanile della Massese, approda nella societ\u00e0 rossonera a 14 anni. Ha debuttato come terzino sinistro il 21 giugno 1981 nell'ultima partita del campionato di Serie B contro il Pescara. Pochi mesi dopo, l'11 ottobre 1981, fa il suo esordio nella massima serie nella partita contro il Bologna, venendo schierato con regolarit\u00e0 nelle ultime giornate del campionato, chiusosi con la retrocessione della squadra rossonera in Serie B.\nFra i cadetti, nel 1982-1983, disputa 35 partite, mettendo a segno il primo gol in maglia rossonera il 2 ottobre 1983 in una partita casalinga contro il Catania, nella quale \u00e8 autore di una doppietta. L'esordio europeo \u00e8 datato 18 settembre 1985, in una trasferta di Coppa UEFA contro i francesi dell'Auxerre. In seguito \u00e8 sempre stato titolare della squadra (stagione 1986-87 a parte causa infortunio), anche se ha modificato il suo ruolo da terzino a centrocampista di fascia sinistra con l'arrivo dell'allenatore Arrigo Sacchi e con l'esordio nel suo precedente ruolo di Paolo Maldini.\nA cavallo fra gli anni 1980 e 1990 si riveler\u00e0 tra i protagonisti dei successi del Milan, vincendo lo scudetto del 1987-1988 e le due successive Coppe dei Campioni (1989 e 1990), nonch\u00e9 due Coppe Intercontinentali. Nella finale della prima delle due Coppe Intercontinentali, disputatasi a Tokyo il 17 dicembre 1989, segn\u00f2 su punizione il gol decisivo contro i colombiani dell'Atl\u00e9tico Nacional di Medell\u00edn all'ultimo minuto dei tempi supplementari, e fu premiato al termine della gara come miglior giocatore della finale. Dieci giorni prima era stato l'artefice del successo del Milan in Supercoppa europea contro il Barcellona, andando a segno anche in quella partita su calcio di punizione, come nella sfida di Tokyo contro i colombiani.\nCon l'avvento di Fabio Capello sulla panchina del Milan si \u00e8 adattato anche a giocare in posizione centrale di centrocampo, vincendo altri due scudetti, nel 1991-1992 e nel 1992-1993, pur scendendo in campo meno frequentemente rispetto agli anni precedenti.\nNel 1993 \u00e8 passato alla Sampdoria, dove \u00e8 rimasto quattro stagioni. Il 20 aprile del 1994 mette a segno su rigore uno dei gol con cui la squadra blucerchiata batte l'Ancona per 6-1 nella finale della Coppa Italia. Nella stagione successiva un suo errore decisivo dal dischetto, proprio contro il Milan, contribuir\u00e0 alla sconfitta della squadra genovese nella finale della Supercoppa italiana. Evani ha poi chiuso la carriera nel 1997-1998 vestendo da settembre a dicembre la maglia della in Serie B e fino al 30 giugno 1998 quella della Carrarese in Serie C1.\nNazionale.\nHa esordito in nazionale il 21 dicembre 1991, durante la gestione di Arrigo Sacchi nella gara contro Cipro terminata con il punteggio di 2-0.\nIl posto da titolare acquisito dopo la cessione alla Sampdoria nel 1993 ha consentito ad Evani di essere convocato per il Mondiale 1994, concluso al secondo posto dalla nazionale italiana. Nella competizione scese in campo solo due volte: dopo il primo tempo della gara con l'Irlanda, fu costretto da uno stiramento a saltare numerose gare e rientr\u00f2 solo nella finale contro il Brasile, nella quale gioc\u00f2 i supplementari. La partita fin\u00ec con i tiri di rigore, nel corso dei quali lo stesso Evani mise a segno il proprio tentativo.\nDisput\u00f2 l'ultima partita in azzurro nell'ottobre dello stesso anno, contro l'Estonia.\nAllenatore.\nEvani ha allenato gli Allievi Nazionali del Milan a partire dalla stagione 2004-2005; con questa squadra il 9 giugno 2007 ha vinto il titolo di campione d'Italia battendo in finale il Genoa per 4-0. Evani ha allenato anche la formazione Primavera del Milan.\nIl 26 giugno 2009 ha firmato un contratto con il San Marino, ma viene esonerato il 27 aprile 2010 lasciando la squadra, a due giornate dalla fine del campionato, seconda in classifica.\nIl 1\u00ba luglio 2010 diventa viceallenatore dell'Under-19, mentre il 1\u00ba agosto dello stesso anno assume inoltre l'incarico di selezionatore dell'Under-18. Il 25 luglio 2011 diventa anche selezionatore dell'Under-19.\nIl 6 agosto 2013 viene promosso come selezionatore dell'Under-20. Partecipa ai Mondiale Under-20 del 2017 in Corea del Sud dove viene eliminato in semifinale dall\u2019Inghilterra e vince ai tiri di rigore la finale per il 3\u00ba e 4\u00ba posto contro Uruguay.\nIl 4 agosto 2017 passa nello staff della Nazionale maggiore come assistente di Gian Piero Ventura in sostituzione del dimissionario Paolo Vanoli. Il 6 febbraio 2018 viene nominato commissario tecnico \"ad interim\" dell'Under 21 per le amichevoli contro Norvegia e Serbia di marzo, sostituendo Luigi Di Biagio impegnato a sua volta nel ruolo di commissario tecnico \"ad interim\" della Nazionale.\nIl 14 maggio 2018 torna nello staff della Nazionale nel ruolo di assistente del nuovo CT Roberto Mancini, gi\u00e0 suo compagno alla Sampdoria dal 1993 al 1997. Nel novembre del 2020 \u00e8 chiamato a dirigere \"ad interim\" gli \"Azzurri\" per un'amichevole e due partite di Nations League, in seguito all'indisponibilit\u00e0 di Mancini causata dalla positivit\u00e0 al COVID-19. Nell'estate 2021 (dopo il rinvio per la pandemia di COVID-19) prende parte con lo staff di Mancini alla vittoriosa spedizione azzurra al .\nStatistiche.\nStatistiche da allenatore.\nNazionale italiana Under-20.\n\"Statistiche aggiornate al 25 maggio 2018\".\nNazionale italiana Under-21.\n\"Statistiche aggiornate al 25 maggio 2018\"."}
{"id": "293677", "revid": "438678", "url": "https://it.wikipedia.org/wiki?curid=293677", "title": "Un giorno... di prima mattina", "text": "Un giorno... di prima mattina (\"Star!\") \u00e8 un film diretto dal regista Robert Wise con protagonista Julie Andrews.\nTrama.\nTrattasi della biografia filmata della diva del teatro inglese ed americano Gertrude Lawrence. Nata in povert\u00e0 a Londra la Lawrence arriver\u00e0, dopo anni di gavetta, a conquistare le platee di due continenti e i cuori di diversi uomini."}
{"id": "293678", "revid": "1458600", "url": "https://it.wikipedia.org/wiki?curid=293678", "title": "The 13th Floor Elevators", "text": "I 13th Floor Elevators sono stati un gruppo musicale rock psichedelico formatosi ad Austin, Texas nel 1965. Furono nella seconda met\u00e0 degli anni sessanta (tra il 1966 ed il 1968) una delle prime e pi\u00f9 significative band di musica psichedelica.\nBiografia.\nLa loro storia comincia nel 1965, quando il loro futuro suonatore di jug (strumento orientale a forma di bottiglione in cui soffiare) e paroliere Tommy Hall, con sua moglie Clementine unifica in una sola band tre gruppi allora poco noti: i Conqueroo, dai quali proveniva lo stesso Tommy e l'amico di sempre degli Elevators, Powell St. John (compositore di alcune loro canzoni), gli Spades, dai quali proveniva il cantante e chitarrista Roky Erickson e infine i Lingsmen, dai quali provenivano il bassista (in origine violinista) Benny Thurman, il batterista John Ike Walton e il chitarrista solista Stacy Sutherland.\nAppena incontrati, i cinque sotto la guida del produttore Lelan Rogers registrano l'album entrato successivamente nella storia del rock psichedelico, \"The Psychedelic Sounds of the 13th Floor Elevators\". Il primo successo \u00e8 il singolo estratto \"You're Gonna Miss Me\", scritto nel 1965 da Roky Erickson per gli Spades, che entra nella classifica statunitense e diventando col tempo uno dei brani simbolo del genere garage rock. Nell'album il brano \"Don't Fall Down\", sempre di Erickson, e che in origine si chiamava \"We sell soul\" \u00e8 presente come traccia fantasma nell'album \"All That May Do My Rhime\" dello stesso Erickson.\nNel 1966 Benny Thurman lascia il gruppo per prendersi cura di sua madre, ed al suo posto entra Ronnie Leatherman che lascer\u00e0 la band poco tempo dopo per poi rientrare nel 1968).\nNel 1967 viene registrato l'album \"Easter Everywhere\", con una sezione ritmica diversa composta da Danny Galindo al basso e Danny Thomas alla batteria eccetto per le due canzoni \"She Lives (In a Time of Her Own)\" e \"I've Got Levitation\"\", che hanno la sezione ritmica formata da Ronnie Leatherman al basso e John Ike Walton alla batteria. L'album non riscosse successo, anche se ci sono brani interessanti come \"Slip Inside This House\", lunga ballata psichedelica di 8 minuti con un testo a sfondo lisergico/religioso e melodie trascendentali ma allo stesso tempo piene di carica elettrica. Rispetto all'esordio nel disco sono pi\u00f9 accurati gli arrangiamenti ed \u00e8 migliorata la caratura tecnica dei musicisti.\nSeguono due album di non poca importanza per la band, ma di poco valore storico: \"Live\" del 1968 e \"Bull of the Woods\" del 1969.\n\"Live\" non \u00e8 un album registrato dal vivo come si potrebbe intendere dal titolo, bens\u00ec \u00e8 un album contenente demo e registrazioni scartate con applausi sovraincisi per dare l'effetto concerto. La formazione rimane quella dell'anno precedente, ma \u00e8 destinata a durare poco, perch\u00e9 Danny Galindo viene sostituito da Ronnie Leatherman nei pezzi di Stacy Sutherland, e da Duke Davis in alcune canzoni di Erickson.\nIl contributo di Danny Galindo finisce con la registrazione del pezzo \"Never another\", contenuto in \"Bull of the Woods\"; lo stesso avviene per Tommy Hall e per Roky Erickson; quest'ultimo viene internato nell'ospedale psichiatrico di Austin, il Rusk State Hospital, poich\u00e9, per evitare di finire in carcere per possesso di droga, si invent\u00f2 di essere un marziano (questo fatto fu per il suo futuro molto decisivo, soprattutto per la sua futura carriera musicale).\nCos\u00ec nel 1968 la line-up si era ridotta ai soli Danny Thomas, Stacy Sutherland e Ronnie Leatherman, che registrarono molte canzoni, tra cui una composta dallo stesso Leatherman, \"With you\". La band si sciolse lo stesso anno, e fin\u00ec cos\u00ec la breve carriera dei 13th Floor Elevators, che per\u00f2 continuarono a suonare separatamente in nuove band.\nRoky Erickson fin\u00ec in ospedale psichiatrico dal 1969 al 1972 per aver affermato di provenire da Marte. Nel 1975 pubblic\u00f2 il suo primo singolo post Elevators, \"(Red Temple Prayer) Two Headed Dog/Starry Eyes\" con la sua nuova band chiamata Roky Erickson &amp; Bleib Alien che successivamente diverranno solo gli Aliens.\nStile musicale.\nLa \"brocca elettrica\".\nLa \"brocca elettrica\" (\"electric jug\"), lo strumento principale di Tommy Hall, \u00e8 costituito da una brocca di vetro o ceramica, con un microfono all'imboccatura. Avvicinando le labbra a circa 2-3 centimetri dall'apertura e facendole vibrare, ed emettendo al contempo un tono musicale, Hall riusciva a produrre un suono estremamente particolare, un ibrido fra una fanfara, un minimoog e un tamburo cu\u00edca, utilizzato nella sezione ritmica bassa di molti brani del gruppo."}
{"id": "293679", "revid": "436907", "url": "https://it.wikipedia.org/wiki?curid=293679", "title": "Parachutes", "text": "Parachutes \u00e8 il primo album in studio del gruppo musicale britannico Coldplay, pubblicato il 10 luglio 2000 dalla Parlophone.\n\u00c8 stato inserito nella lista dei 100 migliori album degli anni 2000 secondo \"Rolling Stone\", alla posizione 73.\nDescrizione.\nDopo la pubblicazione degli EP \"Safety E.P.\" e \"The Blue Room E.P.\", dallo scarso successo commerciale, l'uscita di \"Parachutes\" fa conoscere il gruppo al pubblico britannico in primis e, successivamente, anche a quello mondiale. A breve tempo dalla pubblicazione, esso raggiunse la prima posizione della classifica inglese, e rest\u00f2 nella Top 10 per 13 settimane. Altrettanto buoni i risultati in tutta Europa, mentre negli Stati Uniti fatic\u00f2 a sfondare, raggiungendo la posizione 51.\nL'album \u00e8 caratterizzato da una profonda continuit\u00e0 sonora tra i vari brani, che si distaccano dal panorama britpop dell'epoca per l'immediatezza delle passioni e dei sentimenti che riescono a trasmettere, grazie a sonorit\u00e0 principalmente acustiche (pianoforte e chitarre), semplici tuttavia intrise di carattere, e a testi decisamente personali e molto intensi.\nDal disco sono stati estratti quattro singoli: il primo fu \"Shiver\", che anticip\u00f2 la pubblicazione dell'album uscendo il 6 marzo 2000; ad esso hanno fatto seguito \"Yellow\", che lanci\u00f2 il gruppo a livello mondiale, e \"Trouble\", uscito il 23 ottobre. Nel mese di marzo 2001 \u00e8 stato invece pubblicato \"Don't Panic\" esclusivamente in Australia e in alcuni paesi dell'Europa."}
{"id": "293681", "revid": "827882", "url": "https://it.wikipedia.org/wiki?curid=293681", "title": "Kevin Tod Smith", "text": " \nEra principalmente noto per aver interpretato il dio della guerra Marte nella serie televisiva \"Hercules\" e nei suoi due spin-off \"Young Hercules\" e \"Xena - Principessa guerriera\". \u00c8 morto in un incidente di scena in Cina.\nBiografia.\nKevin Tod Smith nacque ad Auckland, in Nuova Zelanda, il 16 marzo del 1963 da padre neozelandese di origini inglesi e da madre neozelandese di origini tongane e tedesche. Smith si trasfer\u00ec all'Isola di Timaru all'et\u00e0 di undici anni. Frequent\u00f2 la Timaru Boys' High School dal 1976 al 1979.\nAll'et\u00e0 di 17 anni, Smith si trasfer\u00ec a Christchurch, a 20 si iscrisse alla Canterbury University. Nel 1986 spos\u00f2 Sue, conosciuta al liceo, con la quale ebbe tre figli: Oscar, Tyrone e Willard.\nNel 1987 venne segnalato da sua moglie ad un provino per entrare a far parte di un musical. Ebbe una parte e per tre anni continua la sua attivit\u00e0 teatrale. Nel 1989 partecip\u00f2 ad una soap opera neozelandese \"Gloss\", nel 1993 recit\u00f2 in \"Desperate Remedies\", in seguito apparse in \"Marlin Bay\" per cui vinse nel 1995 il premio come migliore attore non protagonista dei \"New Zealand Film and Television Award\". Entr\u00f2 a far parte del cast ricorrente di \"Xena - Principessa guerriera\" come Marte, dio della guerra. Riprese questo ruolo anche nelle serie di \"Hercules\" e \"Young Hercules\".\nMorte.\nIl 6 febbraio 2002, in attesa di ritornare all'hotel dopo aver completato il suo lavoro sul set, Smith decise di scalare una torre che era sul set di un altro film negli studios cinesi in cui si trovava. Probabilmente perse l'equilibrio e cadde causandosi gravi lesioni alla testa. Smith fu trasportato fino ad un ospedale locale e infine trasferito a Pechino. Rimase in coma per dieci giorni e mor\u00ec il 15 febbraio senza aver mai riacquistato coscienza."}
{"id": "293682", "revid": "767487", "url": "https://it.wikipedia.org/wiki?curid=293682", "title": "E il vento disperse la nebbia", "text": "E il vento disperse la nebbia (\"All Fall Down\") \u00e8 un film del 1962 diretto dal regista John Frankenheimer.\nTrama.\nClinton Willart rivede il fratello maggiore, Berry-Berry, da un anno assente da casa e finito in carcere per aver picchiato violentemente una donna. Clinton gli paga la cauzione, ma appena fuori Berry-Berry riprende la sua vita da vagabondo. Il giovane Willart torna a casa dai genitori, Ralph e Annabel, che adora in maniera ossessiva il figlio maggiore. Nel frattempo giunge dai Willart, per un breve soggiorno, la bionda Echo, figlia di un'amica di Annabel. La notte di natale Berry-Berry torna a casa per la gioia della madre e subito \u00e8 attratto dalla giovane ospite. Tutti sono convinti che Berry-Berry sia cambiato, ma, dopo aver messo incinta Echo, la abbandona ad un tragico destino."}
{"id": "293683", "revid": "132406", "url": "https://it.wikipedia.org/wiki?curid=293683", "title": "Partito del Progresso (Norvegia)", "text": "Il Partito del Progresso (in bokm\u00e5l \"Fremskrittspartiet\"; in nynorsk \"Framstegspartiet\"; FrP) \u00e8 un partito politico norvegese conservatore nazionale e di destra libertaria, spesso viene anche considerato da media ed accademici come populista di destra.\nI valori del partito sono focalizzati su libert\u00e0 civili, individualismo e governo limitato. \u00c8 il terzo partito politico pi\u00f9 grande del Paese, con 26 rappresentanti nello Storting norvegese. Il partito ha fatto parte della coalizione di governo di centro-destra dal 2013 al gennaio 2020. Il suo attuale leader, Sylvi Listhaug, ha ricoperto vari ruoli ministeriali nel governo Solberg.\nStoria.\nFondato nel 1973 da Anders Lange come movimento anti-tasse, il partito intende valorizzare i diritti civili e il libero mercato. Dagli anni '90, oltre contro l'eccesso fiscale, si batte per il contrasto all'immigrazione, .\nAlle elezioni del settembre 2005 si \u00e8 affermato come secondo partito norvegese ricevendo il 22,1% dei voti, restando all'opposizione del Partito Laburista. Un grande balzo in avanti rispetto al 14,6% che aveva preso alle elezioni del 2001 in cui aveva appoggiato dall'esterno un governo di centro destra formato dai conservatori, liberali e democratici cristiani.\nAlle elezioni del 2009 ottiene il 22,9% e 41 seggi, mentre alle successive elezioni del 2013 scende al 16,3% e 29 seggi.\nAlle elezioni del 2017 ottiene il 15,2%, confermandosi terzo partito con 27 seggi."}
{"id": "293684", "revid": "228587", "url": "https://it.wikipedia.org/wiki?curid=293684", "title": "San Gavino (disambigua)", "text": ""}
{"id": "293685", "revid": "117912408", "url": "https://it.wikipedia.org/wiki?curid=293685", "title": "Sensismo", "text": "Il sensismo \u00e8 un termine che designa quelle dottrine filosofiche che riportano ogni contenuto e la stessa azione del conoscere al \"sentire\", ossia al processo di trasformazione delle \"sensazioni\", escludendo in tal modo dalla conoscenza tutto quello che non sia riportabile ai \"sensi\". A volte viene usato come suo sinonimo sensualismo, che per\u00f2 trova definizione diversa.\nOrigini.\nMentre nella storia della filosofia la parola \"senso\" compare, a partire dalla \"\u03b1\u03af\u03c3\u03b8\u03b7\u03c3\u03b9\u03c2\" di Aristotele, per indicare la facolt\u00e0 di \"sentire\" (cio\u00e8 di percepire l'azione di oggetti interni al corpo o esterni ad esso), le origini del sensismo, come filosofia, possono ritrovarsi in alcune affermazioni dei sofisti.\nGi\u00e0 Protagora affermava che l'anima non fosse altro che un complesso di sensazioni: fu una tesi ripresa in maniera pi\u00f9 approfondita dagli stoici e dagli epicurei.\nLa cultura romana e quella medievale hanno conservato il concetto riduttivo di \"senso\", proprio della definizione aristotelica: \u00e8 solo nei tempi moderni, con Locke prima e poi specialmente con Kant, che la parola \"senso\" assume il significato di sentire insieme alla consapevolezza di ci\u00f2 che avviene sentendo.\nI sensisti moderni.\nLa dottrina sensista si precisa nella filosofia moderna, con il pensiero rinascimentale, nella filosofia della natura di Bernardino Telesio (1509\u20131588), che d\u00e0 vita a una prima forma di metodologia scientifica basata sull'esperienza, e poi in Tommaso Campanella (1568-1639) e Antonio Persio (1543-1612).\nQuest'ultimo intende la natura come un complesso di realt\u00e0 viventi, ciascuna senziente, animata e tendente al proprio fine (in base al concetto aristotelico di \"entelechia\"), e d'altra parte tutte unificate e armoniosamente dirette verso un fine universale da una comune Anima del mondo, secondo la concezione tipicamente neoplatonica. La visione campanelliana \u00e8 detta per questo \"pansensismo cosmico\", (dal greco \u03c0\u03ac\u03bd, \"p\u00e0n\", che significa \"tutto\", e sensismo) a indicare una specie di sensibilit\u00e0 cosciente di tutto l'universo: il grande \"bestione\" vivente nella visione di Giordano Bruno.\nIl sensismo nel '600.\nCaratteristiche del sensismo, che lo accostano al materialismo, si trovano in Thomas Hobbes (1588-1679) il quale negli \"Elementi\" (1640) e nel \"De corpore\" (1655) sviluppa il suo sistema materialistico, meccanicistico onnicomprensivo, basandolo sull'elemento sostanziale \"corpo\" e su quello accidentale di \"moto\". La sensazione \u00e8 il risultato del moto dei corpi che generano le immagini, le sensazioni di piacere e dolore e le passioni. Tutto si origina da un moto, da un'azione a cui corrisponde un contromovimento, una reazione, che produce immagini fenomeniche; tutta la vita teoretica e morale pu\u00f2 essere ricondotta alla sensazione.\nPur da una posizione di deciso rigetto della filosofia di Hobbes, anche Anthony Ashley-Cooper, III conte di Shaftesbury esprimer\u00e0 una teoria di tipo sensista.\nIl sensismo di Condillac.\nIl termine \"sensismo\" \u00e8 stato attribuito prevalentemente alla dottrina di Condillac (1714-1780) espressa nel \"Trait\u00e9 des sensation\" (1754), la quale riprende molte formulazioni che erano state proprie delle teorie di John Locke (1632-1704), eliminandone per\u00f2 gli aspetti pi\u00f9 propriamente psicologici, e sottolineando come tutte le facolt\u00e0 conoscitive si sviluppino, in modo pi\u00f9 o meno diretto, dall'azione dei sensi. \nIn questo senso, \u00e8 famoso l'esempio di Condillac, il quale suggerisce di immaginare una statua dalle fattezze umane, la quale progressivamente si anima a mano a mano che prendono vita i vari sensi, e in particolare il tatto, il quale le permette la consapevolezza della realt\u00e0 propria e del mondo circostante. Ci\u00f2 che finora veniva attribuito all'attivit\u00e0 spirituale, al giudizio, al desiderio e alla volont\u00e0 non sono che \"\"sensazioni trasformate\".\nSensismo e materialismo.\nVa sottolineato che il sensismo non coincide con il materialismo, giacch\u00e9 il primo si limita a esprimere la posizione di chi afferma il primato della conoscenza sensibile, senza tuttavia determinare in alcun modo i contenuti che questa conoscenza possa raggiungere. \nLa posizione sensista riguarda quindi esclusivamente la forma della conoscenza, in particolare il modo in cui si formano e si espletano le varie facolt\u00e0 conoscitive. Dire che la nostra conoscenza si origina dalla sensazione non vuol dire che la materia di per s\u00e9 sia causa di movimento e sensazione per cui l'uomo alla fine sia un essere completamente materiale. Proprio in ragione di questo, Condillac pot\u00e9 teorizzare l'esistenza di Dio e l'immortalit\u00e0 dell'anima, congiungendo sensismo gnoseologico e spiritualismo.\nLa via del materialismo su base sensistica venne intrapresa invece da Julien Offray de La Mettrie (1709-1751), Claude-Adrien Helv\u00e9tius (1715-1771) e Paul Henri Thiry d'Holbach (1723-1789), pi\u00f9 conosciuto con lo pseudonimo di Mirabaud.\nPer Julien Offray de La Mettrie estensione, movimento e sensibilit\u00e0 caratterizzano tutto ci\u00f2 che \u00e8 materiale; l'uomo stesso \u00e8 una \"macchina\" (\"L'homme machine\"\") condizionata da leggi biologiche.\nHelvetius condivide con Condillac l'idea che la conoscenza derivi dalle sensazioni ed estende quindi, nell'opera \"Lo Spirito\" (1758), la natura sensibile anche alla moralit\u00e0 riducendola a pure motivazioni utilitaristiche. \nPer Holbach l'affermazione decisa del materialismo \u00e8 collegata all'ateismo e alla negazione di ogni libera volont\u00e0 nel comportamento dell'uomo.\nIl materialismo in effetti era negato dagli illuministi poich\u00e9 essi vi vedevano il mascheramento della vecchia pretesa metafisica di spiegare in maniera onnicomprensiva e totale l'universo. Si pu\u00f2 affermare che, da molti di loro, il materialismo era sostenuto non tanto per ragioni gnoseologiche quanto per fini politici e morali come una polemica protesta, cio\u00e8, nei confronti dell'autoritarismo politico e religioso dei loro tempi."}
