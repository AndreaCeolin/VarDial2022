{"id": "272695", "revid": "287204", "url": "https://it.wikipedia.org/wiki?curid=272695", "title": "Identification friend or foe", "text": "Nelle telecomunicazioni la locuzione identification friend or foe o IFF, in italiano, identificazione amico o nemico, indica un sistema automatico elettronico di riconoscimento amico-nemico progettato per le funzioni di comando e controllo. Si tratta di un sistema che permette, mediante un'interrogazione, di identificare un bersaglio e determinarne la distanza dall'interrogatore.\nDescrizione.\nSi tratta di un sistema che attraverso una sorgente elettromagnetica, generalmente a bordo di un veicolo, sotto forma di ricetrasmettitore (similmente a un radar) emette impulsi elettromagnetici che, una volta colpiti i transponder presenti su altri aerei in volo entro il raggio d'azione, registrano l'eco di ritorno sotto forma di informazione memorizzata ed emessa dai transponder stessi: se tale informazione \u00e8 riconosciuta come valida, allora il bersaglio \u00e8 catalogato come amico (in uso militare) oppure semplicemente identificato (nell'uso civile), altrimenti \u00e8 identificato come nemico.\nI sistemi IFF possono comunicare in maniera criptata per evitare l'identificazione o l'imitazione da parte del nemico, o rispondere in chiaro nel caso in cui l'aeromobile si trovi a operare secondo le regole del traffico aereo civile.\nStoria.\nAd esempio, una tipologia di radar secondario di sorveglianza (SSR), di origine militare, sviluppato a partire dalla seconda guerra mondiale, consente, attraverso un colloquio bidirezionale tra due aeromobili o tra un aeromobile e i servizi di controllo del traffico aereo, di identificare un dato velivolo e l'organizzazione (civile o militare) cui esso appartiene. I transponder IFF vedono la loro applicazione a ogni tipo di veicolo militare, sia esso aereo, navale o terrestre.\nNel 1939 i laboratori di ricerca della Marina militare degli Stati Uniti svilupparono un primo rudimentale sistema IFF, il Model XAE, imbarcato, consisteva di un trasmettitore con un'antenna Yagi puntata verso l'aeroplano. Il trasmettitore interrogava il velivolo e il pilota non doveva far altro che accendere manualmente un segnalatore omnidirezionale che ritrasmetteva alla nave un segnale di riconoscimento, ovvero una luce lampeggiante. Il sistema funzionava a una frequenza di 500\u00a0MHz. Testato nel 1938 divenne operativo nel 1939.\nIn Gran Bretagna si sperimentava un sistema simile chiamato Mk.1. Sfortunatamente la cosa non funzionava bene se il velivolo era troppo vicino all'antenna interrogante perch\u00e9 il sistema rispondeva anche se interrogato su uno dei lobi laterali dell'antenna falsando cos\u00ec significativamente la sua posizione. Il problema fu risolto introducendo nell'interrogazione l'ISLS (Impulso di Soppressione dei Lobi Secondari), il sistema divenne operativo agli inizi del 1940.\nNel 1939, sempre i laboratori di ricerca della Marina USA svilupparono un ricevitore-trasmettitore (transponder), il CXAMM IFF, analogo allo Mk.2 britannico, che interrogava il bersaglio. Il problema risiedeva nel fatto che lo stesso radar fungeva da trasmettitore e il sistema IFF doveva lavorare alla stessa frequenza. Ma i radar in uso funzionavano a frequenze diverse fra loro.\nDurante la seconda guerra del golfo, il problema dell'identificazione amico-nemico ebbe particolare importanza nelle operazioni notturne. Furono adottati quindi i pannelli IFF, strumenti costituiti da un numero variabile di assi di alluminio (da 4 a 7) che consentono l'identificazione tramite infrarossi del bersaglio come amico, in quanto tali assi di alluminio raffreddano l'apparato molto pi\u00f9 in fretta dell'area circostante e il pannello \u00e8 visto come una zona scura sugli strumenti di visione termica.\nNegli ultimi decenni i principi della tecnologia dell\"Identification Friend or Foe\" sono stati presi a prestito dalla moderna tecnologia RFID a scopi puramente civili, pubblici e commerciali."}
{"id": "272698", "revid": "287204", "url": "https://it.wikipedia.org/wiki?curid=272698", "title": "Max Schreck", "text": "Biografia.\nTerminata la formazione artistica presso il Berliner Staatstheater, fece una tourn\u00e9e di due anni lavorando, tra gli altri, a Zittau, Erfurt, Brema, Lucerna, Gera e Francoforte sul Meno. Nel 1910 si spos\u00f2 con l'attrice Franziska Ott, che da quel momento assunse il nome d'arte di Fanny Schreck.\nDal 1919 al 1922 Schreck lavor\u00f2 presso la M\u00fcnchner Kammerspiele. Nel 1922 fu ingaggiato dalla Prana Film per l'unica produzione di questa societ\u00e0, \"Nosferatu il vampiro\", in cui interpretava il vampiro Conte Orlok. Questo film di Friedrich Wilhelm Murnau gli diede visibilit\u00e0 su scala mondiale.\nNel 1923 Schreck recit\u00f2 nel dramma sociale \"La strada\" di Karl Grune, mentre nel 1925 ricevette ottime critiche per il ruolo del farmacista in \"Krieg im Frieden\" di Carl Boese. Nel 1927 lavor\u00f2 nuovamente con Grune nel film pacifista \"Am Rande der Welt\".\nDopodich\u00e9 torn\u00f2 alla Kammerspiele di Monaco, lavorando sia in teatro che in altri film muti insieme a Max Oph\u00fcls, Bertolt Brecht e Karl Valentin. Complessivamente partecip\u00f2 in oltre quaranta film nei ruoli pi\u00f9 variegati (tra questi in \"Ritter der Nacht\" del 1928). Nel 1934 doppi\u00f2 l'abate Faria nella versione tedesca di Rowland V. Lee de \"Il conte di Montecristo\". Per tutto il mese di febbraio 1933 recit\u00f2 nello spettacolo di cabaret di Erika Mann \"Die Pfefferm\u00fchle\" presso la M\u00fcnchner Bonbonniere. Recitava nel secondo programma di questo spettacolo antifascista dal titolo \"Der Koch\".\nSchreck mor\u00ec improvvisamente all'et\u00e0 di 56 anni dopo aver recitato in teatro nei panni del grande inquisitore nel \"Don Carlos\". Il 14 marzo 1936 fu sepolto al cimitero Wilmersdorfer Waldfriedhof di G\u00fcterfelde, presso Berlino (fossa U-UR 670). Nel 2011 venne realizzata una nuova lapide.\nLa leggenda sullo Schreck vampiro fu utilizzata da E. Elias Merhige ne \"L'ombra del vampiro\" (2000), in cui Willem Dafoe interpreta il misterioso Max Schreck in una fittizia ricostruzione della lavorazione del \"Nosferatu\" di Murnau.\nLeggende.\nIntorno alla figura del Conte Orlok (il nome fu cambiato da Dracula a Orlok per problemi di copyright), interpretato da Schreck nel film \"Nosferatu\" aleggiano alcune leggende; secondo , Altri sostengono invece che Murnau si sia recato nei Carpazi per cercare un vero vampiro. Le strane leggende sono state alimentate nel tempo anche a causa della curiosa coincidenza legata al significato del nome Max Schreck che, in tedesco, suona come \"Massimo Spavento\".\nIn realt\u00e0, bench\u00e9 la coincidenza del nome sia curiosa (e sia stata peraltro sfruttata dallo stesso Murnau), l'ipotesi dello Schreck attore \u00e8 confermata dagli annali di teatro, dove tra i protagonisti minori vi sono citazioni riguardanti un tale Max Schreck.\nAlla storia della lavorazione del film \u00e8 dedicata una pellicola del 2000 del regista E. Elias Merhige, dal titolo \"L'ombra del vampiro\", nella quale Murnau \u00e8 interpretato da John Malkovich e Schreck da Willem Dafoe. Nella versione fornita dal film, si cavalca l'ipotesi, ovviamente frutto di fantasia, che Max Schreck fosse un vero e proprio vampiro e non un attore teatrale."}
{"id": "272699", "revid": "767487", "url": "https://it.wikipedia.org/wiki?curid=272699", "title": "Noel Hogan", "text": "Appassionato di musica fin da giovane, form\u00f2 un gruppo con il fratello Mike Hogan e l'amico Fergal Patrick Lawler: il nome iniziale del gruppo era \"The Cranberry saw us\" (gioco di parole di \"Cranberry Sauce\", salsa di mirtilli) ma con l'arrivo di Dolores O'Riordan mut\u00f2 in The Cranberries.\nParallelamente al ruolo di chitarrista dei Cranberries Noel si \u00e8 espresso anche come solista, ed ha fondato un gruppo dal nome \"Monoband\"."}
{"id": "272704", "revid": "256896", "url": "https://it.wikipedia.org/wiki?curid=272704", "title": "Inda", "text": ""}
{"id": "272706", "revid": "1276819", "url": "https://it.wikipedia.org/wiki?curid=272706", "title": "FOX-HOUND", "text": ""}
{"id": "272707", "revid": "10369", "url": "https://it.wikipedia.org/wiki?curid=272707", "title": "NSIS", "text": ""}
{"id": "272712", "revid": "287204", "url": "https://it.wikipedia.org/wiki?curid=272712", "title": "Jacques Villeret", "text": "Biografia.\nHa impersonato indifferentemente ruoli comici e drammatici, sia a teatro che sul grande schermo.\nNacque a Loches, nel dipartimento dell'Indre e Loira, da padre algerino, Ahmed Boufroura, e da madre francese, Annette Bonin. I genitori si separarono quando lui non aveva che nove mesi di vita e sua madre, ben presto, si rispos\u00f2 con Raymond Villeret, da cui il futuro attore assunse legalmente il cognome (il nome Jacques, invece, deriva da un nomignolo affibbiatogli da ragazzo, \"Jacky\").\nNegli anni settanta lavor\u00f2 pi\u00f9 volte sotto la direzione del regista Claude Lelouch, ma la sua prima esperienza sul grande schermo, dopo una formazione di tipo teatrale, fu con il regista Yves Boisset, che lo chiam\u00f2 nel cast di \"R.A.S.\" (1972). Lavor\u00f2 anche con Jean-Luc Godard, Claude Chabrol, Louis de Fun\u00e8s e Jean Becker.\nTra le sue interpretazioni di maggior successo, da ricordare il ruolo di Fran\u00e7ois Pignon, protagonista del film \"La cena dei cretini\" (1998) di Francis Veber, personaggio che Villeret aveva gi\u00e0 interpretato sul palcoscenico dal 1993 al 1996, nella rappresentazione diretta da Pierre Mondy presso il Th\u00e9\u00e2tre des Vari\u00e9t\u00e9s di Parigi, e in una successiva tourn\u00e9e in Francia, Svizzera e Belgio nella stagione 1996-1997. \nVinse due Premi C\u00e9sar, uno nel 1979 come miglior attore non protagonista per il film \"Agenzia matrimoniale A\" di Claude Lelouch, e il secondo come miglior attore protagonista per il suo ruolo ne \"La cena dei cretini\".\nMor\u00ec nel 2005 a causa di un'emorragia epatica interna."}
{"id": "272714", "revid": "599013", "url": "https://it.wikipedia.org/wiki?curid=272714", "title": "Denuncia di inizio attivit\u00e0 in edilizia", "text": "La denuncia di inizio attivit\u00e0 in edilizia \u00e8 un atto amministrativo previsto in Italia.\nStoria.\nLa disciplina \u00e8 contenuta nel Testo unico dell'edilizia che ne descrive il potere e i limiti agli artt. 22 e 23. Dal 2010 \u00e8 stata, per la maggior parte dei casi, sostituita dalla segnalazione certificata di inizio attivit\u00e0 (S.C.I.A.). Tuttavia la D.I.A. ancora oggi esiste e pu\u00f2 essere utilizzata, per le varianti in corso d'opera, invece di un permesso di costruire, qualora si apportino modifiche non sostanziali. Dal 2016 \u00e8 stata sostituita completamente dalla SCIA 2 ai sensi del decreto legislativo 25 novembre 2016, n. 222.\nCaratteristiche.\nQuesto tipo di denuncia di inizio attivit\u00e0 (D.I.A.) \u00e8 diventata uno strumento molto versatile, che \u00e8 servito alla pubblica amministrazione italiana (in larga parte, gli uffici tecnici dei Comuni) per agevolare e snellire il procedimento relativo a pratiche edilizie, di minor peso urbanistico, sull'attivit\u00e0 edilizia che si svolgeva sul proprio territorio.\nCon una D.I.A., infatti, si poteva ristrutturare il proprio appartamento, effettuare opere di manutenzione ordinaria o straordinaria sul proprio immobile e persino costruire nuovi edifici, qualora fosse presente un piano particolareggiato, ovvero in caso di demolizione e ricostruzione fedele.\nLa D.I.A. tuttavia non \u00e8 da confondersi con un'autorizzazione. Di fatto, essa \u00e8 un'autodichiarazione del committente dei lavori accompagnata da una relazione asseverata da un tecnico (oltre i vari documenti da allegare), pertanto, risulta essere pi\u00f9 responsabilizzante per il privato e per il tecnico, piuttosto che per la pubblica amministrazione che, nel caso di D.I.A., svolge un mero controllo dei requisiti.\nDisciplina normativa.\nIl fondamento giuridico dell'istituto \u00e8 probabilmente da rintracciarsi nella legge 28 febbraio 1985 n. 47 che stabiliva:\nIl Testo unico dell'edilizia (D.P.R. 6 giugno 2001 n. 380) specifica che con la D.I.A. si possono fare le opere non riconducibili ad attivit\u00e0 edilizia libera, o al permesso di costruire.\n\u00c8 oggi pertanto richiesta la S.C.I.A., per opere edilizie che oggi non possono essere eseguite a seguito di comunicazione inizio lavori (C.I.L.), ossia opere di manutenzione straordinaria, restauro conservativo, ristrutturazione edilizia cos\u00ec come elencate nell'art. 6 del Testo unico dell'edilizia.\nInvece, possono essere trattate con altri atti abilitativi D.I.A., S.C.I.A. e permesso di costruire la nuova costruzione, ristrutturazione urbanistica, ecc. (cos\u00ec come definiti dall'art. 3 del D.P.R. 380/2001).\nAltre leggi sono in seguito venute ad ampliare le competenze della D.I.A., pertanto ancora oggi, in alcune regioni, ai sensi della legge 21 dicembre 2001 n. 443 con tale strumento si possono realizzare anche opere di nuova costruzione, nel caso in cui sia stato approvato un piano particolareggiato per la lottizzazione di un'area. Questa D.I.A. con poteri ampliati \u00e8 conosciuta come Super D.I.A..\nIn seguito, pi\u00f9 di recente, altre leggi sono andate a potenziare ulteriormente questo provvedimento e, oggi, con la Super D.I.A. si possono fare anche opere che prima erano di competenza del permesso di costruire.\nInoltre ciascuna regione ha potuto, a sua discrezione, ampliare i poteri della D.I.A., come ha gi\u00e0 fatto, per esempio, la Toscana.\nIter burocratico.\nLa denuncia si presenta allo sportello unico per l'edilizia o S.U.E. del Comune a firma di un tecnico abilitato quale un ingegnere o un architetto (oppure, a seconda della tipologia di intervento e nell'ambito delle spettanti competenze professionali, un geometra o un perito edile) e deve contenere un progetto grafico rappresentante lo stato di fatto (\"ante operam\") e la situazione futura (\"post operam\"), una relazione tecnica in cui si descrivono nel dettaglio le opere da compiersi e i riferimenti normativi, nazionali e locali, che interessano il provvedimento e la certificazione del fatto che il \"progettista si assume la responsabilit\u00e0\" che le opere siano in conformit\u00e0 degli strumenti urbanistici vigenti al tempo dei lavori.\nIn questo modo, la P.A. scarica la responsabilit\u00e0 della correttezza delle operazioni sul tecnico abilitato, che, in tal senso, prende le difese dell'Amministrazione stessa e delle sue leggi. Pertanto la parcella professionale richiesta dal tecnico \u00e8 adeguata alle responsabilit\u00e0 che si assume.\nUna volta presentata, la D.I.A. si ritiene approvata, come detto, dopo 30 giorni dalla data di presentazione (fa fede la data di protocollo dell'ufficio tecnico), e si possono effettuare le opere edilizie.\nSe si scoprono, in seguito, difformit\u00e0 delle opere rispetto alla normativa in vigore al tempo dei lavori il comune pu\u00f2 (entro 10 anni dalla data di presentazione della D.I.A.) ordinare che sia ripristinato lo stato dei luoghi antecedente all'esecuzione dei lavori, il tutto a carico del proprietario che ha eseguito le opere abusivamente, anche se ha presentato regolare D.I.A.. Naturalmente, in questo caso viene chiamato in causa il tecnico firmatario del provvedimento.\nIl procedimento e il meccanismo del silenzio-assenso.\nLa D.I.A. segue il meccanismo del silenzio-assenso: comunicata alla pubblica amministrazione la propria intenzione ad avviare l'attivit\u00e0, il soggetto, generalmente decorsi 30 giorni pu\u00f2 darvi inizio, dandone notizia. Entro i 30 giorni (dalla data di protocollo) l'ufficio tecnico comunale pu\u00f2 chiedere integrazioni o inibire l'inizio dei lavori per mancanza di documentazione o difformit\u00e0 rispetto alle norme vigenti e/o agli strumenti urbanistici.\nIl potere inibitorio previsto dal co. 6 dell'art. 23 del D.P.R. 380/2001, pu\u00f2 essere esercitato entro il termine perentorio di trenta giorni, trascorso il quale possono soltanto essere emanati provvedimenti d'autotutela e sanzionatori. Il dispositivo di sentenza precisa che alla scadenza del termine di trenta giorni matura l'autorizzazione implicita ad eseguire i lavori progettati ed indicati nella D. I. A., fermo restando il potere dell'Amministrazione comunale di provvedere anche successivamente alla scadenza del termine stesso, ima non pi\u00f9 con provvedimento inibitorio (ordine o diffida a non eseguire i lavori) bens\u00ec con provvedimento sanzionatorio (se i lavori sono gi\u00e0 stati eseguiti, in tutto o in parte) di tipo ripristinatorio o pecuniario, secondo i casi, in base alla normativa che disciplina la repressione degli abusi edilizi.\nIn ogni caso, l'inizio dei lavori deve avvenire non prima di 30 giorni dalla presentazione della denuncia, e comunque non oltre un anno, e dovranno concludersi entro 3 anni.\nInterventi su edifici vincolati.\nPer opere effettuate su edifici vincolati dai beni architettonici o artistici ai sensi del d.lgs.42/2004, \u00e8 necessario allegare alla D.I.A. il Nulla osta della Soprintendenza ai Beni culturali.\nPer quanto riguarda gli edifici che si trovano nella perimetrazione del centro storico cittadino, \u00e8 sufficiente richiedere un preventivo atto di assenso (nulla osta storico) presso la pubblica amministrazione, la quale analizzer\u00e0 la richiesta, ed esprimer\u00e0 un parere positivo oppure negativo. Da quest'ultimo parere dipende la fattibilit\u00e0 o no dell'intervento proposto.\nLa D.I.A. nel caso di lesioni strutturali.\nQuando compaiono lesioni strutturali che possono compromettere la statica dell'edificio \u00e8 spesso necessario agire in fretta, possibilmente senza aspettare i 30 giorni del silenzio-assenso. In tali casi \u00e8 necessario far intervenire i vigili del fuoco, che rappresentano l'ente garante della statica degli edifici e, quindi, dell'incolumit\u00e0 dei cittadini che vi abitano o lavorano, per produrre una perizia (che viene redatta sul posto, dopo un esame, anche sommario, del danno) che, allegata alla D.I.A., consente di eseguire i lavori immediatamente, per somma urgenza. Alla visita dei vigili deve per\u00f2 seguire un progetto di intervento, corredato dei disegni e dei calcoli statici relativi alle opere da compiersi: tale documentazione deve comunque essere allegata alla D.I.A. prima di cominciare i lavori.\nSe si devono fare anche altri lavori nei locali in cui compare la lesione si possono allegare alla stessa D.I.A. delle opere strutturali, ma tali opere sono sempre e comunque soggette ai 30 gg. di silenzio-assenso.\nI vigili del fuoco, nel loro intervento, potrebbero per\u00f2 stabilire che la statica del fabbricato \u00e8 troppo compromessa, e revocarne l'abitabilit\u00e0. Da quel momento il fabbricato deve essere sgomberato e messo in sicurezza, e vengono bloccate tutte le operazioni sulla struttura se non approvate dai vigili stessi. In casi estremi, potrebbe anche essere ordinata la demolizione dell'intero fabbricato (a questo punto, per\u00f2, nasce la questione legale su chi ricade l'onere della demolizione).\nLe lesioni strutturali non vanno mai sottovalutate e, qualora compaiano, vanno sempre sottoposte al parere di un tecnico qualificato, possibilmente non legato alle aziende edili, che faccia delle misurazioni specifiche e rediga una perizia sulla staticit\u00e0 dell'edificio.\nAbusi edilizi.\nSi entra nell'illecito e si diventa perseguibili a norma di legge in tre modi:\nLa punizione \u00e8 proporzionata al danno che si arreca. Se si \u00e8 nel terzo caso, una volta eseguite abusivamente le opere, si pu\u00f2 presentare un accertamento di conformit\u00e0 (art. 36 del T.U.) che, a firma di un tecnico iscritto al relativo albo, attesta che sono state fatte delle opere conformi agli strumenti urbanistici per\u00f2 senza richiedere il relativo permesso. Viene allora applicata una sanzione amministrativa, non inferiore ad \u20ac 516,00 e non superiore a 5.164,00 \u20ac. Le opere devono essere conformi non solo alla situazione legislativa esistente al momento in cui sono state eseguite, ma devono rispettare anche le leggi approvate nel frattempo.\nBibliografia.\nLeonardo Ferrara, \"Diritti soggettivi ad accertamento amministrativo. Autorizzazione ricognitiva, denuncia sostitutiva e modi di produzione degli effetti\", CEDAM, Padova, 1996, ISBN 88-13-20057-9.\nGiovanni Acquarone, \"La denuncia di inizio attivit\u00e0\". Profili teorici, Milano, Giuffr\u00e9, 2000, ISBN 88-14-08294-4.\nEmanuele Boscolo, \"I diritti soggettivi a regime amministrativo. L'art. 19 della l. n. 241 del 1990 e altri modelli di liberalizzazione\", CEDAM, Padova, 2001, ISBN 88-13-23554-2.\nDomenico Lavermicocca, Domenico Logozzo, \"La denuncia di inizio attivit\u00e0 nell'edilizia\", IPSOA, Milano, 2002, ISBN 88-217-1767-4.\nGiuseppe Lavitola, \"Denuncia di inizio attivit\u00e0\", CEDAM, Padova, 2003, ISBN 88-13-24769-9.\nPatrizia Marzaro Gamba, \"La denuncia di inizio attivit\u00e0 edilizia. Profili sistematici, sostanziali e processuali\", Giuffr\u00e9, Milano, 2005, ISBN 88-14-11499-4.\nLoredana Martinez, \"La dichiarazione di inizio attivit\u00e0: natura e regime giuridico\", Giappichelli, Torino, 2008, ISBN 978-88-34875-71-1.\nWalter Giulietti, \"Attivit\u00e0 privata e potere amministrativo. Il modello della dichiarazione di inizio attivit\u00e0\", Giappichelli, Torino, 2008, ISBN 978-88-34885-59-8.\nFabio Doro, \"SCIA e DIA. Denuncia, dichiarazione e segnalazione certificata di inizio attivit\u00e0 dopo il DL 78/2010\", Exeo Edizioni, Padova, 2010, ISBN 978-88-95578-06-4.\nFrancesco Martines, \"La segnalazione certificata di inizio attivit\u00e0. Nuove prospettive del rapporto pubblico-privato\", Giuffr\u00e8 Editore, 2011, ISBN 88-14-17289-7"}
{"id": "272715", "revid": "112905607", "url": "https://it.wikipedia.org/wiki?curid=272715", "title": "Giacomo Camilla", "text": "Biografia.\nIn quasi tutti gli atti conservati presso gli Archivi di Stato, il \"capimastro\" Camilla viene menzionato come \"Jaime Camilla de O\u00e7ier\", ossia \"di Ozieri\", per cui si potrebbe ritenere che sia nato a Ozieri o che vi fosse gi\u00e0 da giovane.\nNel 1751 esegu\u00ec probabilmente il \"retablo\" di Sant'Angelo a Osidda, ora scomparso.\nTra il 1753 ed il 1754 realizz\u00f2 il grandioso retablo maggiore della chiesa di San Pietro in Silki a Sassari, mentre l'anno successivo gli fu commissionato da Gaspare Gixoni, quello della chiesa di San Francesco d'Ozieri per 290 scudi.\nNel 1760 risulta sposato con Giuseppa Tedde da cui ebbe una figlia di nome Vittoria, sposata in prime nozze con Antonio Meloni del quale rimase vedova nel 1767.\nCamilla, in quegli anni, fu molto impegnato in vari lavori soprattutto ad Ozieri dove opera sia per i Francescani, sia per la Collegiata. Il primo incarico per la parrocchiale collegiata di Santa Maria \u00e8 del 12 ottobre 1756, quando Giovanni Antonio Pinna, amministratore e obriere (impiegato) della chiesa, incarica Giacomo di eseguire lavori nel coro per la somma di 96 scudi. Il 7 giugno 1758, il nobile Michele Satta di Ozieri commissiona per 65 scudi al Camilla un altare per la cappella della Vergine da collocarsi presso la chiesa di San Francesco dei Minori Osservanti. Anche quest'opera \u00e8 andata perduta.\nNel 1761, infine, Bachisio Delogu gli commission\u00f2 per 350 scudi un altare-retablo da realizzarsi in uno dei \"cappelloni\" del transetto della chiesa collegiata davanti alla cappella di Sant'Anna. L'altare doveva essere realizzato secondo un disegno prodotto dallo stesso Camilla, simile a quello fatto fare da monsignor Casanova nel duomo di Sassari.\nAl Camilla pu\u00f2 essere ragionevolmente attribuito anche il primo impianto della cappella del Santissimo Sacramento voluta dal nobile ozierese Andrea Satta nel 1767, fratello di quel Michele che commission\u00f2 l'altare della Vergine della chiesa di San Francesco allo stesso Camilla."}
{"id": "272716", "revid": "1651916", "url": "https://it.wikipedia.org/wiki?curid=272716", "title": "Maxon Cinema 4D", "text": "Cinema 4D (anche abbreviato C4D) \u00e8 un software per la modellazione 3D, l'animazione, ed il rendering, prodotto dalla software house MAXON Computer GmbH che ha sede a Friedrichsdorf in Germania. Il programma supporta tecniche di modellazione procedurale, poligonale e solida, la creazione e l'applicazione di texture, la gestione dell'illuminazione, l'animazione e il rendering delle scene.\nCinema 4D \u00e8 dedicato principalmente alla post-produzione di film per la realizzazione di effetti speciali, principalmente grazie al modulo opzionale \"Bodypaint 3D\".\n\u00c8 apprezzato anche nel mondo della grafica e dell'animazione, grazie all'integrazione con i pi\u00f9 diffusi software del settore, come Adobe After Effects e Adobe Illustrator.\nCaratteristiche.\nIl metodo tradizionale di lavorazione \u00e8 tramite vertici, cio\u00e8 gruppi di punti situati su superfici. Queste superfici possono essere a loro volta divise in \"patch\", con tre o quattro vertici regolabili ognuna. Muovendo i vertici su tre dimensioni si possono ottenere forme complesse.\nUna volta che la scena \u00e8 conclusa viene renderizzata: vengono calcolate le ombre e le luci, i riflessi e le reazioni dei materiali alla luce.\nA questo punto il file viene salvato come filmato o come immagine statica: questo processo pu\u00f2 richiedere pochi secondi (per scene semplici) oppure interi giorni (per scene pi\u00f9 complesse).\nOltre al \"core\", il modulo principale, ci sono diversi plugin opzionali acquistabili a seconda delle esigenze:\nInoltre vi sono numerosi plugin gratuiti, come \"Sky\" per la creazione di cieli o \"Darktree\" per la creazione di materiali con effetti ottici speciali. Questi programmi sono normalmente reperibili presso il sito ufficiale.\nDistribuzione.\nInizialmente, nei primi anni '90, Cinema 4D \u00e8 stato sviluppato e distribuito esclusivamente per computer Amiga. Con la v4, tuttavia, Maxon ha iniziato a sviluppare l'applicazione anche per computer Windows e Macintosh, citando il desiderio di raggiungere un pubblico pi\u00f9 ampio e la crescente instabilit\u00e0 del mercato Amiga a seguito del fallimento di Commodore.\nLa compatibilit\u00e0 nativa per Linux, invece, \u00e8 stata annunciata, ma non \u00e8 ancora disponibile al pubblico, come dichiarato nelle FAQ del sito ufficiale.\nAmpiamente usato.\nCinema 4d pu\u00f2 essere utilizzato in genere per filmati di qualit\u00e0 superiore e per alcuni effetti speciali o per particolari scene, ad esempio \"Avatar\".\nNel 2021, la serie televisiva animata coreana \"Space security rescue team\"(\uc6b0\ub2f9\ud0d5\ud0d5 \uc740\ud558\uc548\uc804\ub2e8) \u00e8 la prima serie televisiva animata al mondo basata su Cinema 4D per la modellazione o la produzione."}
{"id": "272718", "revid": "729019", "url": "https://it.wikipedia.org/wiki?curid=272718", "title": "Autogiro", "text": "L'autogiro, chiamato anche girocottero o giroplano, \u00e8 un'aerodina ad ala rotante nel quale, a differenza dell'elicottero, il motore non aziona il rotore principale, ma genera una spinta in avanti come per un aeroplano. Nella normativa italiana l'autogiro \u00e8 un attrezzo sportivo coi limiti di peso dell'ultraleggero motorizzato, con un peso massimo al decollo in versione biposto non superiore a 600\u00a0kg ed un carico massimo sul disco rotore di 20\u00a0kg/m\u00b2, fermo restando che l'autogiro che pesa al decollo meno di 450\u00a0kg \u00e8 considerato ultraleggero. In caso comunque di costruzione di autogiro di peso maggiore e con pi\u00f9 di due posti essi devono sottostare a tutti gli effetti alle norme che regolano l'omologazione, il rimessaggio, la manutenzione, le procedure a terra ecc. dei normali velivoli commerciali.\nIl rotore principale quindi non \u00e8 messo in moto dal motore; rimane bens\u00ec in folle \u2013 cio\u00e8 libero di girare con la forza del vento che lo investe \u2013 e gira in condizioni di autorotazione. Soltanto al decollo una presa di forza con meccanismo a frizione aziona il rotore principale per dargli un certo numero di giri dipendenti dal peso dell'autogiro e dalle specifiche tecniche di potenza del motore e portanza delle pale dei due rotori, giri questi necessari per avere una minima portanza aerodinamica necessaria per il decollo. In seguito la presa di forza viene disattivata e il rotore principale gira libero grazie alla corrente d'aria che lo investe. Gli autogiri, insieme agli elicotteri e agli elicoplani, costituiscono la famiglia degli aerogiri.\nStoria.\nL'autogiro nasce nel 1919 ad opera dell'ingegnere spagnolo Juan de la Cierva, che lo invent\u00f2 dopo aver assistito alla caduta di un bombardiere trimotore da lui progettato, in seguito ad uno stallo.\nL'idea alla base del progetto fu quindi quella di un velivolo che non potesse stallare mai. La soluzione adottata fu quella di un\"'ala rotante\", un rotore in autorotazione, sempre in movimento indipendentemente dalla velocit\u00e0 del mezzo.\nDopo una serie di esperimenti caratterizzati dall'instabilit\u00e0 dei velivoli, La Cierva arriv\u00f2 a far volare con successo il suo il C.4 nel gennaio del 1923. Questo \u00e8 considerato il primo volo nella storia dell'aviazione di un velivolo ad ala rotante. Dopo questo traguardo La Cierva non smise di perfezionare la sua invenzione, ricercando maggiore sofisticazione e sicurezza di volo, e dimostrando il velivolo in varie manifestazioni aeronautiche. Durante uno di questi eventi conobbe Harold Frederick Pitcairn, che nel 1928 fond\u00f2 la Autogyro Company of America, iniziando l'industrializzazione e la commercializzazione degli autogiro negli Stati Uniti.\nNel 1934 ad Hanworth, in Inghilterra, Juan de la Cierva speriment\u00f2 con successo il suo primo autogiro completamente privo di ali fisse, il cui sostegno era interamente affidato all'ala rotante.\nLo sviluppo dell'autogiro ebbe un brusco stop in Europa quando La Cierva mor\u00ec nel 1936, in un incidente aereo causato, ironia della sorte, dallo stallo del velivolo commerciale su cui volava presso l'aeroporto di Croydon, Londra. In Nord America invece Pitcairn continu\u00f2 gli studi di perfezionamento arrivando a concepire un modello di autogiro con rotore ripiegabile e forza motrice selezionabile tra l'elica traente e le ruote del carrello, che lo facevano divenire un velivolo o un mezzo su ruote in grado di viaggiare su strada. Con questo mezzo Pitcairn effettu\u00f2 una serie di dimostrazioni di grande successo, ma al momento dell'inizio della sua produzione industriale scoppi\u00f2 la seconda guerra mondiale.\nTutto quanto era stato sperimentato e prodotto fino a quel momento per gli autogiro, serv\u00ec per lo sviluppo definitivo dell'elicottero negli anni seguenti.\nNel dopoguerra \u00e8 tornato un certo interesse per l'autogiro, per lo pi\u00f9 tra gli appassionati di volo e non in ambito commerciale, in quanto esso non aveva vantaggi tali da vincere la concorrenza di aerei ed elicotteri. A causa dello scarso interesse per l'autogiro delle grandi case costruttrici di aeromobili commerciali e militari nel mondo, l'autogiro non \u00e8 stato adeguatamente sviluppato a favore invece di elicotteri ed aerei tradizionali che sia per i fini militari che commerciali su larga scala hanno il monopolio dell'aria.\nPu\u00f2 essere sia un ultraleggero che un aeromobile certificato.\nTecnica.\nContrariamente all'elicottero, il rotore non viene azionato da un motore ma gira in folle: le pale, che generano portanza, per garantire l'autorotazione hanno un'incidenza negativa rispetto al piatto, compensata dalla notevole incidenza positiva del piatto rispetto al piano di trazione.\nLa spinta propulsiva \u00e8 data solitamente da un'elica, montata posteriormente all'abitacolo del pilota, ma esistono anche autogiri spinti da motori a reazione. I tedeschi svilupparono inoltre un autogiro privo di motore, il Focke-Achgelis Fa 330, che volava al traino dei sottomarini per avere un pi\u00f9 alto punto di osservazione.\nPrestazioni.\nL'autogiro consente decolli e atterraggi molto brevi, ed il pilotaggio \u00e8 pi\u00f9 semplice di quello dell'elicottero. Prima del decollo, il rotore viene solitamente messo in rotazione dal motore tramite una presa di forza, che viene poi staccata durante il decollo trasferendo piena potenza al propulsore.\nPer l'atterraggio, \u00e8 sufficiente diminuire la spinta propulsiva: la quota, trasformata in energia cinetica, mantiene il rotore in autorotazione e l'aeromobile atterra dolcemente, potendo scendere eventualmente anche quasi in verticale.\nIn origine, i primi autogiri avevano il piatto fisso ed utilizzavano comandi aerodinamici simili a quelli degli aerei, ma tali comandi divenivano inefficaci durante l'atterraggio. Nei modelli recenti il sistema \u00e8 stato abbandonato in favore dei comandi sul rotore: i comandi muovono il piatto in avanti (picchiata), indietro (cabrata), a destra e a sinistra. Non c'\u00e8 passo ciclico n\u00e9 collettivo; il direzionale \u00e8 identico a quello degli aerei, mentre il piano di coda \u00e8 fisso. Solitamente dispone inoltre di un freno sul rotore.\nQuesto mezzo si confronta in modo complesso rispetto all'aereo e all'elicottero. Rispetto all'aereo, da sempre viene considerato un grande vantaggio dell'autogiro la bassissima velocit\u00e0 di stallo. Un autogiro, per quanto non in grado di rimanere fermo in aria in volo stazionario, pu\u00f2 volare a velocit\u00e0 molto pi\u00f9 basse di quelle dei velivoli ad ala fissa. Questa caratteristica porta gli autogiri ad avere un inviluppo di velocit\u00e0 maggiore di quello degli altri aeromobili. In altre parole, gli autogiri possono volare in un intervallo di velocit\u00e0 maggiore rispetto a quello degli aerei, in ci\u00f2 dimostrando migliore flessibilit\u00e0, ma la maggiore resistenza aerodinamica, porta, a parit\u00e0 di motorizzazione, a velocit\u00e0 massime minori, limitando pesantemente, per esempio, gli impieghi militari.\nIl confronto con l'elicottero \u00e8 ulteriormente pi\u00f9 complesso. Sebbene molti confondano autogiri ed elicotteri, gli autogiri, storicamente pi\u00f9 vecchi degli elicotteri, sono macchine che necessitano di una sofisticazione minore, mentre gli elicotteri, pur essendo in grado di eseguire il volo stazionario, ovvero il restare fermi in aria, hanno bisogno di una serie di dispositivi pi\u00f9 complessi. Il rotore principale negli autogiri, non \u00e8 messo in rotazione da motori e quindi non \u00e8 necessario contrastare coppie in volo. Come conseguenza, gli autogiri a differenza degli elicotteri, non sono dotati di rotore di coda e hanno comandi pi\u00f9 semplici. Per esempio, non \u00e8 presente il comando collettivo del rotore principale. Le caratteristiche aerodinamiche e la riduzione dei pesi consente, a parit\u00e0 di motorizzazioni, il raggiungimento di velocit\u00e0 maggiori per gli autogiri se paragonati agli elicotteri.\nL'autogiro pu\u00f2 atterrare quasi in verticale, ma non pu\u00f2 n\u00e9 fare volo stazionario n\u00e9 decollare in verticale: tutt'al pi\u00f9, lanciando opportunamente il rotore, \u00e8 possibile effettuare un \"jump take-off\", che \u00e8 una salita ripidissima senza corsa di decollo, salita che comunque non va oltre i 45 gradi. Per i modelli sportivi ed ultraleggeri cio\u00e8 entro i 600\u00a0kg di peso al decollo in produzione attualmente si possono toccare facilmente velocit\u00e0 prossime ai 200\u00a0km/h e altitudini anche superiori ai 3.000 metri di quota.\nProblemi.\nL'autogiro stalla in condizioni particolari e molto limitate, questo gli fa acquisire una superiorit\u00e0 in termini di sicurezza rispetto agli aerei, ma pu\u00f2 innescare un \"delfinaggio\" (beccheggio in avanti e indietro) se sottoposto a forze G negative. Questo inconveniente \u00e8 una delle cause principali di incidenti di questo aeromobile ed \u00e8 oggetto degli studi fatti sugli autogiro moderni per eliminarlo.\nModelli di autogiro.\nI modelli, visto il peso contenuto di quelli sportivi e ultraleggeri sono mono o biposto, con cabina aperta o chiusa equipaggiati con motori di derivazione aeronautica, come ad esempio il Rotax 914, con consumi massimi di circa 20 litri di carburante all'ora. L'elica posteriore, collegata direttamente al motore tramite un riduttore di giri pu\u00f2 avere, a seconda delle esigenze di carico, da un minimo di due fino a sei pale in legno, fibra di vetro o carbonio. Il rotore libero, sovrastante l'autogiro, di solito \u00e8 in fibra di vetro o alluminio, e presenta solo due pale, ma esistono anche altri modelli con tre o quattro. Normalmente gli autogiri sono equipaggiati solo con la strumentazione necessaria per il volo a vista, e con luci di segnalazione stroboscopiche e di atterraggio, ma alcuni modelli pi\u00f9 recenti sono dotati oltre ad un tipo di trasponder anche di uno schermo con un navigatore integrato cartografico, molto simile a quelli utilizzati in campo di aviazione generale.\nUsi dell'autogiro.\nOltre all'uso da diporto e a quello ricreativo/sportivo gli autogiro moderni vengono utilizzati in tutto il mondo per i pi\u00f9 svariati compiti come il controllo bestiame, la prevenzione incendi, eccetera. \u00c8 escluso l'uso militare nel vero senso del termine poich\u00e9 il progetto di superleggero non \u00e8 compatibile con trasporto armamenti pesanti anche se alcune nazioni utilizzano degli autogiro pilotati da militari professionisti per mappare delle zone geografiche e per altri scopi. \u00c8 pur vero che gli autogiri sono stati utilizzati al fine di ricognizione durante la seconda guerra mondiale in modo esteso.\nRecord con autogiro.\nNO STOP FLYING\nIl 23 giugno 2012, Claudio Italiano ha battuto il record mondiale di distanza in autogiro, percorrendo 1.550 km in 12 ore e 57 min senza sosta, grazie all'applicazione di un serbatoio supplementare di ben 250 lt di carburante. \u00c8 partito da Caronia - Sicilia (ME) ed \u00e8 atterrato a Varallo Sesia - Piemonte (NO). Tuttavia non \u00e8 stato possibile certificare il record come tale, poich\u00e9 non \u00e8 stato eseguito in linea retta, ma seguendo la costa italiana e a tratti tagliando verso l'interno.\nRECORD DI QUOTA\n8 novembre 2015 l'astrofisica e pilota italiana Donatella Ricci ha stabilito il nuovo record assoluto di quota con autogiro. La pilota, decollata con un MagniGyro M16 dall'aviosuperficie di Caposile (Venezia), ha infatti superato di 350 metri (1148 piedi) il precedente record stabilito nel 2004 dall'americano Andrew Keech, raggiungendo la quota di 8.399 metri (27.556 piedi)."}
{"id": "272723", "revid": "287204", "url": "https://it.wikipedia.org/wiki?curid=272723", "title": "Francis Veber", "text": "Giornalista, poi romanziere, inizi\u00f2 a scrivere sceneggiature per il cinema nel 1969 (\"Appelez-moi Mathilde\", per la regia di Pierre Mondy). Successivamente ha diretto numerose commedie teatrali e cinematografiche.\nI suoi lavori pi\u00f9 celebri sono \"La capra\" (1981), \"Les comp\u00e8res - Noi siamo tuo padre\" (1983), \"La cena dei cretini\" (1998) e \"L'apparenza inganna\" (2000).\nNelle sue sceneggiature, sono ricorrenti tra i protagonisti i nomi di \"Fran\u00e7ois Pignon\" e \"Fran\u00e7ois Perrin\"."}
{"id": "272724", "revid": "1442080", "url": "https://it.wikipedia.org/wiki?curid=272724", "title": "Harry Gregson-Williams", "text": "\u00c8 fratello di Rupert Gregson-Williams.\nDopo aver studiato sotto Stanley Myers, approda alla Media Venture di Hans Zimmer. Fin dalle prime opere, risalenti agli anni '90, si \u00e8 distinto nelle composizioni per film d'azione e d'animazione, molto ricche di elettronica e di ritmi \"ossessivi\".\n\u00c8 noto per aver composto la colonna sonora di numerosi capitoli della saga di \"Metal Gear\" e \"Shrek\"."}
{"id": "272731", "revid": "287204", "url": "https://it.wikipedia.org/wiki?curid=272731", "title": "ULM", "text": ""}
{"id": "272751", "revid": "212348", "url": "https://it.wikipedia.org/wiki?curid=272751", "title": "Curtana", "text": ""}
{"id": "272762", "revid": "2091899", "url": "https://it.wikipedia.org/wiki?curid=272762", "title": "Ala Rogallo", "text": "Ala Rogallo o Ala di Rogallo \u00e8 un tipo flessibile di profilo alare, che prende il nome dai suoi inventori. Nel 1948, Gertrude Rogallo e suo marito Francis Rogallo, un ingegnere della NACA (divenuta poi NASA), inventarono un'ala autogonfiante che chiamarono Parawing, conosciuta pi\u00f9 tardi come \"Rogallo Wing\" e ala flessibile. La NASA consider\u00f2 l'invenzione utile per il rientro dei velivoli spaziali del Programma Gemini e per altri scopi. A tale scopo risalgono gli studi con il veicolo Paresev negli anni 1961-1964, condotti dall'agenzia americana, ma l'idea fu accantonata in favore del paracadute nel 1964.\nStoria.\nRogallo si era interessato alle ali flessibili fin dal 1945. Rogallo e sua moglie costruivano queste ali come hobby e poich\u00e9 non trovavano alcun riscontro ufficiale di supporto (nemmeno presso la NACA, il datore di lavoro di F. Rogallo), conducevano gli esperimenti nel loro tempo libero. Verso la fine del 1948 riuscirono a sviluppare due tipi funzionanti di ali, una della forma di aquilone (che chiamarono \"Flexi-Kite\") e un paracadute-vela (che chiamarono pi\u00f9 tardi \"Paraglider\"). Rogallo e sua moglie ottennero il brevetto per un'ala flessibile a \"forma di V\" nel marzo del 1951. La vendita del Flexi-kite sul mercato hobbistico permise di finanziare e pubblicizzare il loro lavoro.\nCostruzione.\nUn'ala Rogallo \u00e8 composta principalmente da due parti, superfici coniche con i due vertici congiunti. Ali Rogallo lente hanno coni ampi e bassi. Ali Rogallo veloci (subsoniche e supersoniche) hanno i coni stretti e lunghi. Le ali Rogallo sono semplici e a basso costo, con propriet\u00e0 notevoli. L'ala in s\u00e9 non \u00e8 un aquilone; n\u00e9 un aliante n\u00e9 un velivolo propulso, fino a che l'ala non \u00e8 arrangiata in una configurazione che veleggia o viene propulsa. In altre parole come \u00e8 fissata e governata determina il tipo di veicolo. L'ala Rogallo \u00e8 vista spesso nei giocattoli come aquiloni, ma \u00e8 usata per costruire paracadute per veicoli spaziali, paracadute sportivi, velivoli ultraleggeri come i trike e deltaplani.\nLe ali Rogallo hanno ricevuto pi\u00f9 di un brevetto; l'evoluzione di questa invenzione includono, forme cilindriche, pi\u00f9 lobi, ancoraggi vari, vari angoli d'incidenza, ecc. Charles Richard utilizza, nella progettazione del Paresev, ali Rogallo, creando uno standard utilizzato ancora oggi dagli anni settanta.\nL'ala \u00e8 disegnata per essere flessibile in aria, favorendo un'ottima aerodinamica, comportandosi analogamente a un ammortizzatore di una sospensione. La flessibilit\u00e0 permette all'ala di essere meno suscettibile alle turbolenze e permette un volo regolare pi\u00f9 di un sistema con ala rigida. Il bordo posteriore non fissato alla struttura, permette ai filetti d'aria di \u201ctwistare\u201d, dando stabilit\u00e0 aerodinamica senza la necessit\u00e0 di un timone di coda (impennaggi).\nDeltaplani con ala Rogallo.\nNel 1961-1962 l'ingegnere aeronautico Barry Hill Palmer cre\u00f2 diverse versioni di profili alari Rogallo per veleggiatori. Un altro progettista fu l'australiano John W. Dickenson, che nel 1963 costru\u00ec un veleggiatore idrovolante. Pubblicit\u00e0 del Paresev cre\u00f2 interesse nel settore, tra i quali John W. Dickenson. Dickenson adatt\u00f2 un telaio su un profile alare Rogallo. Il modello Dickenson realizzato all'epoca, usa un singolo punto di sospensione e una struttura a triangolo:. Inizi\u00f2 con un profilo alare Rogallo con montato una struttura a U (pi\u00f9 tardi a triangolo). L'ala flessibile (chiamata Ski Wing) vol\u00f2 per la prima volta in pubblico a Jacaranda Festival di Grafton nel settembre del 1963 da Rod Fuller mentre veniva trainato da una barca a motore. La Australian Self-Soar Association sostiene che il primo lancio a piedi di un deltaplano in Australia avvenne nel 1972.\nA Torrance. in California, Bill Moyes fu assistito da Joe Faust in un lancio a piedi nel 1971-1972. Moyes costitu\u00ec una societ\u00e0 con proprio marchio, per costruire deltaplani ad ala Rogallo, come visto nei voli di Dickenson. Bill Moyes e Bill Bennett esportarono le loro idee in tutto il mondo. Il deltaplano parawing \u00e8 stato inserito nella \"Space Technology Hall of Fame\" della Space Foundation nel 1995. I deltaplani furono usati con il controllo mediante il peso del pilota fin dai tempi di Otto Lilienthal. Gottlob Espenlaub (1922), George Spratt (1929) e Barry Palmer (1962) usarono un sedile a pendolo per il pilota. Interagendo con il telaio dell'ala Rogallo si controllava il volo. Oggi, la maggior parte di ali Rogallo sono controllate in beccheggio e rollio modificando il centro di gravit\u00e0. Si crea un sistema a pendolo, muovendo la massa del pendolo (pilota o altro) si governa l'ala. Molti metodi sono stati studiati dalla NASA per le ali Rogallo dal 1958 fino agli anni sessanta, installati su versioni del parawing."}
{"id": "272768", "revid": "5152364", "url": "https://it.wikipedia.org/wiki?curid=272768", "title": "Counting Down The Days", "text": ""}
{"id": "272774", "revid": "716632", "url": "https://it.wikipedia.org/wiki?curid=272774", "title": "Riven", "text": ""}
{"id": "272779", "revid": "767487", "url": "https://it.wikipedia.org/wiki?curid=272779", "title": "Eug\u00e8ne Atget", "text": "Biografia.\nRimase orfano a cinque anni e nel 1875 si arruol\u00f2 nella marina mercantile, lavorando come mozzo per due anni. Nel 1878 torn\u00f2 a Parigi e prov\u00f2 ad entrare al corso d'arte drammatica del Conservatorio. Non ci riusc\u00ec, e dovette cos\u00ec attendere di finire il servizio di leva per ritentare, stavolta con successo, nel 1879, l'ingresso al conservatorio. Nel 1885 entr\u00f2 a far parte di una compagnia teatrale itinerante: nonostante gli scarsi risultati, questo mestiere gli permise di conoscere quella che diventer\u00e0 la donna della sua vita, Valentine Delafosse-Compagnon.\nA causa di un'infezione alle corde vocali abbandon\u00f2 il teatro, dedicandosi alla pittura, al disegno e alla fotografia. Decise quindi di darsi alla fotografia in maniera intensiva, poich\u00e9 riteneva di poter fornire a pittori, disegnatori e architetti le documentazioni di cui avevano bisogno per svolgere il proprio lavoro. Cominci\u00f2 cos\u00ec a vendere i suoi soggetti cittadini in giro per Parigi, finch\u00e9 la Biblioteca nazionale di Francia si accorse di lui e acquist\u00f2 l'intera collezione delle sue foto.\nGli anni successivi al 1900 furono difficili per Atget e sua moglie. Nonostante l'ottima clientela (Braque, Derain, de Vlaminck), i due non versavano in buone condizioni economiche, tanto che negli anni venti Atget smise gradualmente di fotografare.\nValentine mor\u00ec nel 1926, ed Eug\u00e8ne la segu\u00ec il 4 agosto 1927. La sua fortuna fu sostanzialmente postuma, anche se un esponente del Surrealismo come Man Ray, suo vicino di studio in rue Campagne-Premi\u00e8re a Montparnasse, aveva gi\u00e0 da tempo apprezzato il suo lavoro e pubblicato una sua fotografia sulla copertina della rivista La R\u00e9volution Surr\u00e9aliste. Grazie a Berenice Abbott, assistente di Man Ray, e al gallerista Julian Levi, una gran parte del suo archivio ha potuto essere preservata, ed \u00e8 dal 1968 conservata dal Museum of Modern Art di New York. Definito da Berenice Abbott il \"Balzac della fotografia\", \u00e8 oggi considerato tra i grandi fotografi del Novecento."}
{"id": "272782", "revid": "32014", "url": "https://it.wikipedia.org/wiki?curid=272782", "title": "Campo fotovoltaico", "text": ""}
{"id": "272791", "revid": "554814", "url": "https://it.wikipedia.org/wiki?curid=272791", "title": "Sylvester Stallone", "text": "Stallone, soprannominato Sly, ha legato la sua fama all'interpretazione di personaggi che riescono \"a prendersi la rivincita su una societ\u00e0 spesso chiusa e corrotta, superando avversit\u00e0 e ingiustizie grazie alla propria forza di volont\u00e0 e fisica\". Nel 2015 riprende il ruolo del pugile Rocky Balboa nel film \"Creed - Nato per combattere\", per il quale vince il Golden Globe per il miglior attore non protagonista e viene candidato ai Premi Oscar 2016 nella categoria di miglior attore non protagonista (39 anni dopo le due nomination ai Premi Oscar 1977 nella categoria miglior attore e migliore sceneggiatura originale per il primo \"Rocky\").\nIl suo nome \u00e8 presente tra le celebrit\u00e0 della nota Hollywood Walk of Fame di Los Angeles dal 14 giugno 1984.\nBiografia.\nStallone nasce presso un istituto di carit\u00e0 di Hell's Kitchen, un quartiere di Manhattan (New York), il 6 luglio 1946 da Frank Stallone (1919-2011) barbiere statunitense figlio degli immigrati italiani Silvestro Stallone (1883-1963) e Pulcheria Nicastri (1890-1973) originari di Gioia del Colle (in provincia di Bari) ed emigrati negli USA nel 1930, e da Jacqueline Labofish (1921-2020) astrologa statunitense figlia di un ebreo ucraino originario di Odessa John Paul Labofish (1891-1956) e di una cattolica francese originaria di Brest Jeanne Victoria Anne \"Adrienne\" Clerec (1896-1974). Il 30 luglio 1950 nasce il secondogenito Frank Jr., futuro cantante e musicista con qualche incursione nel mondo del cinema.\nDurante il parto la rescissione del nervo facciale dovuta all'uso del forcipe, gli caus\u00f2 una lieve paresi del lato sinistro del volto; durante l'adolescenza Stallone soffr\u00ec anche di rachitismo, cosa che gli caus\u00f2 molti problemi fisici. Nel 1951 la famiglia Stallone si trasferisce nel Maryland e in seguito i genitori si separano: la madre, con problemi di alcolismo, se ne va di casa e i bambini rimangono a vivere col padre, un uomo molto severo negli insegnamenti.\nAll'et\u00e0 di 15 anni si trasferisce a Filadelfia con la madre, il secondo marito di lei, la sorellastra Toni Ann e il fratello Frank, con cui frequenta la Abraham Lincoln High School, ma a differenza del fratello non vi si diploma. Oltre a praticare il football e la scherma, inizia ad allenarsi nella palestra \"Barbella's\" gestita dalla madre. Frequenta poi la Devereaux Manor High School e dopo il diploma, ottiene una borsa di studio per meriti sportivi all'American College in Svizzera. Nel college svizzero inizia a recitare negli spettacoli teatrali, dove spicca nel ruolo di Biff nell'opera \"Morte di un commesso viaggiatore\".\nLo sport lo aiuta a superare i problemi fisici avuti nell'infanzia e la borsa di studio gli d\u00e0 la possibilit\u00e0 di iscriversi alla University of Miami in Florida dove sceglie la facolt\u00e0 di arte drammatica e recita anche in alcuni spettacoli studenteschi. Per frequentare l'universit\u00e0 si mantiene con numerosi piccoli lavori, tra cui il parrucchiere, l'inserviente al Central Park Zoo di New York e il bigliettaio di un cinema. Nel 1969 decide di abbandonare il suo corso di studio e di tornare nella sua citt\u00e0 natale, New York, dove intraprender\u00e0 la carriera cinematografica. In questo periodo visse in uno stato di profonda indigenza e persino un periodo come senzatetto.\nNel 1999 gli viene conferita la laurea in recitazione dall'Universit\u00e0 di Miami (Bachelor of Fine Arts) per la sua notevole carriera. Il 16 febbraio 2007 Stallone, in Australia per promuovere \"Rocky Balboa\", viene fermato dai funzionari doganali all'aeroporto di Sydney. L'attore viene trovato in possesso di grandi quantit\u00e0 di anabolizzanti: 4 fiale di testosterone e 48 di Somatotropina, noto anche col nome GH (\"Growth Hormone\"), cio\u00e8 \"Ormone della Crescita\". I rappresentanti della legge australiana non esitano ad indagare sull'attore statunitense. Incriminato con l'accusa di importazione illegale di sostanze proibite, finisce sotto processo dove Stallone riconosce la sua colpevolezza per uso di sostanze dopanti, sostenendo che sono composti da lui utilizzati durante la sua oltre trentennale carriera di attore anche per il loro potere curativo contro alcune malattie della vecchiaia.\nNel dicembre 2016 viene annunciato che Donald Trump, neo Presidente eletto degli Stati Uniti d'America, starebbe pensando a Stallone per la presidenza del National Endowment for the Arts, l\u2019agenzia federale che offre supporto e fondi ai pi\u00f9 promettenti progetti artistici, dal cinema alla letteratura. In un comunicato ufficiale Stallone declina per\u00f2 l\u2019offerta e prova a consigliare al neo Presidente un altro possibile impiego, a lui evidentemente pi\u00f9 congeniale, dichiarando:\nVita privata.\nDopo aver intrapreso la carriera di attore, il 28 dicembre 1974 sposa l'attrice Sasha Czack, sua collega ai tempi del \"Baronet\", dove Stallone vendeva i biglietti del teatro e Sasha svolgeva altri ruoli: da questo matrimonio la coppia ha due figli, Sage Stallone (1976-2012), che sarebbe diventato attore e regista, e il secondogenito Seargeoh \"Seth\", nato con una forma di autismo, che compare in \"Rocky II\" nella parte del figlio appena nato di Rocky. Stallone divorzia dalla Czack il 14 febbraio 1985. Durante il matrimonio con la Czack, nel 1980, Stallone ha una relazione con l'attrice e cantante Susan Anton.\nNel giugno 1985 conosce la modella e attrice danese Brigitte Nielsen, in quel periodo a New York per promuovere il film \"Yado\" con Arnold Schwarzenegger. Dopo un breve fidanzamento, il 15 dicembre 1985 Stallone e la Nielsen si sposano nell'abitazione del produttore Irwin Winkler: ma dopo molti scandali arriva il divorzio, il 13 luglio 1987.\nIn seguito, dopo alcuni flirt con le modelle Naomi Campbell, Janice Dickinson, Tamara Beckwith, Mary Hart e Andrea Wieser, le attrici Angie Everhart, Jami Gertz e Joyce Ingalls, Stallone si risposa il 17 maggio 1997 con Jennifer Flavin, conosciuta anni prima in un ristorante a Beverly Hills per caso. Da questo matrimonio nascono tre figlie: Sophie Rose (1996), Sistine Rose (1998) e Scarlet Rose (2002).\nIl 26 agosto 2012 muore la sorellastra Toni-Ann Filiti; aveva 48 anni e da tempo era affetta da un cancro ai polmoni.\nAlla fine degli anni 2000, Stallone ha ricoperto di tatuaggi le spalle e una parte di petto e braccia, per nascondere le cicatrici accumulate girando film d'azione. Questi tatuaggi sono apparsi per la prima volta nel film \"I mercenari - The Expendables\" (2010).\nPoliticamente \u00e8 vicino al Partito Repubblicano statunitense; ha sostenuto la campagna presidenziale di John McCain durante le elezioni presidenziali del 2008, mentre ha speso parole di apprezzamento per Donald Trump, pur senza fare un vero e proprio \"endorsement\", in occasione delle elezioni presidenziali del 2016.\nL'attore ha un quoziente d'intelligenza di 160.\nLa morte del figlio Sage.\nIl 13 luglio 2012 \u00e8 stato trovato morto suo figlio Sage Stallone; aveva 36 anni ed era noto per aver recitato con il padre in \"Rocky V\" e in \"Daylight - Trappola nel tunnel\". Il 15 luglio Sylvester Stallone contatta il sito TMZ.com e lascia la prima dichiarazione diretta, senza portavoce. \nIl 30 agosto 2012 i risultati dell'autopsia svolta sul corpo di Sage, svelano che il giovane \u00e8 morto per arresto cardiaco naturale; erano completamente assenti tracce di droga o farmaci.\nNel novembre successivo, l'attore torna a parlare della tragedia che l'ha colpito in una rivista inglese: \nCarriera.\nAnni settanta.\nTornato a New York nel 1969, dopo l'esperienza universitaria a Miami, Stallone inizia a partecipare a piccole produzioni off-Broadway. Scrive varie sceneggiature e copioni sotto nomi fittizi, come Q Moonblood. In questo periodo scrisse anche un romanzo intitolato \"Paradise Alley\", ma all'epoca non riusc\u00ec a trovare nessun editore disposto a pubblicarlo.\nOttiene la sua prima apparizione cinematografica con il film porno-soft \"Porno proibito\", per il quale venne pagato con un compenso di 200 dollari. Stallone successivamente raccont\u00f2 di aver deciso di prender parte al film per disperazione dopo essere stato sfrattato dal suo appartamento ed esser costretto a vivere come senzatetto. Afferm\u00f2 inoltre di aver dormito per tre settimane alla stazione degli autobus di New York prima di aver visto l'annuncio per partecipare alle riprese del film. Il film venne rilasciato nuovamente alcuni anni dopo col titolo di \"Italian Stallion\", per seguire la scia del successo di \"Rocky\". Nel 1970 ottiene il suo primo ruolo da protagonista in una pellicola cinematografica, recitando nel film \"Fuga senza scampo\", interpretando un giovane leader studentesco che si unisce ad un gruppo di terroristi che organizza un attentato.\nNel 1971 \u00e8 nella pellicola \"Una squillo per l'ispettore Klute\", di Alan J. Pakula e l'anno dopo partecipa ad un provino per recitare nel film di Francis Ford Coppola, \"Il padrino\", ma non viene scritturato. Nello stesso anno venne prima diretto in una piccola parte da Woody Allen nel film \"Il dittatore dello stato libero di Bananas\", in seguito ottiene un ruolo minore in un'opera teatrale erotica off-Broadway di nome \"Score\". Dopo 5 anni di permanenza a New York, nel 1974 si trasferisce a Los Angeles. Nello stesso anno \u00e8 uno dei protagonisti nel film \"Happy Days - La banda dei fiori di pesco\", dove recita insieme a Henry Winkler, Perry King e Susan Blakely. Nonostante il film non abbia niente a che vedere con la serie TV \"Happy Days\", Henry Winkler ha raccontato di avere costruito l'indimenticabile personaggio di Fonzie, interpretato da lui stesso nella famosa serie televisiva, proprio ispirandosi alla caratterizzazione fatta da Stallone nel film del 1974.\nNel 1975 partecipa ad altre produzioni: recita come comparsa in \"Prigioniero della seconda strada\" nel ruolo di un giovane erroneamente scambiato per borseggiatore e in \"Marlowe, il poliziotto privato\" di Dick Richards. Ottiene un ruolo pi\u00f9 di rilievo nella pellicola \"Quella sporca ultima notte\", dove interpreta Frank Nitti, la guardia del corpo del gangster Al Capone. Richard Fleischer lo inserisce nel cast di \"Mandingo\", ma poi la scena dove appare Stallone viene eliminata; interpreta anche il ruolo del detective Rick Daly in un episodio della serie \"Kojak\". Dopo un provino per il film \"Guerre stellari\" di George Lucas, dove avrebbe dovuto interpretare il ruolo di Ian Solo, partecipa come co-protagonista alla pellicola \"Anno 2000 - La corsa della morte\" al fianco di David Carradine.\nIl 1976 \u00e8 l'anno di svolta della sua carriera: con l'uscita di \"Rocky\" diventa nel giro di pochi mesi uno degli attori pi\u00f9 celebri al mondo, creando e interpretando un'icona del cinema.\nNel 1978 rifiuta la parte del protagonista nel film \"Tornando a casa\", interpretato poi da Jon Voight e premiato con l'Oscar. Accetta di interpretare il ruolo di un giovane attivista del sindacato dei camionisti, che si trova successivamente costretto ad allearsi con la mafia; \"F.I.S.T.\", in coppia con Rod Steiger, con il quale si ritrover\u00e0 ne \"Lo specialista\". Nello stesso anno l'attore decide di proporsi anche come regista: debutta dietro la macchina da presa con \"Taverna Paradiso\", recitando anche una parte: la pellicola tratta la storia di tre fratelli che vivono tra la povert\u00e0 di una New York degli anni quaranta. La trama \u00e8 un adattamento cinematografico del romanzo omonimo scritto dallo stesso Stallone.\nSempre nel 1978 passa dietro la macchina da presa del primo seguito dedicato al pugile italo-americano Rocky Balboa: \"Rocky II\". Girato sempre a Filadelfia con un basso budget, Stallone ripropone il cast del primo film: il film ottiene buone critiche tanto da eguagliare quasi la pellicola originale. Uscito nelle sale americane nel 1979, la pellicola ottenne un incasso globale di poco pi\u00f9 di 200 milioni di dollari e ricevette un premio come miglior film agli American Movie Awards; nel 1980 ottiene il premio per il miglior film ai People's Choice Awards.\nAnni ottanta.\nNel 1980 veste i panni del detective Deke DaSilva nel poliziesco metropolitano \"I falchi della notte\", diretto da Bruce Malmuth. Successivamente viene diretto da John Huston nel film \"Fuga per la vittoria\" (liberamente ispirato alla partita della morte tenutasi a Kiev il 9 agosto 1942) in un altro ruolo sportivo e di azione: nel film Stallone \u00e8 il portiere della squadra di calcio dei prigionieri alleati. Sylvester Stallone viene allenato dal portiere Gordon Banks per la preparazione di questo ruolo. Durante le riprese del film, l'attore si ruppe un dito per parare un potente tiro di Pel\u00e9 e si slog\u00f2 una spalla per girare le scene delle parate senza controfigura. Dopo le riprese di questo film, Stallone diviene fan del calcio e tifoso dell'Everton, squadra inglese.\nNel 1982 torna sul ring con \"Rocky III\" (firmando anche regia e sceneggiatura) e quindi interpreta John Rambo nel film \"Rambo\" (\"First Blood\"), che d\u00e0 all'attore statunitense la possibilit\u00e0 di staccarsi momentaneamente dalla figura del pugile italoamericano. Nel 1983, reduce dal successo dei due film precedenti, dirige \"Staying Alive\", sequel de \"La febbre del sabato sera\", con John Travolta nei panni di Tony Manero. Stallone \u00e8 regista, sceneggiatore e produttore. Nel 1984 debutta nella commedia interpretando un eccentrico tassista nel film \"Nick lo scatenato\", accanto alla cantante e attrice Dolly Parton, per la regia di Bob Clark.\nIl 1985 \u00e8 l'anno di \"Rocky IV\": ambientato durante gli anni della guerra fredda, ha come soggetto la rivalit\u00e0 tra Rocky, il pugile italo-americano che rappresenta gli USA, e Ivan Drago (Dolph Lundgren), il pugile russo che rappresenta l'Unione Sovietica. Il film viene girato durante gli anni dell\"'escalation\" statunitense di pressioni militari e finanziarie contro l'Unione Sovietica, nazione che l'allora presidente degli Stati Uniti Ronald Reagan defin\u00ec con l'espressione \"Impero del Male\". Il film detiene il record per quanto riguarda il maggior incasso nella storia del cinema per un film sportivo: questo quarto capitolo della serie pugilistica ha incassato pi\u00f9 di 300 milioni di dollari in tutto il mondo. Nella stessa stagione usc\u00ec il primo \"sequel\" dedicato al reduce John Rambo: \"Rambo 2 - La vendetta\" di George Pan Cosmatos. Girato in pieno periodo reaganiano, il film si colloca in una fase in cui l'industria del cinema statunitense si imbatte in dibattiti socio-psicopolitici, accuse di fascismo e interpretazioni storiche, secondo cui, come scrive Jean-Michel Valantin nel suo libro \"Hollywood, il pentagono e Washington\", \u00ab\"il personaggio di Stallone pu\u00f2 servire per rilanciare la sinergia tra l'apparato di sicurezza nazionale e Hollywood, riconciliati nell'offensiva contro la minaccia comune dell'impero del male sovietico\".\u00bb\nNel 1986, dopo aver rifiutato di lavorare in due produzioni come \"Beverly Hills Cop\" e \"Die Hard\" recita in \"Cobra\", dove \u00e8 il cupo agente di polizia Marion Cobretti. Nel 1987 \u00e8 il camionista Lincoln Hawks in \"Over the Top\", diretto dal regista israeliano Menahem Golan, mentre nell'anno successivo esce \"Rambo III\": a differenza del secondo Rambo, il terzo viene accolto con minor entusiasmo e il film stesso fu duramente criticato. Nel 1989 Stallone ci riprova con il genere poliziesco, recitando nella pellicola \"Tango &amp; Cash\" in coppia con Kurt Russell. Ormai standardizzato in ruoli d'azione, Stallone \u00e8 di nuovo un italoamericano, Frank Leone, nel film carcerario \"Sorvegliato speciale\".\nAnni novanta.\nIl 1990 \u00e8 l'anno di \"Rocky V\", con il ritorno alla regia di John G. Avildsen, dopo le tre precedenti pellicole dirette da Stallone. Per la prima volta dall'inizio della serie, il protagonista non sale sul ring, ma decide di allenare un giovane di belle speranze. Stufo dei ruoli eccessivamente d'azione, legati troppo ai suoi storici personaggi, decide di darsi alla commedia. Nel 1991 John Landis lo dirige in \"Oscar - Un fidanzato per due figlie\", assieme a Ornella Muti. Poi \u00e8 la volta, l'anno seguente, della pellicola \"Fermati, o mamma spara\", di Roger Spottiswoode. Nel 1992, nonostante la sua carriera subisca ormai pi\u00f9 bassi che alti, l\"'Acad\u00e9mie des arts et techniques du cin\u00e9ma\" gli rende omaggio assegnandogli il Premio C\u00e9sar onorario.\nAccortosi di non avere lo stesso successo del Sylvester Stallone \"action man\", decide di tornare al suo genere. Nel 1993 esce il film avventuroso \"Cliffhanger - L'ultima sfida\", dove \u00e8 un operatore di soccorso, costretto suo malgrado a fare da guida ad alcuni criminali di fama internazionale. Il film, diretto da Renny Harlin e co-sceneggiato da Stallone, riceve tre nomination agli Oscar come miglior sonoro, miglior montaggio sonoro e migliori effetti speciali, con un buon successo commerciale, incassando 255 milioni di dollari, considerando i 65 spesi per produrlo.\nNella stessa stagione recita nel futuristico \"Demolition Man\" di Marco Brambilla e quindi \u00e8 ne \"Lo specialista\" di Luis Llosa: oltre al suo genere ormai consolidato, per la prima volta nella sua carriera (escludendo il film \"Porno proibito\") Stallone partecipa a scene ardite con l'attrice Sharon Stone. In una scena di questo film, mostra le sue conoscenze di Tai Chi, una tra le pi\u00f9 famose arti marziali cinesi.\nNel 1995 viene diretto da Richard Donner nel thriller \"Assassins\", con Antonio Banderas e Julianne Moore: nel film il suo personaggio \u00e8 un killer professionista, Robert Rath, ormai maturo e forse pentito o comunque stanco del suo mestiere. In seguito interpreta il Giudice Dredd nel fumettistico \"Dredd - La legge sono io\" di Danny Cannon, mentre l'anno successivo nel claustrofobico e catastrofico \"Daylight - Trappola nel tunnel\", diretto da Rob Cohen e girato negli studi di Cinecitt\u00e0 a Roma.\nSentendosi ancora una volta troppo legato ai suoi personaggi stereotipati, che negli ultimi tempi non riescono pi\u00f9 a dargli quelle soddisfazioni artistiche che l'attore cerca, decide di tornare alle origini. Nel 1997 \u00e8 protagonista nel poliziesco \"Cop Land\", pellicola diretta dal regista James Mangold. Stallone, per esigenze di copione, ingrassa di circa 18 kg grazie alla dieta di ciambelle giganti fatte nella creperie locale. Stallone interpreta la parte di Freddy Heflin, sceriffo di un distretto di New York. Il suo \u00e8 un personaggio debole e bistrattato da tutti. L'interpretazione trattenuta e volutamente sotto le righe di Stallone \u00e8 apprezzata dalla critica e rimane come una tra le pi\u00f9 intense della sua ormai lunga carriera.\nAnni duemila.\nDopo l'esperienza avuta con \"Cop Land\", accettato positivamente dalla critica, il nuovo millennio segna il ritorno di Stallone ai cosiddetti \"blockbuster\".\nNel 2000 recita al fianco di Michael Caine e Mickey Rourke in \"La vendetta di Carter\", remake del film \"Carter\" realizzato nel 1971, dove l'attore inglese, Caine, interpreta la parte del protagonista, Jack Carter: pellicola dedicata alla vendetta, con uno Stallone cupo e deciso.\nL'anno seguente, nel 2001, collabora nuovamente col regista finlandese Renny Harlin in \"Driven\": pellicola co-prodotta e sceneggiata da lui stesso, ambientata nel mondo della \"Formula Cart\" (attuale Champ Car), senza per\u00f2 ottenere lo stesso successo commerciale del precedente Cliffhanger, considerando che ebbe dei costi molto elevati, 94 milioni di dollari a fronte dei poco pi\u00f9 di 54 milioni di dollari incassati.\nNello stesso anno recita in un genere completamente nuovo per lui, il thriller, nel film \"D-Tox\", di Jim Gillespie. L'attore interpreta un agente dell'FBI, Jack Malloy, sconvolto dalla morte della sua fidanzata e di un suo collega uccisi da un poliziotto maniaco. Mandato in uno sperduto centro di disintossicazione per agenti di polizia, visto che trova nel bere l'unico metodo di rifugio psicologico, si ritrova a dover fronteggiare un assassino che si nasconde tra i pazienti della clinica.\nNel 2002 \u00e8 tra i protagonisti della commedia \"Avenging Angelo\", film diretto da Martyn Burke, dove recit\u00f2 accanto a Madeleine Stowe, Anthony Quinn e l'italiano Raoul Bova. Per l'attore di origini messicane Anthony Quinn fu l'ultima apparizione cinematografica: mor\u00ec poco prima della distribuzione della pellicola per una crisi respiratoria causata da un cancro alla gola. Nel 2003 recita un ruolo minore nella pellicola \"Shade - Carta vincente\". La trama di questo film gira attorno al gioco d'azzardo e sulle pesanti somme di denaro scommesse nel mondo del poker: tra imbrogli, truffe e abilit\u00e0 del mondo delle carte, nel cast assieme a Stallone troviamo Melanie Griffith, Gabriel Byrne e Thandie Newton.\nDopo qualche piccola partecipazione come un cameo in \"Taxxi 3\" e la commedia d'azione \"Missione 3D - Game Over\" del regista Robert Rodriguez, Stallone decide di investire nella televisione acquistando i diritti del reality \"The Contender\", in onda nel 2005 su NBC, per poi condurlo assieme all'ex pugile \"Sugar Ray Leonard\".\nNon senza difficolt\u00e0 legate al fatto che le case di produzione non credono pi\u00f9 nelle sue capacit\u00e0, e neanche che quei personaggi possano ancora interessare al pubblico ormai di un'altra generazione, decide di rimettersi in gioco, riutilizzando proprio quelle \"icone\" che tanto l'hanno reso famoso: Rocky e Rambo.\nNel 2006 scrive, dirige e naturalmente interpreta \"Rocky Balboa\", la sesta e definitiva pellicola della celebre serie dedicata allo \"Stallone italiano\". Nel 1990 dopo aver interpretato per la quinta volta la parte di Rocky, Stallone chiuse alla possibilit\u00e0 di fare negli anni a venire un ulteriore sequel. Quella pellicola \u00e8 stata scritta e girata come episodio finale della serie, ma poi con il passare degli anni si rende conto che \"Rocky V\" non solo l'aveva estremamente deluso, ma il finale stesso (tra l'altro lo script originale prevedeva la morte del protagonista) non poteva essere quello definitivo. Nel cast, per la prima volta dopo le precedenti cinque pellicole, non compare Talia Shire, l'attrice che ha interpretato Adriana, la storica compagna del protagonista.\nIl 22 febbraio 2008 \u00e8 uscito il quarto capitolo della serie dell'ex Berretto verde, \"John Rambo\", da lui co-scritto, diretto e interpretato. Nel quarto capitolo della fortunata serie, ambientato in Birmania, sono evidenziati i soprusi svolti dal regime militare Birmano nei confronti di un gruppo etnico locale, i Karen. Intervistato negli anni novanta pi\u00f9 volte sulla possibilit\u00e0 di un nuovo capitolo sull'ex soldato, Stallone si disse scettico per una continuazione della serie di Rambo. Il motivo per cui il quarto Rambo \u00e8 stato invece realizzato, secondo alcune fonti, riguarda proprio il fatto che Stallone in questi ultimi anni abbia subito un notevole calo di popolarit\u00e0 e che egli, per recuperarla, abbia deciso di fare di nuovo leva, oltre che a Rocky, anche sull'altro personaggio che gli diede in passato grande popolarit\u00e0, a costo di dover essere lui stesso ad impegnarsi per la co-sceneggiatura e la regia. Il progetto, pensato a partire dal 2002, prese vita nel 2007: le riprese della pellicola iniziarono ufficialmente il 23 febbraio e terminarono il 10 giugno dello stesso anno; sono state effettuate in Messico, Thailandia e Stati Uniti.\nAnni duemiladieci.\nDopo il ritorno dei due personaggi che l'hanno reso famoso, nel secondo decennio del duemila, Stallone vive una seconda giovinezza, un nuovo apice di successo, partecipando a pellicole con ottimi riscontri di critica e pubblico e ottimi incassi al botteghino.\nCon un budget di 82 milioni di dollari, nel 2009 a Rio de Janeiro in Brasile Stallone inizia le riprese di \"I mercenari - The Expendables\", in cui riveste il triplice ruolo di regista, co-sceneggiatore e attore. Stallone interpreta Barney Ross, un mercenario molto abile nei combattimenti, nell'uso delle armi da fuoco e dei coltelli, a capo di una banda internazionale di esperti mercenari denominati \"The Expendables\" (letteralmente \"I sacrificabili\"). Al film partecipano attori noti al pubblico, come Jason Statham, Jet Li, Dolph Lundgren, Mickey Rourke e Eric Roberts. Inoltre ci sono alcuni cameo per gli amici Arnold Schwarzenegger e Bruce Willis. Per il film, Stallone si rivolge alla West Coast Customs per la realizzazione di tre veicoli pickup Ford F-100 identici tra loro.\nDurante le riprese della pellicola, in una scena di combattimento con l'attore ed ex wrestler Steve Austin, Stallone ha avuto un incidente che gli \u00e8 costato la rottura di una delle sette vertebre cervicali. Trasportato urgentemente in ospedale, gli \u00e8 stata inserita una piastra metallica al collo, per poi tornare sul set dopo una piccola riabilitazione.\nNel febbraio 2011 Stallone firma per un nuovo progetto; fa parte del film d'azione \"Jimmy Bobo - Bullet to the Head\", diretto da Walter Hill e sceneggiato da Alessandro Camon, le cui riprese sono iniziate a luglio e terminate a settembre dello stesso anno. Nel film Stallone porta sul grande schermo il personaggio dei fumetti Jimmy Bobo.\nIl sequel de \"I mercenari - The Expendables\", \"I mercenari 2\", viene ufficializzato nell'estate 2011 ed esce il 17 agosto 2012. Per la regia \u00e8 stato scelto Simon West. Sono per la prima volta tutti assieme in un film, attori action come Bruce Willis, Arnold Schwarzenegger, Chuck Norris, Jean-Claude Van Damme, Scott Adkins, Liam Hemsworth e il tennista Novak Djokovic, che vanno ad unirsi ai gi\u00e0 presenti Stallone, Jason Statham, Dolph Lundgren, Jet Li, Terry Crews, e Randy Couture.\nNell'ottobre 2011 firma per un nuovo progetto: sar\u00e0 il protagonista della pellicola \"Escape Plan - Fuga dall'inferno\", thriller carcerario in cui far\u00e0 coppia con Arnold Schwarzenegger e per cui sono stati presi in considerazione prima Bruce Willis poi lo stesso Schwarzenegger per il ruolo andato a Stallone, entrambi rinunciatari per il sovrapporsi delle riprese di altri film. Nel film ci saranno anche Sam Neill, 50 Cent, Jim Caviezel, Vinnie Jones, Amy Ryan e Vincent D'Onofrio; sar\u00e0 diretto da Mikael H\u00e5fstr\u00f6m.\nIl 1\u00ba agosto 2012 viene ufficializzato il progetto del film action-thriller \"Homefront\", con Jason Statham protagonista e James Franco nelle vesti dell'antagonista, con Stallone solo sceneggiatore. Il film sar\u00e0 diretto da Gary Fleder; riprese al via a fine settembre dello stesso anno. Nell'ottobre 2012 la Warner Bros. d\u00e0 via ad un nuovo progetto: Stallone far\u00e0 coppia con Robert De Niro nella pellicola \"Il grande match\", commedia sulla boxe in cui i due sessantenni, rivali storici, saliranno sul ring per un ultimo incontro. Nel cast anche Kevin Hart, Kim Basinger, Alan Arkin e Jon Bernthal; viene diretto da Peter Segal. Nel novembre 2012 arriva la notizia che l'attore ha completato le riprese per il film indipendente \"Reach Me - La strada per il successo\", scritto e diretto da John Herzfeld.\nL'estate 2013 segna l'avvio alla pre-produzione del terzo capitolo della serie degli Expendables, \"I mercenari 3\". Le riprese del film iniziano nel mese di agosto e la data di uscita americana viene fissata per il 15 agosto 2014. Dopo aver rivelato il nome del regista, il semi-sconosciuto Patrick Hughes, vengono confermati, oltre a Stallone, qui anche sceneggiatore, gli attori Arnold Schwarzenegger, Jason Statham, Randy Couture, Terry Crews, Dolph Lundgren e Jet Li, tutti gi\u00e0 presenti nei primi due film. In pi\u00f9 si aggiungono al cast Harrison Ford, Wesley Snipes, Mel Gibson, Antonio Banderas, Kellan Lutz, assieme ai lottatori Ronda Rousey e Victor Ortiz.\nIl 24 luglio 2013, viene annunciato che la Metro-Goldwyn-Mayer ha firmato un contratto con il regista Ryan Coogler, per dirigere uno spin-off della serie di \"Rocky\". Il film, \"Creed - Nato per combattere\", narra la storia di un ragazzo che segue le orme del suo defunto padre Apollo Creed, e trova in Rocky Balboa un mentore. Michael B. Jordan viene scelto per il ruolo del figlio di Creed, Adonis Creed, mentre Sylvester Stallone riprende i panni del suo famoso personaggio Rocky Balboa.\nNel maggio 2014 viene ufficializzata la sua partecipazione come doppiatore nel film \"Ratchet &amp; Clank\" basato sulla serie di videogiochi omonima, dove da la voce al personaggio di Victor Von Ion. Sempre come doppiatore da la voce al personaggio di \"Bullet-Man\" (\"Uomo pallottola\") nel film d'animazione \"Animal Crackers\" co-scritto e co-diretto da Scott Christian Sava, Dean Lorey e Tony Bancroft.\nNel marzo 2016 viene annunciato che Sylvester Stallone parteciper\u00e0 al sequel del film \"Guardiani della Galassia\" e interpreter\u00e0 uno dei membri dei Ravagers. Nel luglio 2016 il regista James Gunn rivela che, anche se non sar\u00e0 un ruolo da protagonista, quello di Stallone sar\u00e0 comunque un ruolo chiave nel nuovo film della Marvel, interpretando il personaggio di Starhawk.\nNel marzo 2017 Stallone partecipa alle riprese del sequel di \"Escape Plan - Fuga dall'inferno\", \"Escape Plan 2 - Ritorno all'inferno\", insieme a Dave Bautista, 50 Cent e Jaime King.\nIl 31 marzo 2017 viene annunciato che Sylvester Stallone ha abbandonato il quarto capitolo della serie degli Expendables a causa di divergenze col produttore Avi Lerner, nonostante l'offerta di 20 milioni di dollari. Il 5 aprile Arnold Schwarzenegger dichiara che non ha alcuna intenzione di partecipare al film in assenza di Sylvester Stallone.\nAl termine delle riprese del sequel di \"Escape Plan - Fuga dall'inferno\", il 12 aprile 2017 viene annunciato che la serie continuer\u00e0 con il terzo capitolo, \"Escape Plan 3 - L'ultima sfida\", per il quale Stallone ha gi\u00e0 firmato insieme al regista Steven C. Miller.\nIl 21 luglio 2017 Stallone conferma di avere completato la sceneggiatura di \"Creed II\", sequel di \"Creed - Nato per combattere\", e annuncia anche il ritorno di Ivan Drago nel film. Poco tempo dopo Sly annuncia che le riprese inizieranno nel 2018 e che lui stesso sar\u00e0 regista e produttore del sequel.\nNel settembre 2017 Stallone partecipa alle riprese del terzo capitolo della serie \"Escape Plan\", \"Escape Plan 3 - L'ultima sfida\".\nL'11 dicembre Stallone annuncia che la regia del sequel di \"Creed - Nato per combattere\" sar\u00e0 affidata al giovane regista Steven Caple Jr., che fa parte della stessa generazione di Adonis Creed e pu\u00f2 quindi rendere la storia del sequel pi\u00f9 realistica di quanto avrebbe potuto fare lo stesso Stallone, che comunque parteciper\u00e0 al film nel ruolo di Rocky Balboa.\nIl 13 gennaio 2018 Stallone annuncia, tramite la sua pagina Instagram, che riprender\u00e0 il ruolo di Barney Ross nel quarto capitolo della serie degli Expendables. Successivamente, nel maggio dello stesso anno, viene annunciato il quinto capitolo della serie di Rambo, con Stallone nella veste di interprete principale, prodotto dalla Millennium Films.\nA fine maggio 2018, Stallone fonda la Balboa Productions insieme al produttore Braden Aftergood; la casa di produzione si focalizzer\u00e0 su progetti cinematografici e televisivi, il primo dei quali sar\u00e0 un film biografico sul campione del mondo dei pesi massimi Jack Johnson, che ha ricevuto un perdono postumo dal presidente degli Stati Uniti d'America Donald Trump proprio grazie all'azione voluta e supportata da Stallone stesso.\nA ottobre iniziano le riprese di \"\", diretto da Adrian Grunberg, e viene annunciato che al fianco di Stallone ci sar\u00e0 l'attrice e modella spagnola Paz Vega, nei panni di una reporter che si allea con Rambo contro i trafficanti di droga messicani.\nStallone, oltre che interprete principale del film nei panni di John Rambo, \u00e8 anche co-sceneggiatore della quinta pellicola della popolare serie cinematografica.\nNel settembre 2019 viene confermato il progetto \"Samaritan\", film su un vecchio supereroe scomparso da venti anni; il film sar\u00e0 diretto da Julius Avery. Le riprese del film, regolarmente iniziate il 26 febbraio del 2020, vengono poi sospese il mese successivo a causa della Pandemia di COVID-19.\nAnni duemilaventi.\nIl 14 novembre 2020, concluse le riprese di \"Samaritan\", Stallone annuncia che far\u00e0 parte del cast di \"The Suicide Squad - Missione suicida\", diretto da James Gunn, dove presta la voce al personaggio DC Comics di King Shark.\nRocky.\nNel 1975 Stallone continuava a cimentarsi in scritture per copioni, cercando di risollevarsi da una situazione economica non florida, considerando che possedeva 106 dollari in banca.\nIl 24 marzo 1975 il manager Don King organizza un incontro di boxe tra il campione del mondo in carica, Muhammad Ali, e un pugile semisconosciuto, Chuck Wepner. L'incontro, sebbene alla fine vinto dal campione, \u00e8 rimasto famoso nella storia pugilistica per aver visto Ali pi\u00f9 volte in seria difficolt\u00e0, addirittura al tappeto durante la nona ripresa. Wepner riusc\u00ec a resistere fino al K.O. subito durante la quindicesima e ultima ripresa. Tra gli spettatori di quell'incontro c'era anche il giovane Stallone, il quale ebbe un'ispirazione e in tre giorni scrisse una stesura, poi cambiata pi\u00f9 volte prima di arrivare a quella definitiva, dedicata proprio a quel pugile sconosciuto.\nCos\u00ec nasce \"Rocky\", la storia di un ragazzo italo-americano cresciuto nella dura realt\u00e0 della periferia di Filadelfia, che riesce a farsi strada nella vita grazie al pugilato. Tra i vari produttori contattati, solo Irwin Winkler e Robert Chartoff decidono di produrre la sua storia. L'attore si riserva la parte del protagonista Rocky Balboa, anche se i produttori non sono del tutto convinti dall'idea di inserire un attore ancora sconosciuto; vengono infatti contattati altri attori gi\u00e0 consolidati come Ryan O'Neal, Burt Reynolds e James Caan. A Stallone venne offerta una notevole e sempre crescente somma di denaro (300.000 dollari) pur di cedere lo script, ma dopo averla rifiutata riesce a convincere i produttori.\nLa pellicola viene girata a Filadelfia in pochi giorni e soprattutto la produzione ha dei costi molto bassi, 1 milione di dollari, anche se vengono chiamati attori gi\u00e0 consolidati. Per la parte di Adriana, la fidanzata del protagonista, viene scelta l'attrice Talia Shire, famosa per aver recitato la parte di Connie Corleone ne \"Il padrino\"; per la sua interpretazione riceve una nomination all'Oscar come migliore attrice protagonista, pi\u00f9 una al Golden Globe. La parte di Mickey, allenatore di Rocky, viene data a Burgess Meredith (celebre per aver impersonato il Pinguino del telefilm \"Batman\" degli anni sessanta), mentre quella di Paulie, fratello di Adriana e amico del pugile, all'attore Burt Young; entrambi ricevono una nomination all'Oscar come migliore attore non protagonista.\nDistribuito nelle sale cinematografiche si rivela un successo di pubblico e critica ed \u00e8 soprattutto vincitore di tre Oscar come miglior film, miglior regia e miglior montaggio. Nel 1977, durante la Notte degli Oscar, il premio al miglior film viene annunciato dall'attore Jack Nicholson; i produttori Irwin Winkler e Robert Chartoff, assieme a Stallone, si avviano sul palco accompagnati dalla colonna sonora della pellicola, \"Gonna Fly Now\", composta da Bill Conti. Rocky riceve in tutto dieci nomination, tra cui quelle per Stallone come miglior attore protagonista e miglior sceneggiatura originale, diventando la terza persona al mondo, dopo Chaplin e Orson Welles, ad avere queste due candidature nello stesso anno; inoltre vince il David di Donatello come miglior attore straniero. I tre oscar ottenuti appaiono ancora pi\u00f9 sorprendenti se si pensa che nel 1977 sono in concorso film del calibro di \"Taxi Driver\", con Robert De Niro e diretto dal regista Martin Scorsese, \"Quinto potere\" e \"Tutti gli uomini del presidente\", con la coppia Dustin Hoffman e Robert Redford.\n\"Rocky\" incassa 225 milioni di dollari, rilevandosi un successo anche commerciale. Nel corso degli anni si \u00e8 aggiudicato numerosi record e riconoscimenti: un esempio \u00e8 che secondo le liste AFI's 100 Years... 100 Movies che rendono omaggio ai migliori film statunitensi di sempre, Rocky \u00e8 situato al 2\u00ba posto tra i dieci migliori film sportivi di tutti i tempi. Oltre ad altre importanti classifiche il personaggio di Rocky Balboa viene classificato al 7\u00ba posto tra i cinquanta eroi di tutti i tempi.\nNel 1982 durante la fase di pre-produzione della terza pellicola dedicata al pugile italo-americano Rocky Balboa, Stallone fa creare apposta dallo scultore Thomas Schomberg una statua di bronzo raffigurante il campione con le braccia alzate al cielo. L'opera alta 2 metri e 60 centimetri viene collocata in cima ai famosi scalini del Philadelphia Museum of Art, coreografia storica dei precedenti Rocky. Una volta terminate le riprese Stallone decide di donare l'opera alla citt\u00e0. Il sindaco della citt\u00e0 decide di lasciarla davanti all'ingresso, ma dopo le proteste dei critici d'arte, che ritengono la statua non un'opera ma un semplice elemento scenografico, si \u00e8 optato per trasferirla davanti allo Spectrum, arena del basket di Filadelfia.\nNel 1990 viene ricollocata in cima ai 72 scalini del Museum of Art per le riprese di \"Rocky V\", per poi essere trasferita ancora una volta allo Spectrum. Finita in seguito in un magazzino, nel 2006, al trentesimo anniversario del primo \"Rocky\" e dopo che la Commissione Artistica della citt\u00e0 ha votato per decidere, la statua viene collocata per via definitiva ai piedi delle famose scalinate del museo. Una copia della statua \u00e8 stata collocata nella cittadina serba di \u017diti\u0161te, nella provincia di Voivodina nel 2007.\nNel 1998 l'American Film Institute (AFI) ha inserito le pellicola diretta da John G. Avildsen nella classifica dei migliori cento film statunitensi di tutti i tempi e nel 2006 il film \u00e8 stato scelto per la preservazione nel National Film Registry della Biblioteca del Congresso.\nNel corso del 2003 l'American Film Institute (AFI) inserisce il personaggio Rocky Balboa al 7\u00ba posto della classifica dei \"pi\u00f9 grandi eroi del cinema\".\nPer la prima volta nella storia del pugilato, Stallone \u00e8 entrato a far parte della International Boxing Hall of Fame senza essere un vero pugile, tramite il personaggio fittizio di Rocky Balboa; la cerimonia, dove \u00e8 stato presente a ricevere lo stesso riconoscimento l'ex pugile campione del mondo dei pesi massimi Mike Tyson, si \u00e8 tenuta il 12 giugno 2011.\nIl 20 novembre 2011 viene ufficializzato il musical \"Rocky\", che debutter\u00e0 nel novembre 2012 in Germania, per poi espandersi nel resto del mondo nel 2013; Stallone sar\u00e0 produttore insieme ai pugili Wladimir e Vitali Klitschko. Il regista sar\u00e0 Alex Timbers, mentre Thomas Meehan sar\u00e0 lo sceneggiatore; Lynn Ahrens e Stephen Flaherty saranno rispettivamente autore dei testi e compositore.\nL'intera serie di Rocky \u00e8 al 12\u00ba posto nella classifica dei pi\u00f9 grandi incassi delle saghe del cinema, con un record di incassi totale di 2.965.471.850 dollari.\nRambo.\nNel 1982, in piena era reaganiana, Stallone interpreta il reduce del Vietnam John James Rambo, che dopo aver combattuto e sofferto per il suo paese, una volta tornato in Patria si ritrova suo malgrado a dover fronteggiare un dispotico sceriffo di uno sperduto paesino di montagna, che si illude di poter imporre la sua legge a chiunque non gli piaccia. La pellicola riceve in generale delle critiche positive, oltre che essere considerata una delle migliori produzioni del 1982.\nPer la parte del reduce vengono inizialmente presi in considerazione attori noti come Clint Eastwood, Al Pacino, Dustin Hoffman, Nick Nolte, Jeff Bridges, Robert De Niro e John Travolta. Anche all'attore italiano Terence Hill, come confermato nel corso di un'intervista in un programma televisivo in Italia, viene offerto il ruolo, ma l'attore preferisce rifiutare perch\u00e9 riteneva la trama troppo violenta. Anche Steve McQueen esprime interesse per la parte del protagonista, addirittura sin dal 1975, tre anni dopo la distribuzione del romanzo di David Morrell, ma non viene preso in considerazione poich\u00e9 ritenuto dai produttori troppo anziano per il ruolo.\nStallone viene confermato nel ruolo dopo il successo della serie di Rocky: inoltre all'attore viene consentito di proporre modifiche alla sceneggiatura, per rendere il personaggio di John Rambo pi\u00f9 \"umano\": di carattere violento nel romanzo di Morrell, nel film non causa direttamente la morte di nessuna delle forze di polizia nazionali. Stallone riesce anche a convincere il regista Ted Kotcheff a rigirare il finale del film che prevedeva in origine la morte di Rambo.\nL'intera serie di Rambo \u00e8 al 31\u00ba posto nella classifica dei pi\u00f9 grandi incassi delle saghe del cinema, con un record di incassi totale di 1.459.492.926 dollari.\nThe Expendables.\nDopo aver riproposto i personaggi che tanto l'hanno reso celebre (Rocky Balboa e John Rambo), Stallone inizi\u00f2 a lavorare ad un nuovo film, in cui avrebbe curato regia e sceneggiatura. Il film nasce come una commedia dark, una satira, poi per\u00f2 Stallone decide di trasformarlo, rendendolo il prodotto attuale. Il soggetto inizia a prendere forma a met\u00e0 2005 quando Dave Callaham lo abbozza per poi rivederlo ancora un paio di volte fino al 2006. Interessato a creare un vero e proprio ensemble d'azione, Stallone sceglie la versione finale della bozza di Callaham come punto di partenza per la pellicola.\nIl film, sceneggiato da Dave Callaham insieme allo stesso regista e protagonista Stallone, diventa cos\u00ec un tributo ai blockbuster d'azione degli anni ottanta e novanta e alle sue icone, insieme ad alcuni attori moderni dello stesso genere cinematografico.\nNel primo weekend di programmazione negli Stati Uniti, il film \"I mercenari - The Expendables\" incassa 34.825.135 dollari e si piazza immediatamente al primo posto del box office statunitense; si tratta del migliore weekend di apertura nella carriera di Sylvester Stallone. L'inatteso successo e la popolarit\u00e0 del film convince i produttori e lo stesso Stallone a dare il via a una nuova serie di film d'azione.\nFra il 2010 e il 2014 la serie ha incassato 789.708.808 dollari con i tre film \"I mercenari - The Expendables\", \"I mercenari 2\" e \"I mercenari 3\".\nRiconoscimenti.\nI primati.\nStallone pu\u00f2 vantare l'attribuzione di tre Guinnes World Records:\nStallone fu il primo a superare il tetto dei 15 milioni di dollari di salario, prendendone 16 per il film \"Rambo III\" nel 1988, e fu anche il primo ad ottenere lo stipendio di 20 milioni per il film \"Daylight - Trappola nel tunnel\" nel 1996.\nAltri record cinematografici.\nRazzie Awards.\nNel corso della sua carriera, Stallone ha ricevuto dieci Razzie Awards su trentuno nomination: peggior attore nel 1984 (\"Nick lo scatenato\"), nel 1985 (\"Rocky IV\" e \"Rambo 2 - La vendetta)\", nel 1988 (\"Rambo III\"), nel 1992 (\"Fermati, o mamma spara\") e nel 1994 (\"Lo specialista\"); peggior attore del decennio nel 1989, peggior attore del secolo nel 2000, peggior attore non protagonista nel 2003 (\"Missione 3D - Game Over\"); peggior regista (\"Rocky IV\") e peggior sceneggiatore (\"Rambo II - La vendetta\") nel 1986.\nAlla 36\u00aa edizione dei Razzie Awards, Stallone vince il Razzie Redeemer Award grazie alla sua performance in \"Creed - Nato per combattere\" (\"Creed\"), premio per riconoscere che vincitori e nominati del passato possono proseguire la loro carriera e dare ottime prove.\nSalario.\nStallone \u00e8 stato uno degli attori pi\u00f9 pagati di Hollywood: come dimostra l'aumento continuo dei suoi salari, la sua notoriet\u00e0 va di pari passo con essi. Fu il primo a superare il tetto dei 15 milioni di dollari, prendendone 16 per il film \"Rambo III\" nel 1988, e fu anche il primo ad ottenere un salario di 20 milioni per il film \"Daylight - Trappola nel tunnel\".\nPer il suo primo film da protagonista, il softcore \"Italian Stallion - Porno proibito\", Stallone fu pagato 200\u00a0$, per soli due giorni di riprese. Successivamente, per il film \"Happy Days - La banda dei fiori di pesco\", l'attore venne pagato con 25 T-shirt bianche e nessun contante, a causa dei problemi di produzione della pellicola. L'ultimo film prima del grande successo fu \"Anno 2000 - La corsa della morte\", per il quale venne pagato 700 dollari.\nLa svolta arriva col film \"Rocky\", che oltre a dargli la notoriet\u00e0 e la fama che lo portarono ad essere uno degli attori pi\u00f9 importanti di Hollywood, diede a Stallone il suo primo vero compenso da attore principale; per partecipare alla pellicola come attore e sceneggiatore, l'attore firm\u00f2 un contratto di 23.000 dollari, il minimo salariale previsto per legge per un contratto del genere. Per i film successivi, il suo salario va sempre in aumento; parte difatti dai 500.000 dollari per \"F.I.S.T.\" (150.000 per scrivere la sceneggiatura e 350.000 per interpretarlo), passando al milione per \"Rocky II\", i 3,5 milioni per \"Rambo\" ed i 7 per \"Rocky III\", fino ad arrivare ai 10 milioni di dollari per \"Staying Alive\", in cui \u00e8 regista, sceneggiatore e produttore. Per girare \"Nick lo scatenato\" riceve 4 milioni, mentre per \"Rocky IV\" supera la decina di milioni e ne arriva a prendere 12. Successivamente, per \"Cobra\" e \"Over the Top\" percepisce 13 milioni di dollari. Nel 1988 Stallone fu il primo a superare il tetto dei 15 milioni di dollari per un film, arrivando a prenderne 16 per girare \"Rambo III\". Nei successivi anni lo stipendio di Stallone si fissa a 15 milioni di dollari, che l'attore riceve per girare \"Sorvegliato speciale\", \"Tango &amp; Cash\", \"Rocky V\", \"Oscar - Un fidanzato per due figlie\", \"Cliffhanger - L'ultima sfida\" e \"Demolition Man\". Successivamente il salario si abbassa a 12 milioni per il solo film \"Lo specialista\", prima di tornare a 15 milioni nei successivi film \"Dredd - La legge sono io\" ed \"Assassins\". Per \"Daylight - Trappola nel tunnel\" percepisce 20 milioni, segnando il nuovo record per lo stipendio pi\u00f9 alto percepito nella storia del cinema, con l'aggiunta della percentuale del 20% sugli incassi e sui diritti di riproduzione. Nel 1996, per partecipare al film \"Cop Land\", Stallone firma un contratto di 60.000 dollari, minimo salariale previsto allora. Per il ruolo di doppiatore nel film \"Z la formica\" del 1998, Stallone ha lavorato gratuitamente.\nCon \"La vendetta di Carter\" ritorna a percepire 20 milioni, che percepir\u00e0 anche per i successivi \"Driven\" e \"D-Tox\". Per scrivere e interpretare il film \"I mercenari 2\" del 2012, Stallone riceve 15 milioni di dollari, mentre per \"Jimmy Bobo - Bullet to the Head\" ne percepisce 12.\nNel 2013 percepisce 10 milioni per \"Escape Plan - Fuga dall'inferno\" e per scrivere e interpretare il terzo capitolo della serie degli Expendables, \"I mercenari 3\", Stallone torna a percepire 15 milioni di dollari. Per il film \"Reach Me - La strada per il successo\" del 2014, Stallone lavora gratuitamente.\nPittura.\nCollezionista d'arte, Stallone si dedica con un certo successo anche alla pittura surrealista. L'attore inizia a dipingere in giovent\u00f9, mentre frequenta l'American College in Svizzera.\nIl 17 febbraio 2011 l'attore presenta la mostra \"Sylvester Stallone, 35 years of painting\", una retrospettiva delle sue opere alla galleria Gmurzynska, a Sankt Moritz, in Svizzera, che dura fino al 16 marzo ed \u00e8 accompagnata da un catalogo scritto da critici d'arte come Anthony Haden-Guest e Donald Kuspit.\nNell'ottobre del 2013 Stallone inaugura una serie di mostre intitolate \"Il celebre dipinto\" (\"Sylvester Stallone Art: 1975-2013\" il nome della mostra dedicata a lui), al Museo russo di San Pietroburgo, partecipando con trentasei sue opere prodotte negli ultimi 40 anni, fedeli allo spirito impressionista ed espressionista. Il critico d'arte Iosif Kiblitski lo descrive come un artista per niente dilettante dicendo inoltre che \"i lavori di Stallone si avvicinano ai disegni di Jean-Michel Basquiat, uno dei massimi pittori astratti contemporanei, le cui opere vengono vendute per milioni di dollari, perci\u00f2 anche i disegni di Stallone hanno certamente un valore artistico.\"\nNel 2009 due suoi dipinti sono stati venduti alle cifre di e dollari, mentre ad oggi i suoi quadri sono venduti tra i e dollari.\nAttivit\u00e0 commerciali.\nNel corso della sua vita, Stallone ha preso parte a diverse attivit\u00e0 commerciali ed imprenditoriali, spesso grazie alla sua notoriet\u00e0, nei pi\u00f9 diversi tipi di commercio.\nDoppiatori italiani.\nNelle versioni in italiano dei suoi film, Sylvester Stallone \u00e8 stato doppiato da:\nDa doppiatore \u00e8 sostituito da:"}
{"id": "272794", "revid": "30610", "url": "https://it.wikipedia.org/wiki?curid=272794", "title": "Finocchiona", "text": "La finocchiona \u00e8 un insaccato tipico toscano preparato con carne di maiale macinata, aromatizzata con semi di finocchio e bagnata con vino rosso.\nDall'aprile 2015 \u00e8 riconosciuta come prodotto IGP.\nStoria.\nLa sua origine risale probabilmente ad un periodo tardo medievale o rinascimentale: si narra che Niccol\u00f2 Machiavelli fosse anche un buongustaio ed alcuni passi di lettere testimoniano suo grande interesse per la finocchiona. Inizialmente presente e diffusa particolarmente nella zona di Firenze (la paternit\u00e0 \u00e8 rivendicata sia da Campi Bisenzio sia da Greve in Chianti) viene confezionata in forme pi\u00f9 grandi di quelle di un salame classico.\nPreparazione.\nSi prediligono le parti della pancia e della spalla del suino e una stagionatura lunga. La tipicit\u00e0 del salume deriva dalla presenza di semi di finocchio nell'impasto, abitudine introdotta dai toscani per rimpiazzare il pi\u00f9 costoso pepe. La preparazione di questo salume si \u00e8 poi diffusa in tutta la nazione italiana, tanto che questa produzione \u00e8 ormai divenuta nota da decenni in Italia e all'estero con il nome di finocchiona. L'uso del finocchio per insaporire le carni dei suini pesanti italiani \u00e8 l'unico tratto distintivo e caratterizzante di questo salume, la cui produzione avviene ormai in tutte le principali regioni italiane dedite alla salumeria.\nEsiste anche una variante, preparata con un impasto pi\u00f9 grossolano, che subisce una stagionatura breve. Il prodotto deve essere tagliato in fette pi\u00f9 spesse rispetto al salume pi\u00f9 asciutto, perch\u00e9 tende a sgranarsi; da questa caratteristica deriva il nome di sbriciolona."}
{"id": "272795", "revid": "8862", "url": "https://it.wikipedia.org/wiki?curid=272795", "title": "Silvester Stallone", "text": ""}
{"id": "272796", "revid": "181699", "url": "https://it.wikipedia.org/wiki?curid=272796", "title": "Tricolore italiano", "text": ""}
{"id": "272798", "revid": "1652635", "url": "https://it.wikipedia.org/wiki?curid=272798", "title": "Problema dei filosofi a cena", "text": "Il problema dei filosofi a cena, altrimenti noto come problema dei cinque filosofi, \u00e8 un esempio che illustra un comune problema di controllo della concorrenza in informatica. Si tratta di un classico problema di sincronizzazione fra processi paralleli.\nDescrizione.\nL'esempio fu descritto nel 1965 da Edsger Dijkstra, che se ne serv\u00ec per esporre un problema di sincronizzazione. Cinque filosofi siedono ad una tavola rotonda con un piatto di spaghetti davanti e una forchetta a sinistra (o a destra; secondo un'altra versione vi \u00e8 invece un bastoncino cinese). Ci sono dunque cinque filosofi, cinque piatti di spaghetti e cinque forchette.\nSi immagini che la vita di un filosofo consista di periodi alterni di mangiare e pensare, e che ciascun filosofo abbia bisogno di due forchette per mangiare, ma che le forchette vengano prese una per volta. Dopo essere riuscito a prendere due forchette il filosofo mangia per un po', poi lascia le forchette e ricomincia a pensare. Il problema consiste nello sviluppo di un algoritmo che impedisca lo stallo (\"deadlock\") o la morte d'inedia (\"starvation\").\nIl \"deadlock\" pu\u00f2 verificarsi se ciascuno dei filosofi tiene in mano una forchetta senza mai riuscire a prendere l'altra. Il filosofo F1 aspetta di prendere la forchetta che ha in mano il filosofo F2, che aspetta la forchetta che ha in mano il filosofo F3, e cos\u00ec via in un circolo vizioso. La situazione di \"starvation\" pu\u00f2 verificarsi indipendentemente dal \"deadlock\" se uno dei filosofi non riesce mai a prendere entrambe le forchette.\nLa presa di forchette \u00e8 analoga al blocco di risorse limitate nella programmazione reale, situazione nota con il nome di \"concorrenza\". Bloccare una risorsa \u00e8 una tecnica comune per garantirne l'accesso da parte di un programma solo o di una sola porzione di programma alla volta. Se la risorsa richiesta da un programma \u00e8 gi\u00e0 stata bloccata, il programma aspetta fino a quando la risorsa si sblocca. Se il blocco coinvolge pi\u00f9 di una risorsa, \u00e8 possibile che in alcune circostanze si verifichi un deadlock. Come esempio si consideri il caso di un programma che ha bisogno di due file da elaborare. Se due programmi di questo genere bloccano un file ciascuno, entrambi aspetteranno invano che l'altro programma sblocchi l'altro file.\nSoluzione.\nUna possibile soluzione \u00e8 quella di numerare le forchette ed esigere che vengano prese in ordine numerico crescente, analogamente ad un caso di allocazione gerarchica delle risorse. In questa soluzione i filosofi sono denominati F1, F2, F3, F4 e F5, mentre le forchette alla loro sinistra sono rispettivamente \"f\"1, \"f\"2, \"f\"3, \"f\"4 e \"f\"5. Il primo filosofo F1 dovr\u00e0 prendere la prima forchetta \"f\"1 prima di poter prendere la seconda forchetta \"f\"2. I filosofi F2, F3 e F4 si comporteranno in modo analogo, prendendo sempre la forchetta \"f\"i prima della forchetta \"f\"i+1. Rispettando l'ordine numerico ma invertendo l'ordine delle mani, il filosofo F5 prender\u00e0 prima la forchetta f1 e poi la forchetta f5. Si crea cos\u00ec un'asimmetria che serve ad evitare i \"deadlock\".\nL'efficacia nella prevenzione della \"starvation\" dipende dal metodo di mutua esclusione utilizzato. Le implementazioni che fanno uso di \"spinlock\", ovvero cicli di attesa, possono provocare \"starvation\" a causa di problemi di sincronia inerenti a tali metodi. Altri metodi di mutua esclusione che utilizzano code di attesa possono prevenire la \"starvation\" in modo pi\u00f9 efficiente assicurando uguale accesso alle forchette da parte di tutti e due i filosofi adiacenti.\nQuesta soluzione pu\u00f2 anche essere generalizzata al caso in cui si voglia consentire ad un qualsiasi numero di agenti di ottenere accesso esclusivo ad un qualsiasi numero di risorse. \u00c8 necessario che gli agenti si attengano a queste regole:"}
{"id": "272799", "revid": "22828", "url": "https://it.wikipedia.org/wiki?curid=272799", "title": "Problema dei filosofi", "text": ""}
{"id": "272800", "revid": "22828", "url": "https://it.wikipedia.org/wiki?curid=272800", "title": "Filosofi a cena", "text": ""}
{"id": "272801", "revid": "22828", "url": "https://it.wikipedia.org/wiki?curid=272801", "title": "I filosofi a cena", "text": ""}
{"id": "272804", "revid": "154893", "url": "https://it.wikipedia.org/wiki?curid=272804", "title": "Campionato cipriota di calcio", "text": "Il campionato cipriota di calcio (in greco \u039a\u03c5\u03c0\u03c1\u03b9\u03b1\u03ba\u03cc \u03c0\u03c1\u03c9\u03c4\u03ac\u03b8\u03bb\u03b7\u03bc\u03b1 \u03c0\u03bf\u03b4\u03bf\u03c3\u03c6\u03b1\u03af\u03c1\u03bf\u03c5) ha come primo livello la Divisione A (in greco \u03a0\u03c1\u03c9\u03c4\u03ac\u03b8\u03bb\u03b7\u03bc\u03b1 \u0391' \u039a\u03b1\u03c4\u03b7\u03b3\u03bf\u03c1\u03af\u03b1\u03c2).\nQuesta \u00e8 formata da un girone all'italiana di dodici squadre. Tutte le squadre si affrontano due volte, per un totale di ventidue partite. Al termine di questa prima fase le squadre vengono divise in due gruppi di sei squadre in base alla classifica della prima fase, e con i punti conquistati: il primo raggruppamento lotta per il titolo e le qualificazioni alle competizioni europee. Le ultime tre squadre del secondo girone retrocedono.\nLe squadre pi\u00f9 titolate del massimo campionato sono l' e l'.\nLa vincitrice del girone delle prime quattro si qualifica per il secondo turno preliminare di Champions League, mentre la seconda e la terza classificata del girone partecipano al secondo turno preliminare della UEFA Europa League. Alla medesima manifestazione partecipa anche la vincitrice della coppa nazionale, che per\u00f2 accede al terzo turno preliminare.\nAttuale sistema.\nAi primi quattro livelli troviamo:"}
{"id": "272806", "revid": "16166", "url": "https://it.wikipedia.org/wiki?curid=272806", "title": "Talete di Mileto", "text": ""}
{"id": "272807", "revid": "28941", "url": "https://it.wikipedia.org/wiki?curid=272807", "title": "Grasso alla Grafite", "text": ""}
{"id": "272808", "revid": "16166", "url": "https://it.wikipedia.org/wiki?curid=272808", "title": "Teofrasto di Ereso", "text": ""}
{"id": "272810", "revid": "28941", "url": "https://it.wikipedia.org/wiki?curid=272810", "title": "Grasso al Litio", "text": ""}
{"id": "272811", "revid": "28941", "url": "https://it.wikipedia.org/wiki?curid=272811", "title": "Grasso ramato", "text": ""}
{"id": "272812", "revid": "1543377", "url": "https://it.wikipedia.org/wiki?curid=272812", "title": "Mesocricetus auratus", "text": "Mesocricetus auratus , conosciuto come criceto dorato o criceto siriano, \u00e8 un roditore appartenente alla famiglia Cricetidae ed \u00e8 stato il primo criceto in assoluto ad essere allevato. In cattivit\u00e0 sono state selezionate numerose razze.\nDistribuzione.\nHa un areale molto ridotto, e proviene soltanto dalla Siria e da parte della Turchia.\nDescrizione.\nIl criceto dorato pu\u00f2 raggiungere anche i 13-18\u00a0cm di lunghezza. La vita media \u00e8 di tre anni. La colorazione \u00e8 marrone dorata fittamente punteggiata di nero su tutto il corpo; il ventre \u00e8 bianco sporco, gli occhi e le orecchie sono neri. Il dimorfismo sessuale non \u00e8 molto marcato; le femmine hanno tuttavia il corpo pi\u00f9 arrotondato e sul ventre sono visibili i capezzoli.\nBiologia.\nAlimentazione.\n\u00c8 onnivoro; pu\u00f2 portare il cibo al nido grazie a due tasche guanciali ai lati del collo: da queste viene fatto uscire premendo con le zampe anteriori.\nComportamento.\nI criceti hanno abitudini crepuscolari e notturne. Come altri roditori, assumono nel sonno una posizione raggomitolata nelle stagione fredda.\nRiproduzione.\nLa femmina va in calore un giorno ogni 4. La riproduzione in natura avviene solitamente tra febbraio e marzo, mentre in cattivit\u00e0 pu\u00f2 avvenire in qualsiasi periodo dell'anno; la gestazione \u00e8 assai breve e non dura mai pi\u00f9 di 18 giorni. Il parto avviene generalmente di notte; i piccoli appena nati hanno occhi e orecchie chiusi.\nAllevamento.\nGli esemplari domestici di oggi discendono da un'unica femmina, catturata in una spedizione del 1930 da una spedizione nei pressi di Aleppo, in Siria; quattro esemplari, di cui tre maschi, vennero portati all'Universit\u00e0 di Gerusalemme. L'universit\u00e0 cominci\u00f2 a distribuirli ad altri istituti di ricerca, in alternativa a topi e ratti. Dal primo istituto che li ricevette, nel nord di Londra, alcuni esemplari giunsero allo zoo e anche nelle mani di privati. Nel 1938 i primi criceti arrivarono negli USA.\nTassonomia.\nQuesta specie fu descritta dal naturalista inglese George Robert Waterhouse nel 1839; la localit\u00e0 tipo \u00e8 Aleppo e l'olotipo \u00e8 una femmina, oggi conservata al Museo di storia naturale di Londra.\nRazze.\nNe sono state selezionate diverse, anche albine e senza pelo. Alcuni colori selezionati tramite incroci sono il nero, cannella, bianco e nero, crema e nero, rosso rubino e pezzato o \"tartarugato\". Quest'ultimo \u00e8 spesso dovuto ad un'anomalia genetica. In commercio si trovano anche esemplari a pelo lungo.\nConservazione.\nQuesta specie \u00e8 classificata come \"vulnerabile\" (VU) dalla lista rossa IUCN a causa della riduzione e del deterioramento del suo habitat, dovuto all'espansione degli insediamenti umani."}
{"id": "272813", "revid": "111180716", "url": "https://it.wikipedia.org/wiki?curid=272813", "title": "Tecnologia microelettronica", "text": "Con il termine tecnologia microelettronica si intende indicare, nell'ambito dei processi di realizzazione industriale di circuiti integrati (IC), la lunghezza del canale dei transistor che costituiscono il componente. Tale misura \u00e8 significativa perch\u00e9 in un dato circuito integrato tutti i transistor hanno canali della medesima lunghezza (il progettista pu\u00f2 viceversa intervenire sulla sua larghezza), e perch\u00e9 differenti lunghezze del canale determinano differenti prestazioni del componente e del sistema che tramite esso \u00e8 realizzabile.\nSi noti che negli ambiti di impiego di questo termine si fa implicitamente riferimento a transistor di tipo MOS e CMOS.\nNell'ambito delle tecnologie CMOS attualmente in produzione esistono tecnologie che vanno dai 500 ai 45 nanometri, recentemente anche di 32 nanometri.\nOgni tecnologia ha una sua peculiarit\u00e0 e campo di applicazione, ma generalmente le tecnologie pi\u00f9 grandi sono le pi\u00f9 vecchie e meno costose. Di contro hanno minori prestazioni in termine di densit\u00e0 di componenti per millimetro quadrato, velocit\u00e0 e consumi.\nOgni tecnologia \u00e8 costituita da un insieme di regole e procedure che definiscono i vari aspetti che riguardano tutto il flusso di progettazione e produzione del circuito integrato:\nOgni produttore di semiconduttori, in genere, ha le proprie tecnologie proprietarie (specialmente quelle in via di sviluppo) ma si assiste a una certa standardizzazione nell'ambito di una stessa famiglia (es 180 nm), per cui con pochi adattamenti si riesce a trasferire un disegno da un fabbricante all'altro. Questo succede pi\u00f9 spesso per i disegni digitali, tradizionalmente pi\u00f9 robusti, ma \u00e8 pi\u00f9 difficile per quelli analogici che sono pi\u00f9 dipendenti dai parametri tecnologici e da effetti di secondo e terzo ordine."}
{"id": "272816", "revid": "200568", "url": "https://it.wikipedia.org/wiki?curid=272816", "title": "Pandiramerino", "text": ""}
{"id": "272817", "revid": "1442080", "url": "https://it.wikipedia.org/wiki?curid=272817", "title": "Julio Cort\u00e1zar", "text": "Biografia.\nNato a Ixelles, un sobborgo di Bruxelles, da genitori argentini, Cort\u00e1zar passa la vita tra Argentina e Francia. Il suo capolavoro \u00e8 \"Rayuela\", iperromanzo (o antiromanzo) in cui l'esperienza parigina e argentina si giustappongono e completano a vicenda. Il libro \u00e8 composto da 155 capitoli, che possono essere letti nell'ordine specificato dall'autore all'inizio del romanzo o in ordine di comparizione. Questa scelta soggettiva del lettore segna il punto di maggior originalit\u00e0 del romanzo, che \u00e8 inoltre caratterizzato da momenti di vita quotidiana intrecciati ad un'analisi filosofica della vita. Cort\u00e1zar, che ha anche tradotto in spagnolo le \"Memorie di Adriano\" di Marguerite Yourcenar, muore a Parigi il 12 febbraio 1984, \u00e8 sepolto nel Cimitero di Montparnasse."}
{"id": "272818", "revid": "287204", "url": "https://it.wikipedia.org/wiki?curid=272818", "title": "Popoli nomadi", "text": "I popoli nomadi sono gruppi che praticano il nomadismo, ovvero una forma di mobilit\u00e0 legata solitamente alla loro forma di economia, ma che pu\u00f2 essere praticata anche per motivi di tradizione storica e culturale.\nDescrizione.\nNel caso dei cacciatori-raccoglitori, ovvero la forma di vita condotta per settantamila anni dall'umanit\u00e0, ampi territori e bassa popolazione permettono di provvedere direttamente ai propri bisogni nell'ambito di una economia di sussistenza, e si presenta come un fenomeno ciclico entro il territorio.\nNel caso dei pastori \u00e8 legato al soddisfacimento delle esigenze del bestiame e pu\u00f2 essere di tipo itinerante o stagionale. Se i pastori praticano anche una qualche forma di agricoltura, il loro nomadismo assume i connotati della transumanza.\nIn generale, pi\u00f9 elevato \u00e8 il grado di nomadismo, pi\u00f9 fluida \u00e8 l'organizzazione economica e sociale. Il nomadismo dei popoli delle steppe permane in parte nei costumi delle popolazioni della Mongolia, mentre il nomadismo tradizionale delle aree desertiche \u00e8 ancora praticato nell'area sahariana, tra le nazioni di Algeria, Mauritania, Mali e Niger, tramandata dai Tuareg, un tempo dominanti nelle rotte carovaniere della regione e dediti principalmente al commercio del sale.\nIn Tunisia, fra il XII e il XIV secolo \u00e8 avvenuto uno scontro fra l'etnia stanziale dei berberi e l'etnia nomade dei beduini arabi. Il conflitto si \u00e8 concluso con la vittoria degli arabi, che sono per\u00f2 diventati sedentari.\nInfine, abitudini seminomadi contraddistinguono anche i beduini dell'Africa settentrionale e del Vicino Oriente.\nSecondo Piero Colacicchi sostiene che \"nomade\", riferito ai popoli roman\u00ed, \u00e8 un termine ottocentesco, usato non tanto per indicare lo stile di vita di questi quanto piuttosto con intento discriminatorio verso coloro che ritenevano \"uomini inferiori\" poich\u00e9 \"pigri, vagabondi, caratterialmente instabili\", in contrapposizione a quello dell'uomo eletto, amante della patria, posato e seguace della morale. Il termine \u00e8 peraltro in contraddizione con le effettive condizioni sociali della popolazione roman\u00ec, che almeno in Italia \u00e8 in gran prevalenza stanziale."}
{"id": "272819", "revid": "159315", "url": "https://it.wikipedia.org/wiki?curid=272819", "title": "Speed melodic metal", "text": ""}
{"id": "272820", "revid": "1833487", "url": "https://it.wikipedia.org/wiki?curid=272820", "title": "Grasso al calcio", "text": "Il grasso al calcio \u00e8 un grasso lubrificante multifunzionale di colore giallo aranciato a base di calcio, insolubile in acqua e poco resistente al calore e alle alte velocit\u00e0 di scorrimento relativo. Spesso viene additivato con altre sostanze per specializzarlo e adattarlo a compiti particolari oppure per rafforzarne le propriet\u00e0.\n\u00c8 forse il grasso pi\u00f9 diffuso e conosciuto, grazie anche alla sua economicit\u00e0. Nonostante il punto di goccia si collochi attorno ai , \u00e8 inadatto a temperature superiori ai 120\u00a0\u00b0C perch\u00e9 l'olio e le sostanze saponose di cui \u00e8 composto tendono a separarsi facilmente con il calore. Esistono formulazioni pi\u00f9 complesse che alzano la resistenza al calore e rafforzano la resistenza alle alte pressioni. In questi prodotti il punto di goccia supera i 460\u00a0\u00b0C.\nPur potendo raggiungere, se ben formulato, caratteristiche paragonabili a quelle del grasso al litio, non \u00e8 mai riuscito a rimpiazzarlo in quanto troppo instabile meccanicamente."}
{"id": "272821", "revid": "484362", "url": "https://it.wikipedia.org/wiki?curid=272821", "title": "Anno Santo", "text": ""}
{"id": "272825", "revid": "1833487", "url": "https://it.wikipedia.org/wiki?curid=272825", "title": "Grasso al sodio", "text": "Il grasso al sodio \u00e8 un grasso lubrificante di uso generico, composto a base di sodio e oli minerali leggeri o sostanze saponose. &lt;br&gt;\nIl suo punto di goccia pu\u00f2 essere alto, oltre i , quindi \u00e8 adatto a lubrificare punti caldi per attrito o vicini a sorgenti di calore. Se composto con olio e calcio diviene adatto per lubrificare cuscinetti a sfere e a rulli. Se composto con materiali saponosi assume colore giallo verdognolo e grazie al punto di fusione a media temperatura diviene adatto a lubrificare i cuscinetti delle ruote delle automobili ma pu\u00f2 assolvere anche compiti pi\u00f9 pesanti nei cuscinetti lenti ad alto carico, nelle slitte, nelle macchine per il trasporto."}
{"id": "272826", "revid": "226458", "url": "https://it.wikipedia.org/wiki?curid=272826", "title": "Grasso al bario", "text": "Il grasso al bario \u00e8 un grasso lubrificante di colore arancione, talvolta verdastro. \u00c8 composto da bario e abbondanti sostanze saponose, resiste bene alle medie temperature ma poco alle basse e non tollera velocit\u00e0 di rotazione superiori ai 400 rpm. Trova impiego in molti settori tra cui i cuscinetti a lenta rotazione di ogni tipo. \nIl suo punto di goccia si colloca intorno ai 300 \u00b0C per\u00f2 sopporta temperature superiore ai 230\u00b0 solo per brevi periodi."}
{"id": "272830", "revid": "932277", "url": "https://it.wikipedia.org/wiki?curid=272830", "title": "Grasso all'alluminio", "text": "Il grasso all'alluminio \u00e8 un grasso lubrificante composto con Alluminio e sostanze saponose adatto a impieghi molto specifici, di solito dove \u00e8 richiesta ottima lubrificazione superficiale. Sopporta altissime temperature e pressioni (EP), \u00e8 idrorepellente e antiemulsionante, \u00e8 facilmente pompabile e quindi adatto agli ingrassatori a pressione (tekalemit)."}
{"id": "272831", "revid": "12582", "url": "https://it.wikipedia.org/wiki?curid=272831", "title": "Valle del Fersina", "text": ""}
{"id": "272840", "revid": "124995078", "url": "https://it.wikipedia.org/wiki?curid=272840", "title": "Carlo Colombo (medico)", "text": "Biografia.\nLa formazione.\nSi trov\u00f2 giovanissimo a dover sostenere la famiglia dopo la morte del padre. Con grandi sacrifici e privazioni, riusc\u00ec a conseguire la licenza liceale; vinse un concorso bandito dalle province del Regno Sardo, per il quale ottenne una modesta retta che gli permise di iscriversi alla facolt\u00e0 di medicina dell'Universit\u00e0 di Torino, citt\u00e0 in cui, aiutandosi con lezioni private, provvide al proprio sostentamento e a quello della madre e dei fratelli minori.\nFu ricercatore della scuola del professor Angelo Mosso, e fu uno degli allievi prediletti del professore, che cerc\u00f2 d'aiutarlo finanziariamente procurandogli un posto come assistente straordinario nel suo Istituto di Fisiologia, all'epoca uno dei pi\u00f9 fecondi cenacoli di ricerche scientifiche dell'Universit\u00e0 di Torino, dove Colombo apprese e assimil\u00f2 il metodo sperimentale. Erano quelli gli anni in cui l'\u00e9quipe del prof. Mosso procedeva nelle ricerche sulla pressione del sangue.\nNel luglio 1894 il giovane novarese si laureava brillantemente con una tesi sulla pressione del sangue nell'uomo, che metteva in risalto l'uso dello sfigmomanometro creato dal prof. Mosso, abbandonando la chiusa vita di laboratorio per lanciarsi nella ricerca di nuove vie di applicazioni pratiche dei postulati scientifici appresi. Dallo studio delle leggi fisiologiche e delle applicazioni terapeutiche, Colombo matur\u00f2 l'idea della prevenzione fisica e giudic\u00f2 utile pensare anche ai sani per prevenire il male e preparare nei giovani i forti cittadini del domani. La natura del medico ricercatore lo induceva a tentare l'applicazione di una vasta azione di profilassi morale e sociale tendente a preparare giovani generazioni utili alla nazione e al mondo.\nViaggi\u00f2 per l'Europa raccogliendo esperienze delle pi\u00f9 moderne tecniche della terapia fisica e fond\u00f2 vari istituti a Torino e a Roma, fino a creare, nel 1902, il modernissimo Istituto Centrale di Terapia Fisica e ottenere la libera docenza in Terapia fisica alla Regia Universit\u00e0 di Roma. Colombo, dopo essere stato per un breve periodo direttore delle Terme di Fiuggi, accett\u00f2 l'incarico di direttore consulente delle Terme di Montecatini con l'intento di rimanere il pi\u00f9 possibile vicino alla sua giovane moglie, Nella Lori, sposata a Firenze nel 1900.\nColombo fond\u00f2 e diresse la \u00abRevue Internationale de Th\u00e9rapie Physique\u00bb, trasformata poi nel \u00abGiornale Italiano di Terapia Fisica\u00bb, e organizz\u00f2 a Roma nel 1911 il Congresso Internazionale di Terapia Fisica al quale parteciparono oltre tremila congressisti di tutto il mondo.\nQuindi, la sua preparazione scientifica lo portava a sentire vivamente i problemi di un'esistenza giovanile fisicamente e moralmente sana e liberamente formata alla vita all'aperto.\nLo scautismo.\nNel 1907 il futuro Lord Baden-Powell, sperimenta insieme ad un gruppo di ragazzi appositamente scelti di diverse estrazioni sociali, un metodo educativo rivoluzionario sull'isola inglese di Brownsea. Il primo campeggio scout della storia riesce. L'anno successivo viene pubblicato il libro \"Scouting for Boys\" e nasce cos\u00ec, in forma del tutto spontanea, lo scautismo al quale lo stesso Baden-Powell dar\u00e0 una struttura metodologica ancora oggi in larga parte applicata.\nAvendo seguito il primo sviluppo dello scautismo in Italia, e non escludendo suoi contatti con Francis Vane, visti i legami di entrambi con la citt\u00e0 di Firenze, Colombo decise quindi di approfondire la conoscenza sul metodo dei boy scouts, effettuando un viaggio di studio in Inghilterra, dove ebbe la possibilit\u00e0 di incontrare il loro fondatore, il generale Robert Baden-Powell.\nAl suo ritorno in patria, Colombo matur\u00f2 il convincimento di creare anche in Italia, sull'esempio del modello inglese, una solida organizzazione aperta ai giovani di qualsiasi confessione religiosa e ceto sociale, slegata da qualsiasi istituzione ecclesiastica e politica, in cui tutti i giovani italiani si potessero identificare e che potesse offrire loro i vantaggi che Baden-Powell aveva offerto a quelli inglesi. Ma volle agire con ponderazione, adeguando il movimento a esigenze allora largamente sentite: il militarismo, soprattutto in alcune forme esteriori, e l'amor di patria.\nLa proposta di Colombo era di creare un'organizzazione ramificata sul territorio nazionale, nelle colonie e presso le comunit\u00e0 italiane all'estero, con lo scopo d'essere strumento educativo per tutti i ragazzi e le ragazze italiane, nello spirito ideale proposto dalla \"Legge\" dei giovani esploratori. Per Colombo il metodo scout significava il superamento di quelle dottrine pedagogiche che puntavano sullo stato, sulla scuola o sulle chiese il compito di formare la giovent\u00f9.\nNel gennaio del 1912, Colombo termin\u00f2 di scrivere lo statuto del suo movimento, diviso in due sezioni, maschile e femminile, che chiam\u00f2 rispettivamente \u00abCorpo dei giovani esploratori\u00bb e \u00abUnione delle giovinette esploratrici\u00bb. Analogamente a quanto aveva fatto Baden-Powell con il suo campo sperimentale nell'isola di Brownsea, con un gruppo di giovani della Societ\u00e0 Sportiva \u00abPodistica Lazio\u00bb, reclutati tramite annunci sul quotidiano della Capitale \u00abIl Messaggero\u00bb, Colombo comp\u00ec un esperimento, avviato il 12 ottobre 1912, ai prati della Farnesina a Roma: fu un grande successo e da quell'iniziativa ebbe origine, all'interno della societ\u00e0 sportiva, la quarta sezione, dedicata \u00aball'istruzione premilitare, al tiro a segno e agli allievi esploratori\u00bb, della quale fu eletto (durante l'assemblea della societ\u00e0 sportiva, come riportato dal quotidiano \u00abIl Messaggero\u00bb il 7 febbraio 1913) presidente il generale Gaetano Zoppi e fra i vice-presidenti lo stesso Colombo e il colonnello Nicol\u00f2 Arimondi.\nQuando si sent\u00ec pronto, dopo alcuni contatti con i REI, Colombo si stacc\u00f2 dalla societ\u00e0 sportiva dando vita al \u00abCorpo Nazionale dei Giovani Esploratori d'Italia\u00bb (in sigla, inizialmente: GEDI, cui fu poi aggiunta la dicitura \u00abBoy Scouts\u00bb), ufficialmente fondato nella Capitale il 30 giugno 1913. Presidente generale fu eletto l'ammiraglio Giovanni Bettolo e Colombo assunse la carica di commissario generale e capo esploratore. I giovani esploratori del CNGEI, in omaggio ai primi gruppi di boy scouts, usarono il giglio dei REI della sezione ligure, a cui fu aggiunto il cartiglio col motto \u00abSii preparato\u00bb. Molte sezioni della REI confluirono, tra il 1914 e il 1915, nel CNGEI. La sigla dell'associazione fu spesso abbreviata da CNGEI in GEI proprio per facilitare la transizione.\nColombo lanci\u00f2 un proclama che invitava tutti a confluire in un'associazione unica. Il Perucci ed il Mazza, per\u00f2, declinarono l'invito. Questo non imped\u00ec al CNGEI di estendersi presto in tutta l'Italia.\nIl re nel 1915, riconoscente per i servizi resi, concesse a Carlo Giovanni Colombo il titolo di commendatore dell'Ordine della Corona d'Italia.\nFino a questo punto la Chiesa cattolica aveva guardato con sospetto allo scautismo. Ma a met\u00e0 degli anni dieci il clima inizi\u00f2 a mutare, e fu studiata la possibilit\u00e0 di avere all'interno del CNGEI alcune unit\u00e0 di esploratori cattolici, sul modello inglese. Le trattative per\u00f2 si arenarono, e nel gennaio del 1916 grazie all'opera del conte Mario di Carpegna fu fondata l'ASCI (Associazione Scautistica Cattolica Italiana). Sfumarono cos\u00ec tutte le speranze di avere un'associazione scout unica per l'Italia, come sognata da Carlo Colombo, e questa divisione rimane in vita ancor oggi.\nLa guerra.\nIl 19 marzo del 1917 Carlo Colombo, rinunciando al grado di maggiore medico che la sua posizione accademica gli conferiva, part\u00ec per il fronte come semplice sottotenente di una sezione degli alpini di stanza sul monte Zugna, dove si guadagn\u00f2 una medaglia di bronzo al valor militare, una seconda d'argento sul Passo del Tonale e la croce di guerra per il coraggio e per l'abnegazione dimostrata.\nAlla fine di agosto del 1918 il ministero lo richiam\u00f2 a Roma per assistere al II Convegno Nazionale del CNGEI. Egli rispose all'appello, ma torn\u00f2 esaurito nelle forze e sofferente covando in s\u00e9 il germe dell'infezione tifica.\nIl 17 ottobre 1918 Colombo moriva a Roma per febbre tifoidea, contratta al fronte."}
{"id": "272856", "revid": "1226", "url": "https://it.wikipedia.org/wiki?curid=272856", "title": "Basilica di Monte Berico", "text": ""}
{"id": "272857", "revid": "1826309", "url": "https://it.wikipedia.org/wiki?curid=272857", "title": "Pokemon Oro", "text": ""}
{"id": "272858", "revid": "1826313", "url": "https://it.wikipedia.org/wiki?curid=272858", "title": "Pokemon Argento", "text": ""}
{"id": "272859", "revid": "1226", "url": "https://it.wikipedia.org/wiki?curid=272859", "title": "Santuario Madonna della Riva", "text": ""}
{"id": "272865", "revid": "112625812", "url": "https://it.wikipedia.org/wiki?curid=272865", "title": "Era della fondazione", "text": "Era della Fondazione, abbreviato \"E.F.\", datazione futuribile immaginaria che ricorre prevalentemente nei romanzi di fantascienza del Ciclo della Fondazione di Isaac Asimov, e che ha inizio con l'arrivo del primo gruppo di esuli sul pianeta Terminus, deputati apparentemente alla compilazione di una Enciclopedia Galattica, patrocinata dallo studioso Hari Seldon.In passato era in uso il sistema di datazione dell'Era Galattica - giunta all'anno 12064 con l'inizio dell'E.F. - ossia il periodo trascorso dall'istituzione dell'Impero Galattico, con capitale il pianeta Trantor, datazione che diviene obsoleta con il dissolvimento dell'impero e l'espansione del dominio della Fondazione."}
{"id": "272866", "revid": "5809", "url": "https://it.wikipedia.org/wiki?curid=272866", "title": "Modello di Hubbert", "text": ""}
{"id": "272870", "revid": "1226", "url": "https://it.wikipedia.org/wiki?curid=272870", "title": "Guerra Sporca", "text": ""}
{"id": "272871", "revid": "767487", "url": "https://it.wikipedia.org/wiki?curid=272871", "title": "Every Good Boy Deserves Fudge", "text": "Every Good Boy Deserves Fudge \u00e8 il secondo album dei Mudhoney, realizzato nel 1991.\nIl titolo \u00e8 una frase utilizzata nei paesi anglosassoni per tenere a mente la disposizione delle note sulla chiave di sol (E, G, B, D, F equivalgono rispettivamente a Mi, Sol, Si, Re e Fa).\nIl disco.\nDopo aver praticamente inventato il grunge nei lavori precedenti, su questo disco i Mudhoney cominciano ad allargare i loro orizzonti, aggiungendo toni garage rock al loro sound.\nQuesto \u00e8 dovuto soprattutto alla produzione di Conrad Uno, ed anche al fatto dell'aggiunta di strumenti, quali l'organo, che fanno parte della strumentazione tipica dei gruppi garage rock. La combinazione di questi nuovi suoni, senza mai lasciare la pura attitudine rock che li contraddistingue, fanno diventare questo album quello della maturit\u00e0 della band.\nPezzi come \"Let it Slide\", il primo singolo, con il canto di Mark Arm che arriva ad essere quasi un dolce guaito, ed il drumming quasi surf rock di Dan Peters, ne fanno un classico del genere. Sull'altro singolo, \"Into the Drink\", si possono apprezzare le chitarre acustiche ed elettriche che si alternano, e su questo pezzo apprezziamo anche uno dei migliori cori creati dalla band. \"Thorn\" \u00e8 un classico rock piuttosto tirato, gi\u00e0 edito precedentemente in differenti versioni come b-side. Troviamo altre tracce di chitarre acustiche sparse qua \u00e8 l\u00e0 sul disco, per esempio su \"Move Out\", che fanno capire che la variet\u00e0 di stili nelle canzoni su questo album \u00e8 pi\u00f9 presente che nel precedente \"Mudhoney\".\nIn \"Good Enough\" possiamo sentire echi anni ottanta, anche se l'armonica suonata da Steve Turner suggerisce suoni provenienti da molto tempo prima. La produzione di Conrad Uno, che per la registrazione dell'album ha utilizzato un otto tracce solamente, pu\u00f2 indicare su alcune tracce una sorta di mancanza al suono. \u00c8 il caso di \"Something so Clear\", dove si avverte questa mancanza, che viene compensata grazie alla sovrapposizione delle chitarre, che aggiungono abbastanza potenza al pezzo. \"Broken Hands\" \u00e8 sicuramente il pezzo dove i Mudhoney sono andati un po' \"fuori di testa\", ma diversamente sempre dai pezzi del precedente lavoro, dato che il pezzo \u00e8 sicuramente di valore, compreso l'abuso finale degli amplificatori. Possiamo menzionare anche la tirata \"Shoot the Moon\", che rientra nei canoni pi\u00f9 classici dello stile Mudhoney, e la strumentale \"Fuzzgun '91\"."}
{"id": "272872", "revid": "287204", "url": "https://it.wikipedia.org/wiki?curid=272872", "title": "W\u00fa Ch\u00e9ng'\u0113n", "text": "Biografia.\nNato a Huai'an, nella attuale provincia di Jiangsu, figlio di un mercante che gli diede un'educazione confuciana, e lo fece studiare all'Universit\u00e0 Imperiale di Nanchino (predecessore dell'attuale Universit\u00e0 di Nanchino) per pi\u00f9 di 10 anni. Sembra che abbia lavorato come tutore di un principe, e che abbia tentato pi\u00f9 volte l'esame di stato come funzionario, con scarsi risultati; solo in tarda et\u00e0 gli sarebbe stato assegnato un incarico secondario, e dopo poco sarebbe stato accusato di corruzione, il che lo avrebbe spinto ad abbandonare la carriera pubblica, anche una volta dimostrata la sua innocenza.\nOpere.\nIl capolavoro.\n\u00c8 considerato l'autore di \"Il viaggio in Occidente\", uno dei quattro grandi romanzi classici della letteratura classica cinese, ma l'attribuzione \u00e8 molto discussa, soprattutto considerando il valore delle altre sue opere; \u00e8 vero che lo scrittore dimostr\u00f2 un certo gusto per il grottesco e il fantasioso, ma \u00e8 anche vero che se non fosse per quello che \u00e8 considerato il suo capolavoro sarebbe classificato come un autore secondario. Il romanzo fu pubblicato anonimo, e un'attribuzione sicura \u00e8 pressoch\u00e9 impossibile.\nAltre.\nOltre al \"Viaggio in Occidente\", Wu ha scritto numerose poesie e racconti, tra cui il romanzo \"Yuding Animals\", anche se la maggior parte sono andati perduti. Alcuni dei suoi lavori sono sopravvissuti perch\u00e9, dopo la sua morte, un membro della famiglia ha raccolto il maggior numero dei suoi manoscritti possibile e li ha compilati in quattro volumi, col titolo (tradotto in Lingua inglese) \"Remaining Manuscripts of Mr. Sheyang\". Alcune delle sue poesie sono state successivamente incluse nelle antologie contemporanee."}
{"id": "272873", "revid": "22995", "url": "https://it.wikipedia.org/wiki?curid=272873", "title": "Era della Fondazione", "text": ""}
{"id": "272874", "revid": "123370388", "url": "https://it.wikipedia.org/wiki?curid=272874", "title": "Relazione di Laplace", "text": "La legge di Laplace (o formula di Laplace) indica l'effetto della tensione superficiale tra due corpi di natura diversa.\nConsiderando il caso elementare della bolla di sapone, si verifica un salto di pressione nell'attraversamento perpendicolare dato da:\ndove:\nQuesto salto di pressione (p1 &gt; p2) determina l'esistenza del sistema \"bolla di sapone\" ed \u00e8 un tipico fenomeno che mostra l'effetto della tensione superficiale. Nel caso di superficie piana i due raggi di curvatura risultano pari a infinito, motivo per cui la differenza di pressione nel caso di superfici piane \u00e8 0.\nNel caso della bolla di sapone la differenza di pressione risulta minore di zero. Mentre per un sistema opposto (goccia di acqua in aria) la differenza di pressione risulta maggiore di zero. Questo si spiega a causa del segno dei raggi osculatori, ricordando che il raggio osculatore \u00e8 positivo se si trova nella fase liquida, e minore di zero se si trova nella fase gas."}
{"id": "272875", "revid": "1181", "url": "https://it.wikipedia.org/wiki?curid=272875", "title": "Formula di Laplace", "text": ""}
{"id": "272877", "revid": "767487", "url": "https://it.wikipedia.org/wiki?curid=272877", "title": "Candor Chasma", "text": "Il Candor Chasma \u00e8 una delle principali valli che compongono il sistema di Valles Marineris, su Marte. Si estende principalmente in direzione est-ovest, parallelamente al Melas Chasma, situato pi\u00f9 a sud, e all'Ophir Chasma, pi\u00f9 a nord; si trova inoltre ad est del Tithonium Chasma.\nLa sonda statunitense Mars Global Surveyor ha rilevato la presenza, in questa zona, di depositi stratificati, confermando le ipotesi avanzate sulla base dei dati e delle immagini gi\u00e0 precedentemente rilevate dal Mariner 9 nel 1972 e dal Viking nel 1976.\nSul letto dei canyon minori che separano il Candor Chasma dal Melas Chasma sono presenti depositi alluvionali, o comunque materiali precipitati sul fondo delle valli in seguito al ritiro dei ghiacci entro cui erano disciolti. Sono inoltre presenti rocce di origine vulcanica fortemente erose dagli agenti atmosferici."}
{"id": "272879", "revid": "339392", "url": "https://it.wikipedia.org/wiki?curid=272879", "title": "Dichiarazione di indipendenza USA", "text": ""}
{"id": "272881", "revid": "767487", "url": "https://it.wikipedia.org/wiki?curid=272881", "title": "Piece of Cake", "text": "Piece of Cake \u00e8 il terzo album dei Mudhoney, il primo per la major Reprise Records, pubblicato nel 1992."}
{"id": "272882", "revid": "121393614", "url": "https://it.wikipedia.org/wiki?curid=272882", "title": "Lussuria", "text": "La lussuria \u00e8 un vizio inteso come l'abbandono alle proprie passioni o anche a divertimenti di natura generica, senza il controllo da parte della nostra ragione e della nostra morale. Viene intesa impropriamente come una condotta dedita esclusivamente al raggiungimento del piacere sessuale, ma pu\u00f2 riferirsi in generale ad ogni forma di scherzo, riso o divertimento smodato.\nLa lussuria nelle religioni.\nIn molte confessioni religiose la lussuria \u00e8 considerata un peccato, in quanto menomazione della volont\u00e0 individuale e della capacit\u00e0 di discernere tra il bene e il male piuttosto che, come si ritiene comunemente, un \"male di per s\u00e9\", inteso come atto in s\u00e9 riprovevole. In altri particolari contesti religiosi, invece, la lussuria non rappresenta necessariamente un male.\nNel Cristianesimo in generale.\nLa definizione di \"lussuria\", anche alla luce delle mutazioni culturali intervenute nel corso dei secoli, \u00e8 stata ovviamente oggetto di variazioni interpretative. Alla visione rigoristica tradizionale si sono nel tempo contrapposte teorie pi\u00f9 o meno attenuate, ad esempio in Pietro Abelardo (che ne discettava con buona esperienza e per il quale sussisterebbe una inclinazione alla lussuria \"per complessione fisica\", cfr. peccato originale).\nSecondo la Chiesa Cattolica.\n\u00c8 per i cattolici uno dei sette vizi o peccati capitali, il \"vizio impuro\", al di fuori della norma morale.\nSecondo le elaborazioni dottrinali della teologia morale del Cattolicesimo, la lussuria \u00e8 causa di svariati effetti negativi, alcuni dei quali aventi una preminenza in ambito religioso, ed altri intervenendo pi\u00f9 specificatamente sul libero arbitrio:\nNella dottrina cattolica classica, la lussuria \u00e8 frutto della \"concupiscenza della carne\" (al pari del peccato di gola e dell'accidia) ed infrange sia il Sesto Comandamento che vieta di commettere \"atti impuri\" sia il Nono che riguarda il \"desiderare la donna d'altri\".\nFra questi atti impuri la Chiesa indica tanto le azioni concrete materialmente compiute in materia di sessualit\u00e0 non finalizzata alla riproduzione e all'unione in seno al matrimonio, quanto il solo desiderio e l'immaginazione (\"chiunque guarda una donna per desiderarla, ha gi\u00e0 commesso adulterio con lei nel suo cuore.\", Vangelo di Matteo 5,28).\nIl Catechismo della Chiesa cattolica cos\u00ec sintetizza:\nTuttavia \u00e8 interessante notare come nel Deuteronomio e nel libro dell'Esodo della Bibbia il sesto comandamento sia in realt\u00e0 \"Non commettere adulterio\"; questo rivela un'intenzione originale di focalizzarsi pi\u00f9 sulla fedelt\u00e0 coniugale, che su un pi\u00f9 generale controllo delle proprie passioni sessuali, come invece accade nel Vangelo.\nIl \"voluttuoso diletto\", come lo si chiamava in datata saggistica, \u00e8 per la Chiesa un vizio capitale e, subito dopo il peccato di superbia, \u00e8 il maggior impedimento al progresso spirituale.\nSecondo la teologia di san Tommaso d'Aquino la lussuria viene divisa in:\nLa \"fornicatio simplex\" \u00e8 una categoria intermedia fra i due modi.\nInfatti, rispetto al fine dell'atto venereo, non solo include il \"vitium contra naturam\" (che si ha \u00abin omni actu venereo ex quo generatio sequi non potest\u00bb), ma anche la fornicazione, cui pure segue la generazione di figli, ma che comunque impedisce la \u00abdebita educazione e promozione della prole nata\u00bb. Il fine procreativo va interpretato, estendendolo al compito di crescere ed educare la prole.\nIl modo \"per comparationem ad alios homines\" si identifica col peccato contro il prossimo (\"dilectio proximi\"), e pertanto quelli del primo modo (quelli rispetto al fine dell'atto) si identificano con i peccati contro s\u00e9 stessi e/o contro Dio: \"incestus\", \"adulterium\", \"stuprum\", \"raptus\" sono parte della \"dilectio proximi\", cui Tommaso aggiunge la \"fornicatio simplex\".\nLa lussuria nelle altre religioni.\nNella religione pagana classica poteva essere al contrario considerata un mezzo di contatto con il divino, come per esempio in ambito dionisiaco: fu per queste ragioni che i Baccanali furono proibiti nell'antica Roma nel 186 a.C. Esisteva inoltre la prostituzione sacra, praticata dalle sacerdotesse di alcuni templi orientali. \nAl tempo stesso per\u00f2 esisteva il culto di Estia per i greci e Vesta per i romani, che tutelavano il focolare familiare e preservavano la castit\u00e0.\nLa lussuria nel canto V della Divina commedia di Dante.\nArgomento del Canto che introduce l'ingresso nel secondo cerchio dove sono puniti i lussuriosi. Incontro con Minosse posto all'ingresso.\n\u00c8 la sera di venerd\u00ec 8 aprile (o 25 marzo) del 1300. Ingresso nel II Cerchio. Dante e Virgilio entrano nel II cerchio, sulla soglia trovano Minosse, il quale ringhia con aspetto animalesco: questo \u00e8 il giudice infernale, che ascolta le confessioni delle anime dannate e indica loro in quale cerchio sono destinate, attorcigliando Intorno al corpo la lunghissima coda tante volte quanti sono i cerchi in cui il dannato deve precipitare. Non appena Minosse vede che Dante \u00e8 vivo, lo apostrofa con durezza e lo ammonisce a non fidarsi di Virgilio, poich\u00e9 uscire dall'Inferno non \u00e8 cos\u00ec facile come entrare. Virgilio lo zittisce ricordandogli che Il viaggio di Dante \u00e8 voluto da Dio. \nSuperato Minosse, Dante si ritrova in un luogo buio, dove assiste a una \"bufera infernal\" che trascina i dannati e li sbatte da un lato all'altro del cerchio. Quando questi spiriti giungono davanti ad un baratro (\"la terribile ruina\") , emettono grida e lamenti e bestemmiano. Dante capisce immediatamente di chi si tratta: questi sono i \"lussuriosi\" che volano per l'aria formando una larga schiera simile agli storni quando volano in cielo. Dante osserva poi un'altra schiera di anime, che volano formando una lunga linea simile ad una gru in atto di volare: chiede spiegazioni a Virgilio ed il Poeta indica i nomi di alcuni dannati, che sono tutti lussuriosi morti violentemente: tra questi ci sono: Semiramide, Didone, Cleopatra, Elena (moglie di Menelao), Achille, Paride, Tristano e Paolo e Francesca. \nDante \u00e8 preso da profonda angoscia e per poco non si smarrisce."}
{"id": "272883", "revid": "767487", "url": "https://it.wikipedia.org/wiki?curid=272883", "title": "Echus Chasma", "text": "Echus Chasma \u00e8 una ripida valle presente sulla superficie marziana, delimitata dal sistema di Valles Marineris, a nord, e dalle Kasei Valles, a sud. Secondo un'ipotesi abbastanza condivisa, in passato Echus Chasma avrebbe ospitato un lago o un ghiacciaio, che si sarebbe prosciugato quando l'acqua sarebbe defluita attraverso un canale sul fondo della Kasei Vallis.\nL'acqua presente all'interno di Echus Chasma sarebbe stata portata in superficie da processi di natura vulcanica nel letto della valle, non pi\u00f9 tardi di 20 milioni di anni fa."}
{"id": "272887", "revid": "767487", "url": "https://it.wikipedia.org/wiki?curid=272887", "title": "Since We've Become Translucent", "text": "Since We've Become Translucent \u00e8 il sesto album dei Mudhoney, pubblicato nel 2002.\nIl disco.\nIl disco \u00e8 il primo dopo il loro ritorno all'etichetta indipendente Sub Pop, ed il primo con il nuovo bassista Guy Maddison. Una intera sezione di fiati compare in diversi brani."}
{"id": "272888", "revid": "287204", "url": "https://it.wikipedia.org/wiki?curid=272888", "title": "Ajunta Pall", "text": ""}
{"id": "272889", "revid": "712828", "url": "https://it.wikipedia.org/wiki?curid=272889", "title": "Lato Chiaro", "text": ""}
{"id": "272890", "revid": "767487", "url": "https://it.wikipedia.org/wiki?curid=272890", "title": "Mudhoney (album)", "text": "Mudhoney \u00e8 il primo album dei Mudhoney, pubblicato nel 1989.\nIl disco.\nIl brano \"Magnolia Caboose Babyshit\" \u00e8 in realt\u00e0 una cover di \"Magnolia Caboose Babyfinger\" dei Blue Cheer, ma nelle note di copertina \u00e8 comunque segnalata come composizione originale. Il lavoro fu inciso agli studi di registrazione \" Reciprocal Recording\" di Seattle, nel luglio del 1989."}
{"id": "272891", "revid": "125541803", "url": "https://it.wikipedia.org/wiki?curid=272891", "title": "King Kong (film 2005)", "text": "King Kong \u00e8 un film del 2005 diretto, prodotto e co-scritto da Peter Jackson. Secondo remake del film omonimo del 1933, \u00e8 interpretato da Naomi Watts, Jack Black, Adrien Brody e, tramite motion capture, da Andy Serkis nei panni di King Kong.\nLe riprese si sono svolte in Nuova Zelanda da settembre 2004 a marzo 2005. Con un budget di 207 milioni di dollari, fu il film pi\u00f9 costoso dell'epoca. Il film \u00e8 stato distribuito il 14 dicembre 2005 nelle sale negli USA, mentre in Italia e in gran parte d'Europa la pellicola \u00e8 stata distribuita nelle sale il 16 dicembre 2005.\nCon un incasso di oltre 550 milioni di dollari, divenne il quarto film con il maggior incasso nella storia della Universal Pictures all'epoca, e il quinto film di maggior incasso del 2005. Ha anche incassato ulteriori 100 milioni di dollari con le vendite in home video.\n\"King Kong\" ha ottenuto recensioni ampiamente positive da parte della critica ed \u00e8 apparso in diverse classifiche dei dieci film migliori del 2005. Il film \u00e8 stato elogiato per i suoi effetti speciali, le performance, il senso dello spettacolo e il confronto con l'originale del 1933, anche se alcune critiche si sono concentrate sulla sua durata di 3 ore. Ha vinto tre premi Oscar su quattro candidature: miglior sonoro, miglior montaggio sonoro e migliori effetti speciali. Nel 2007 la Visual Effects Society lo inser\u00ec al 38\u00ba posto dei 50 film pi\u00f9 influenti nel campo degli effetti visivi, mentre nel 2008, la rivista \"Empire\" lo inser\u00ec nella lista dei 500 film migliori della storia.\nTrama.\nNew York City, 1933. Durante la grande depressione, l'attrice di \"vaudeville\" Ann Darrow perde il lavoro. Presto sar\u00e0 assunta da Carl Denham, un eccentrico e poco affidabile regista in crisi produttiva che la convince ad essere la protagonista del suo nuovo lungometraggio esotico a fianco del famoso Bruce Baxter con promesse di successo e denaro. Ann accetta quando le viene aggiunto che il copione \u00e8 scritto da Jack Driscoll, un drammaturgo che lei ammira. La troupe di Denham si imbarca nella nave cargo SS \"Venture\", partendo verso l'Oceano Pacifico. La ciurma dell'SS \"Venture\", capitanata dal Capitano Englehorn, scopre il vero obiettivo di Denham: girare il suo film nell\"'Isola del Teschio\", una misteriosa e leggendaria terra non segnata sulle carte di navigazione.\nDopo diversi giorni di navigazione, durante le quali tra Ann e Jack nasce il tenero, la nave arriva all'Isola del Teschio, circondata da una fittissima nebbia. Jack, Carl, Baxter, Ann, Preston (l'assistente di Carl), Mike (il fonico), Herb (il cameraman) e un paio di marinai scendono a terra per esplorare il luogo, raggiungendo un villaggio deserto ai piedi di un'altissima e gigantesca muraglia. Improvvisamente il gruppo viene attaccato da dei selvaggi indigeni: Mike viene trafitto da una lancia, un marinaio rimane ucciso con una brutale mazzata al cranio e Jack viene stordito da un colpo. Ann urla terrorizzata e immediatamente, da dietro la muraglia, si ode un fortissimo e temibile ruggito. La sciamana del villaggio inizia ad indicare Ann mormorando la parola \"Kong\" quando anche Carl sta per essere ucciso ma spunta il Capitano Englehorn che salva il gruppo uccidendo a colpi di pistola alcuni nativi, mettendo cos\u00ec in fuga gli altri. Quella sera, proprio mentre l'SS \"Venture\" sta finalmente salpando, Jack scopre che Ann \u00e8 stata rapita dagli indigeni. Nel villaggio, la ragazza viene legata oltre la muraglia dai nativi. La ciurma di Englehorn arriva sparando agli indigeni ma ormai \u00e8 troppo tardi: Carl vede esterrefatto che Ann \u00e8 stata portata via da \"Kong\", un gigantesco gorilla alto 8 metri.\nEnglehorn concede a Jack e a Carl un giorno di tempo per ritrovarla. Nel frattempo Ann, in mano a Kong, nota che gli scheletri delle donne offerte in sacrificio prima di lei indossano una caratteristica collana che la strega le ha legato al collo. Kong per\u00f2 quando la vede se ne innamora e la porta con s\u00e9 nella giungla dell'Isola. Englehorn organizza un gruppo di uomini tra i quali ci sono, oltre a Jack e Carl, il primo ufficiale Hayes, l'eccentrico Lumpy (il cuoco di bordo), Choy (un altro marinaio), Jimmy (un giovane emarginato che si era clandestinamente imbarcato quattro anni prima), Herb, Preston e Baxter per ritrovare Ann e, convinto da Denham, catturare il gigantesco primate. Arrivati in un canyon, il gruppo si d\u00e0 alla fuga da un branco di \"brontosaurus baxteri\" impazziti cacciati da dei feroci \"Venatosauri\". Tre marinai vengono uccisi involontariamente dagli enormi dinosauri: uno calpestato, uno schiacciato contro una parete e l'ultimo spinto gi\u00f9 da un dirupo in cui cade assieme ad un paio dei grossi animali; Herb invece viene divorato dai Venatosauri dal momento che a parte Carl, che cerca di aiutarlo ma non pu\u00f2 uccidere gli animali in quanto senza pistola, nessuno si accorge di lui. Intanto, Ann si libera dalla presa di Kong e per non farsi attaccare, intrattiene il titanico primate eseguendo trucchi e mosse di danza. Kong non la uccide quando ella si rifiuta di continuare, cos\u00ec si limita ad abbandonarla. Nel frattempo, arrivati a una palude, Bruce Baxter decide di tornare indietro con un paio di marinai.\nIl gruppo di sopravvissuti arriva su un enorme tronco posto sopra un dirupo. Qui Kong uccide Hayes schiantandolo di sotto, dopodich\u00e9 muovendo il tronco per sradicarlo dalla roccia fa precipitare Choy che muore, e poi fa cadere i restanti avventurieri nell'abisso, tranne Preston, che riesce a scappare dal tronco prima che precipiti aggrappandosi a delle liane. Kong poi torna in tempo da Ann e la salva sconfiggendo tre Vastatosauri, immaginari eredi dei \"Tirannosauri\" e poi porta Ann nella sua tana, sul picco di una montagna. Nella gola intanto, gli unici sopravvissuti (Lumpy, Jack, Jimmy, Carl e un marinaio) si riprendono e vengono attaccati da dei mostruosi insetti giganti: Lumpy viene brutalmente divorato da alcune \"Carnictis\", sanguisughe giganti, mentre tenta di difendere il cadavere del suo amico Choy che non era riuscito a salvare prima che precipitasse, ed un marinaio da un \"Deplector\" (granchio gigantesco). Jack, Carl e Jimmy invece, cercano a stento di resistere a delle raccapriccianti cavallette giganti. I tre sopravvissuti vengono salvati da Englehorn e Baxter, che alla fine mostra del coraggio. Una volta tirati fuori dal dirupo, Jack prosegue da solo nella giungla per ritrovare Ann.\nJack raggiunge la tana del gorilla e ritrova Ann, che viene liberata mentre Kong combatte contro un branco di Terapusmordax, dei pipistrelli giganti. Afferrando una delle bestie alate, Jack e Ann fuggono dalla tana di Kong e si tuffano in un fiume, raggiungendo la muraglia gigante. Un furibondo Kong riesce a penetrare il muro, ma Carl ha fatto posizionare uno stratagemma, cosicch\u00e9 anche Kong viene legato a terra, ma vedendo Ann trascinata via da Jack, si libera e inizia a inseguirli uccidendo dei marinai, ma Carl gli tende un tranello e gli scaraventa in faccia una bottiglia di cloroformio, addormentandolo.\nTornati a New York, durante il periodo natalizio, Carl presenta il gigantesco gorilla a Broadway con il nome di \"King Kong, l'ottava meraviglia del mondo\". Baxter ha la parte dell'eroe, come convenuto, mentre Ann \u00e8 diventata una ballerina anonima di un altro teatro, poich\u00e9 ha rifiutato di partecipare allo spettacolo di Denham (cos\u00ec viene rimpiazzata da una controfigura). Infuriato dai flash delle macchine fotografiche dei reporter Kong si libera dalle sue catene e inizia a sgominare ogni cosa che incontra nel suo cammino. Il gigantesco gorilla focalizza Jack, che viene inseguito per le strade della metropoli, seminando panico e distruzione (insegue Jack perch\u00e9 sa che anche lui \u00e8 innamorato di Ann, e cerca di divorarlo). Si ferma quando Ann lo raggiunge e si lascia portare con lui. Ann e Kong passano un momento pacifico sul laghetto ghiacciato di Central Park, quando vengono improvvisamente interrotti dal fuoco dell'esercito americano. Kong si arrampica sull'Empire State Building, dove si scontra con i biplani dell'esercito. Nonostante riesca ad abbatterne alcuni, Kong alla fine soccombe e dopo aver guardato per l'ultima volta la sua amica Ann, si lascia cadere nel vuoto. Poco dopo, Ann viene raggiunta da Jack, mentre gi\u00f9 a terra i giornalisti circondano il corpo di Kong. Dopo che un uomo sostiene che siano stati gli aeroplani ad uccidere Kong, Carl Denham li smentir\u00e0 dicendo che non sono stati loro, ma che \"\u00e8 stata la bella ad uccidere la bestia\".\nProduzione.\nLa pre-produzione del film \u00e8 iniziata a gennaio 2004 mentre le riprese del film sono iniziate il 6 settembre 2004 e si sono concluse il 22 marzo 2005; molti set del film sono stati girati in Nuova Zelanda, mentre gli interni sono stati realizzati negli studi della Universal Pictures in California; per molte scene interne \u00e8 stata utilizzata la tecnologia \"green screen\" come era gi\u00e0 accaduto con la trilogia de Il Signore degli Anelli. Il budget del film \u00e8 stato di circa 207 milioni di dollari.\nColonna sonora.\nLa colonna sonora \u00e8 stata composta da James Newton Howard.\nPochissimi mesi prima dell'uscita del film l'autore delle musiche originariamente scritturato, il compositore canadese Howard Shore (vincitore del premio Oscar per due episodi della recente trasposizione cinematografica della trilogia de \"Il Signore degli Anelli\", sempre ad opera di Jackson), \u00e8 stato improvvisamente sostituito per volont\u00e0 della casa di produzione da Newton Howard, nonostante la sua partitura fosse stata gi\u00e0 completamente scritta.\nPoco o nulla \u00e8 trapelato sulle ragioni della sostituzione, salvo che la musica di Shore era parsa troppo \"intellettuale\" e poco consona alle molte scene d'azione del film. La colonna sonora definitiva \u00e8 parzialmente disponibile su CD (prodotta dall'etichetta Decca Records). Al momento non \u00e8 dato sapere se anche la partitura respinta di Howard Shore otterr\u00e0 una commercializzazione.\nEffetti speciali.\nPer dare i movimenti in digitale a King Kong, l'attore britannico Andy Serkis ha utilizzato la tuta dotata di sensori per i movimenti, la stessa usata nella trilogia de \"Il Signore degli Anelli\" per interpretare Gollum. Inoltre Jackson ha dato un ruolo in \"carne e ossa\" a Serkis, quello di Lumpy il cuoco.\nAccoglienza.\nIncassi.\nIl film ha avuto un ottimo successo mondiale: ha incassato, a livello internazionale, posizionandosi al 5\u00ba posto nella classifica dei film pi\u00f9 visti nel 2005; negli Stati Uniti il film ha incassato, in totale, \n mentre nelle sale italiane ha incassato .\nCritica.\nIl film ha ottenuto un'ottima percentuale di critiche. Jackson si \u00e8 rivelato un imitatore degli anni trenta del Novecento pari all'imitatore che \u00e8 stato dell'universo tolkieniano nei film tratti da \"Il Signore degli Anelli\".\nSu Rotten Tomatoes il film ha un indice di gradimento dell'84%, basato su 267 recensioni e con un voto medio di 7,68/10; il consenso critico del sito web recita: \"Dotato di effetti speciali all'avanguardia, performance fantastiche e un maestoso senso dello spettacolo, il remake di King Kong di Peter Jackson \u00e8 una potente epopea fedele allo spirito dell'originale del 1933\".\nSu Metacritic, il film ha un punteggio di 81 su 100, basato sul parere di 39 critici, che indica \"un plauso universale\".\n\u00c8 stato inserito nelle liste \"top ten\" di diversi critici. Alcuni hanno criticato il film per aver mantenuto gli stereotipi razzisti che erano stati presenti nel film del 1933, anche se non \u00e8 stato suggerito che Jackson lo avesse fatto intenzionalmente.\nNel 2008, la rivista \"Empire\" ha inserito \"King Kong\" nella lista dei 500 migliori film della storia.\nEdizione home video.\nContemporaneamente all'uscita del film nelle sale, \u00e8 stato distribuito sul mercato DVD un cofanetto contenente i \"production diaries\".\nIl 29 marzo 2006, distribuito da Universal, \u00e8 uscito il DVD del film in duplice edizione: quella a doppio disco, ricca di contenuti extra (i post-production diaries, un documentario su Skull Island e uno sulla New York del 1933), e quella a disco singolo. Nel 2007 \u00e8 stata messa in commercio la versione ad alta definizione del film in HD DVD.\nSuccessivamente \u00e8 stata pubblicata anche \"l'edizione estesa\", con nuove scene mai viste al cinema, come era successo nei precedenti film di Peter Jackson nella trilogia de \"Il Signore degli Anelli\".\nAltri media.\nVideogioco.\nNel 2005 \u00e8 uscito il videogioco ufficiale del film, \"\", sviluppato da Ubisoft e pubblicato per PlayStation 2, Xbox, GameCube, Microsoft Windows, Xbox 360, PlayStation Portable, Nintendo DS e Game Boy Advance.\nLibri e fumetti.\nIl film ha avuto un'omonima trasposizione letteraria, scritta da Christopher Golden e pubblicata da Pocket Star Books il 13 dicembre 2005.\nIl 25 marzo 2005 \u00e8 stato pubblicato un romanzo prequel del film intitolato \"King Kong: The Island of the Skull\", scritto da Matthew Costello e pubblicato anch'esso da Pocket Star. Il libro documenta le vite dei personaggi principali prima degli eventi della pellicola, e introduce il personaggio originale Sam Kelley, colui che disegn\u00f2 la mappa dell'isola del teschio trovata nel film.\nNel novembre 2005, Weta Workshop ha pubblicato \"The World of Kong: A Natural History of Skull Island\", una guida immaginaria sulla storia, flora e fauna dell'Isola del Teschio. Lo stesso anno furono pubblicati diversi libri per bambini basati sul film: \"Kong's Kingdom\" (di Julia Simon-Kerr, Peter Bollinger e Robert Papp), \"The Search for Kong\" (di Catherine Hapka, Peter Bollinger e Robert Papp), \"Meet Kong and Ann\" (scritto da Jennifer Frantsz e illustrato da Peter Bollinger e Robert Papp), \"Escape from Skull Island\" e \"King Kong: The Junior Novel\" (entrambi di Laura J. Burns e Melinda Metz).\nIl 13 dicembre 2005 \u00e8 stato pubblicato \"The Making of King Kong: The Official Guide to the Motion Picture\", guida ufficiale sulla produzione della pellicola ad opera di Jenny Wake.\nNel 2006, Dark Horse Comics e DH Press hanno pubblicato un romanzo a fumetti basato sulla pellicola, intitolato \"King Kong: The 8th Wonder of the World\", scritto da Christian Gossett e illustrato da Dustin Weaver.\nAttrazioni.\nil 1\u00ba luglio 2010, all'interno dell Studio Tour degli Universal Studios Hollywood, \u00e8 stata inaugurata un'attrazione basata sul film, chiamata \"King Kong: 360 3-D\". Progettata da Peter Jackson e dalla Weta Digital, essa ha rimpiazzato l'attrazione \"King Kong Encounter\" (basata sul film omonimo del 1976) andata distrutta nel 2008 a causa di un incendio. L'attrazione \u00e8 un simulatore 4D di una battaglia fra King Kong e dei V-Rex.\nIl 13 luglio 2016 \u00e8 stata inaugurata una dark ride basata sul film, chiamata \"Skull Island: Reign of Kong\", nel parco di divertimenti Islands of Adventure dell'Universal Orlando Resort.\nMerchandising.\nIn occasione dell'uscita del film, la Playmates ha distribuito una linea di giocattoli basata sui personaggi e le creature del film, tra cui action figure e peluche, nota come \"Kong - The 8th Wonder of the World\", distribuita in Italia dalla Giochi Preziosi.\nSequel cancellato e reboot.\nNel marzo 2021, Adam Wingard ha rivelato in un'intervista che Peter Jackson gli propose di dirigere un sequel del film, intitolato \"Skull Island\" (\"Isola del Teschio\"), che tuttavia non venne mai realizzato. Ha dichiarato: \"Dobbiamo tornare indietro nel tempo fino al 2013 o gi\u00f9 di l\u00ec, quando \"You're Next\" stava per uscire nelle sale. Non so come ma Peter Jackson \u00e8 riuscito a vedere una prima versione di \"You\u2019re Next\" e voleva che dirigessi il sequel del suo film \"King Kong\" [...] Ma questo film \u00e8 stato girato alla Universal, e in qualche modo i diritti di King Kong sono finiti alla Warner Bros. Quel film \u00e8 finito nel dimenticatoio.\" Il film sarebbe stato scritto da Simon Barrett. Secondo Wingard, inizialmente Jackson aveva intenzione di ambientarlo durante la prima guerra mondiale, il che lo avrebbe quindi reso un prequel, ma poich\u00e9 lo studio non sembrava interessato, lui e Barrett proposero di ambientarlo nel presente. Wingard ha inoltre affermato di aver discusso della sceneggiatura con Mary Parent, l'allora vice-presidente della Produzione Globale della Universal: \nNel 2017 la Warner distribu\u00ec \"\", un film originale su King Kong e secondo capitolo del MonsterVerse, che non possiede alcun legame con il film di Jackson. Wingard ha successivamente diretto il quarto capitolo del MonsterVerse, \"Godzilla vs. Kong\" (2021)."}
{"id": "272893", "revid": "767487", "url": "https://it.wikipedia.org/wiki?curid=272893", "title": "La ragazza che sapeva troppo (film 1963)", "text": "La ragazza che sapeva troppo \u00e8 un film del 1963, diretto da Mario Bava; fu la sua ultima pellicola realizzata in bianco e nero.\n\u00c8 generalmente considerato come il capostipite del giallo all'italiana.\nTrama.\nL'americana Nora Davis arriva in Italia per trascorrere una vacanza, ma fin dal suo sbarco a Roma le cose prendono una piega spiacevole, quando in aeroporto il suo vicino di posto in aereo, con cui ha fatto conoscenza, viene arrestato per traffico di droga. \n\u00c8 solo l'inizio, perch\u00e9 l'attende una prima notte che si rivela un autentico incubo: l'anziana signora che la ospita ha un malore fatale, Nora esce in cerca di aiuto e in una Trinit\u00e0 dei Monti deserta viene derubata, subisce un colpo alla testa e crede di assistere ad un omicidio, prima di perdere conoscenza.\nNora si risveglia in ospedale, dove il suo racconto dell'omicidio \u00e8 preso per vaneggiamenti da ubriaca o pazza. Per sua fortuna \u00e8 presente anche il dottor Marcello Bassi, che assisteva la sua anziana ospite e ha avuto modo di conoscerla al suo arrivo. Al funerale Nora conosce un'amica della defunta, Laura Craven-Torrani, che le offre di occupare la propria casa, durante la sua assenza per un viaggio in Svizzera, dal marito. \u00c8 proprio in quella casa che la giovane scopre, attraverso dei ritagli di giornale, che un delitto identico a quello a cui ha assistito \u00e8 avvenuto davvero, anni prima, ad opera del cosiddetto \"killer dell'alfabeto\" (i cognomi delle sue tre vittime avevano iniziali consecutive), e la vittima \u00e8 stata la sorella di Laura. \u00c8 possibile quindi che lei abbia avuto una sorta di visione di quanto avvenuto in passato.\nMentre Marcello tenta di distrarla facendole visitare Roma e si innamora di lei, Nora, appassionata di letteratura poliziesca, \u00e8 invece ben decisa a scoprire la verit\u00e0 sul presunto delitto di cui \u00e8 convinta di essere stata testimone. Le sue indagini la portano a Andrea Landini, il giornalista che a suo tempo aveva seguito le vicende del \"killer dell'alfabeto\", il quale aveva contribuito, con i suoi articoli, a far arrestare un uomo ma poi, convinto della sua innocenza, era stato ossessionato dal desiderio di scagionarlo fino a farsi licenziare.\nQuando Landini viene ritrovato morto, apparentemente suicida, con una confessione battuta alla sua macchina da scrivere, sembra sia tutto finito. A questo punto, la ragazza sta per tornare in America, ma poi vede sul giornale la foto della vittima dell'omicidio a cui ha effettivamente assistito, il cui corpo \u00e8 stato appena ritrovato, e si imbatte in casa nel professor Torrani, che riconosce come l'uomo visto quella terribile notte, ma che \u00e8 stato appena accoltellato a morte dal vero assassino che si rivela essere la moglie Laura.\nVisibilmente folle, le confessa in tutta tranquillit\u00e0 che le prime vittime erano state del tutto casuali e l'unico vero obiettivo era la sorella, per una banalissima questione ereditaria, e sta per uccidere infine anche lei quando viene per\u00f2 raggiunta da due colpi di pistola sparati dal marito morente.\nLasciati alle spalle quei giorni drammatici, mentre Nora e Marcello ammirano la citt\u00e0 dalla terrazza del Pincio, come una qualsiasi coppia di innamorati, la giovane per un momento viene colta dal dubbio che tutta l'orribile vicenda sia stata solo una visione causata dalla sigaretta alla marijuana offertale in aereo.\nAnalisi formale.\n\"La ragazza che sapeva troppo\" \u00e8 il film che fonda il genere giallo italiano. In questo film, secondo Alberto Pezzotta, sono infatti presenti molti espedienti retorici che verranno usati in seguito da altri registi:\nCritica.\nIl film \u00e8 considerato in tutto il mondo un cult movie. Morando Morandini nel suo \"Dizionario dei film\" loda questo \"esercizio di regia anche perch\u00e9 la paura e il fantastico non nascono dal buio, dall'ombra, ma dalla luce in un suggestivo bianconero\".\nColonna sonora.\nI titoli di testa sono accompagnati dalla canzone \"Furore\", cantata da Adriano Celentano, che ritorna poi nel corso del film, in una scena anche distorta dalla velocit\u00e0 errata di riproduzione."}
{"id": "272894", "revid": "110157", "url": "https://it.wikipedia.org/wiki?curid=272894", "title": "Under a Billion Suns", "text": "Under a Billion Suns \u00e8 il settimo album dei Mudhoney, pubblicato nel marzo del 2006."}
{"id": "272896", "revid": "33689", "url": "https://it.wikipedia.org/wiki?curid=272896", "title": "Turbotecnica", "text": ""}
{"id": "272902", "revid": "2194416", "url": "https://it.wikipedia.org/wiki?curid=272902", "title": "Analogia (diritto)", "text": "L'analogia, in diritto, \u00e8 un procedimento logico di carattere \"interpretativo\", utilizzato nel diritto in relazione all'attivit\u00e0 di giurisdizione. Esso ha luogo allorquando, a fronte di una lacuna dell'ordinamento giuridico, il giudice si veda nella necessit\u00e0 di dover offrire un obiettivo criterio di valutazione giuridica, in ordine a categorie di soggetti o di rapporti, il cui \"status\" o la cui regolamentazione non appaia espressamente contemplata dalla lettera della norma.\nCaratteristiche.\nPremessa necessaria al ricorso all\"'analogia legis\" \u00e8 il riscontro di una medesima giustificazione economico-giuridica (o \"ratio\") a fondamento nei due casi: quello contemplato e quello non contemplato dalla legge. \u00c8 ci\u00f2 che, gi\u00e0 nel Digesto, si soleva esprimere attraverso il brocardo latino \"ubi eadem legis ratio, ibi eadem legis dispositio\" (Trad. \"ove ricorre la medesima \"ratio legis\", l\u00ec deve ricorrere la medesima disposizione\").\nL'analogia consiste, quindi, nel ricavare una regola di giudizio per quel caso concreto che non appaia espressamente disciplinato dalla legge, tramite l'applicazione della norma prevista per un caso che appaia simile per \"ratio\" (\"analogia legis\"), oppure tramite l'applicazione dei principi generali dell'ordinamento giuridico(\"analogia juris\").\nTipologie.\nL'analogia pu\u00f2 essere di due specie:\nSi deve, per\u00f2, considerare che l'uno e l'altro procedimento analogico si caratterizzano per il risalire dal caso concreto ad un principio, o ratio, che consiglia per lo stesso un determinato trattamento: nel caso della analogia legis di tale principio \u00e8 gi\u00e0 disponibile una esemplificazione (nella disposizione la cui applicazione si va ad estendere), nella analogia iuris la esemplificazione manca (anche se il principio, comunque, \u00e8 ricostruito attraverso esempi).\nNel mondo.\nItalia.\nNell'ordinamento giuridico italiano il ricorso all'analogia \u00e8 disciplinato dall'art. 12, 2\u00b0 co., delle \"disposizioni sulla legge in generale\" (o \"preleggi\"), poste in capo al Codice Civile. Sono previste delle eccezioni ai sensi dell'art. 14 delle \"preleggi\". Il procedimento analogico \u00e8 esplicitamente escluso in relazione a:\nAll'analogia si fa ricorso nell'interpretazione della legge civile, per evitare che il giudice, cui \u00e8 devoluta una controversia, non trovi nell'ordinamento giuridico una norma che sia esattamente calzante per la fattispecie che egli deve esaminare (si dice in proposito che la legge civile non ha lacune).\nPer il principio del \"favor rei\", nel diritto penale deve applicarsi sempre la norma pi\u00f9 favorevole all'imputato, e pertanto, in linea generale, quella branca giuridica esclude il ricorso all'analogia per il principio di tassativit\u00e0 tipica di tale branca del diritto.."}
{"id": "272903", "revid": "767487", "url": "https://it.wikipedia.org/wiki?curid=272903", "title": "Scarlet Diva", "text": "Scarlet Diva \u00e8 un film italiano del 2000, primo lungometraggio diretto interamente dall'attrice e regista esordiente Asia Argento.\nNel 2017 Asia Argento ha dichiarato che il film fu ispirato alla propria esperienza (vissuta in prima persona) del caso Weinstein.\nTrama.\nIl film narra la vita tormentata di una giovane attrice di successo, interpretata dalla stessa Asia Argento, caratterizzata da una forte inquietudine e un opprimente senso di solitudine, in un mondo cinico ed arido quale quello dello spettacolo, tra incontri fugaci - spesso inappaganti ed umilianti - e l'esperienza drogastica.\nGirato con una video camera digitale a mano, la vicenda itinerante tra l'Europa e l'America, si articola con delle riprese veloci, quasi un appunto di viaggio, caratterizzato da flashback, tra i quali un episodio traumatico dell'infanzia della protagonista, in cui il ruolo materno \u00e8 interpretato da Daria Nicolodi, madre dell'attrice."}
{"id": "272910", "revid": "785863", "url": "https://it.wikipedia.org/wiki?curid=272910", "title": "Terminator 2 - Il giorno del giudizio", "text": "Terminator 2 - Il giorno del giudizio (\"Terminator 2: Judgment Day\") \u00e8 un film del 1991 co-sceneggiato, prodotto e diretto da James Cameron. \u00c8 il sequel di \"Terminator\" (1984) e secondo capitolo dell'omonimo franchise. La trama segue Sarah Connor (interpretata da Linda Hamilton) e il figlio di dieci anni John (Edward Furlong, qui al suo esordio) mentre vengono inseguiti da un nuovo Terminator pi\u00f9 avanzato, il T-1000 (Robert Patrick), inviato indietro nel tempo per uccidere John e impedirgli di diventare il capo della resistenza umana; i due vengono aiutati da un secondo Terminator (Arnold Schwarzenegger), identico a quello inviato nel 1984 per uccidere Sarah.\nLa produzione di \"Terminator 2\" richiese un budget di circa 100 milioni di dollari (il pi\u00f9 alto fino ad allora), speso in gran parte per le riprese e gli effetti speciali. Gli effetti visivi del film videro grandi progressi nella CGI, tra cui il primo utilizzo del movimento umano naturale per un personaggio generato al computer e il primo protagonista parzialmente generato al computer. Proiettato in anteprima a Century City il 1\u00ba luglio 1991 e distribuito negli Stati Uniti dalla TriStar Pictures due giorni dopo, \"Terminator 2\" fu un successo critico e commerciale (fu il maggior incasso dell'anno) e influenz\u00f2 la cultura popolare, in particolare l'uso degli effetti visivi nei film, oltre a ricevere numerosi premi tra cui quattro Oscar. Il film ebbe altri sequel, a partire da \"Terminator 3 - Le macchine ribelli\" (2003). \"Terminator - Destino oscuro\" (2019), co-prodotto da Cameron, fa da sequel diretto a \"Terminator 2\" ignorando i film successivi.\nTrama.\nNel 1995 Sarah Connor \u00e8 rinchiusa in un manicomio criminale da quando, dopo la nascita del figlio John, ha tentato di far esplodere una fabbrica di computer e di armamenti militari destinati al progetto riguardante il supersistema informatico Skynet. Tutti la ritengono una pazza psicotica che minaccia continuamente una fine del mondo che avverr\u00e0, secondo quanto narrato dal defunto Kyle Reese, il 29 agosto 1997. Il figlio di Sarah, John, \u00e8 ora in affido presso una famiglia di Los Angeles.\nDal futuro giungono due Terminator. Un modello T-1000 avanzato composto di metallo mutaforma capace di assumere le sembianze di chiunque o di qualsiasi oggetto di massa analoga con cui venga a contatto, in grado anche di plasmare le sue stesse parti del corpo in armi da taglio (armi a distanza con ingranaggi o componenti chimiche come pistole e bombe non possono essere riprodotte). L'altro terminator \u00e8 un modello T-800, endoscheletro metallico ricoperto di tessuti vivi, con l'incarico di proteggere il giovane John ed esteriormente identico a quello inviato dieci anni prima per uccidere Sarah.\nIl T-800 rintraccia John presso una sala giochi, salvandolo dal T-1000 che ha preso le sembianze di poliziotto e lo insegue per ucciderlo. Dopo una rocambolesca fuga nei canali fluviali di Los Angeles, il Terminator spiega a John la situazione: il John Connor del 2029 compir\u00e0 un'incursione in una base dei cyborg di Skynet e ne programmer\u00e0 uno perch\u00e9 svolga il compito di difensore di s\u00e9 stesso nel 1995 dal T-1000 inviato dal micidiale network. Imponendogli di non uccidere umani, John ordina al T-800 di liberare la madre dal manicomio criminale in cui \u00e8 rinchiusa: la raggiungono proprio mentre lei sta attuando un'evasione. Prevedendo questa mossa, il T-1000 li raggiunge ma fallisce nell'uccidere John. Scappati a bordo di un'auto rubata viaggiano per il deserto della California, dove raggiungono un contrabbandiere di armi pesanti amico di Sarah.\nDurante il tragitto, Sarah si fa dare dal Terminator informazioni sui fatti del 1997 che porteranno allo scoppio della guerra nucleare. Il cyborg le svela che l'uomo pi\u00f9 direttamente responsabile si chiama Myles Dyson, il direttore della Cyberdyne Systems Corporation, il quale, dieci anni prima, rinvenne i rottami del primo Terminator (un chip e un braccio), da cui sono partite le ricerche per lo sviluppo di un esercito di Terminator, lo stesso che nel futuro dar\u00e0 battaglia all'umanit\u00e0, nonch\u00e9 le ricerche che negli anni novanta stanno portando alla creazione di Skynet su commissione del governo.\nDecisa a cambiare la storia, Sarah scappa di nascosto con l'intento di uccidere Dyson nel presente. Giunta sul posto, Sarah non riesce ad uccidere Dyson vedendolo insieme alla moglie e al figlio. John e il T-800 arrivano poco dopo e mettono Dyson al corrente di ci\u00f2 che le sue ricerche causeranno al mondo nel giro dei prossimi anni. Dyson, stravolto nell'apprendere le nefaste conseguenze delle sue ricerche, decide di distruggere tutti i suoi progetti e di accompagnare i tre alla Cyberdyne Systems dove sono custoditi il chip e il braccio cibernetico del primo Terminator usati come base iniziale per il progetto, per distruggerli.\nNella notte, i quattro raggiungono la Cyberdyne Systems, riescono nel loro intento e fuggono portandosi via i rottami del primo Terminator, ma l'intervento della polizia e del T-1000 complica loro le cose. Dyson muore durante un'esplosione.\nRiusciti a fuggire, i tre vengono inseguiti dal T-1000 che riesce a ferire Sarah. All'interno di una fonderia affrontano il cyborg formato da una lega polimetallico-mimetica, che sconfigge il T-800. Proprio mentre il T-1000 sembra avere il sopravvento, l'obsoleto T-800 riesce a farlo cadere in una vasca di acciaio fuso, dove viene sciolto e non pu\u00f2 pi\u00f9 ricomporsi. Il T-800, insieme ai rottami sottratti alla Cyberdine Systems, incapace di auto-terminarsi, si fa calare nella vasca di acciaio fuso: \u00e8 infatti importante che ogni campione di tecnologia cibernetica e informatica venga distrutto, altrimenti non vi sar\u00e0 speranza di evitare gli eventi apocalittici del 1997. John piange per la morte del T-800, e Sarah, per la prima volta da anni, smette di vedere il futuro come un libro gi\u00e0 scritto ma si accende la speranza di un futuro migliore.\nProduzione.\nPre-produzione.\nGi\u00e0 poco dopo l'uscita di \"Terminator\" si cominci\u00f2 a parlare di un potenziale sequel, ma diversi problemi in sospeso preclusero una tale produzione. C'erano limitazioni tecniche relative alla CGI, un aspetto vitale del film che sarebbe stato cruciale nella creazione del Terminator T-1000. La produzione del film di James Cameron \"The Abyss\" (1989) forn\u00ec la dimostrazione del concetto necessario per risolvere in modo soddisfacente le preoccupazioni tecniche. Forse ancor pi\u00f9 gravi erano le dispute sulla propriet\u00e0 intellettuale tra la Hemdale Film Corporation, che possedeva il franchise e ostacolava gli sforzi per produrre un sequel, e la Carolco Pictures. Dato che la Hemdale stava avendo problemi finanziari, Schwarzenegger invit\u00f2 Mario Kassar, capo della Carolco, a fare un'offerta per i diritti: \"Ho ricordato a Mario che \u00e8 qualcosa che abbiamo cercato per quattro anni, e che dovrebbe essere lui a giocarsi il tutto per tutto per accordarsi, costi quel che costi\". La Carolco alla fine pag\u00f2 alla Hemdale cinque milioni di dollari per il franchise nel 1990, risolvendo lo stallo legale.\nLa fine delle controversie legali coincise con la disponibilit\u00e0 di Cameron a dirigere il sequel. Sotto il nome di T2 Productions, James e i co-produttori Stephanie Austin e B. J. Rack affittarono un ufficio a North Hollywood prima di iniziare ad assemblare la troupe per \"Terminator 2\". Adam Greenberg, che aveva lavorato a \"Terminator\" e \"Ghost - Fantasma\" (1990), divenne il direttore della fotografia, mentre Joseph Nemec III, che aveva lavorato con Cameron in \"The Abyss\", fu incaricato della scenografia. Il team condusse una ricerca nazionale per un'acciaieria adatta al climax del film, selezionandone una inattiva a Fontana dopo settimane di trattative. Individuare un potenziale edificio della Cyberdyne fu pi\u00f9 difficile, poich\u00e9 il sito ospitava numerose acrobazie, sparatorie ed esplosioni. Una zona industriale a Fremont fu infine affittata per tutta la durata della produzione del film. Cameron e William Wisher completarono la bozza di sceneggiatura di 140 pagine il 10 maggio 1990, e il 15 luglio il primo progetto di riprese era stato distribuito al cast e alla troupe; i particolari della tecnicamente dettagliata sceneggiatura erano avvolti nella segretezza. Sia le sei settimane per la sceneggiatura sia l'accelerata tabella di marcia del film servirono a permettere l'uscita nel giorno dell'Indipendenza del 1991.\nCast.\nIl cast fu completato da Jenette Goldstein e Xander Berkeley, che interpretano i genitori adottivi di John, Janelle e Todd Voight. S. Epatha Merkerson interpreta Tarissa Dyson, la moglie di Miles. C\u00e1stulo Guerra interpreta Enrique Salceda, l'amico di Sarah che le fornisce armi. Danny Cooksey interpreta Tim, l'amico di John. Michael Biehn torn\u00f2 a interpretare Kyle Reese, un soldato del 2029, in una breve apparizione nel sogno di Sarah; la scena non fu inclusa nella versione cinematografica del film, ma fu ripristinata nelle versioni estese. Il figlio di Hamilton, Dalton Abbott, interpreta il piccolo John nel sogno ambientato nel parco giochi. Sven-Ole Thorsen interpret\u00f2 una guardia di sicurezza quando John \u00e8 in Galleria con il suo amico Tim. DeVaughn Nixon interpret\u00f2 Danny Dyson, il figlio di Miles e Tarissa.\nRiprese.\nLa lavorazione di \"Terminator 2\" dur\u00f2 171 giorni tra il 9 ottobre 1990 e il 28 marzo 1991, durante i quali la troupe gir\u00f2 nel deserto del Mojave prima di visitare 20 location diverse tra California e Nuovo Messico. Queste si estendevano dall'affollato centro commerciale di Santa Monica Place, dove i due Terminator convergevano su John, con brevi inquadrature provenienti dal MainPlace Mall e dal Los Cerritos Center, ai canali di scolo nella San Fernando Valley, che ospitarono l'inseguimento tra i Terminator e John; un fiume dovette essere reindirizzato per consentire le riprese sui canali altrimenti bagnati. Cameron e la sua troupe girarono \"Terminator 2\" anche al Corral Bar e al Lake View Medical Center (nel film trasformato nel Pescadero State Hospital), entrambi situati a Lake View Terrace. Le riprese in esterni della Cyberdyne furono girate in un edificio di uffici all'angolo tra Gateway Boulevard e Bayside Parkway a Fremont. Lavorando con circa mille membri della troupe, il team di produzione supervision\u00f2 numerose acrobazie e sequenze di inseguimenti, il pi\u00f9 notevole dei quali si svolse sulla Terminal Island Freeway da Los Angeles a Long Beach, prima del climax del film. 16\u00a0km di cavi elettrici furono posti per illuminare l'inseguimento notturno, che vide un incidente in elicottero su vasta scala, un'autobotte slittante e altri armamentari elaborati.\nLa sorella gemella di Hamilton, Leslie, fu utilizzata in alcune inquadrature che richiedevano due Sarah, incluse una scena in cui Sarah e John eseguono le riparazioni sulla testa del Terminator (cancellata dalla versione cinematografica, ma ripristinata nell'edizione estesa) e quella in cui il T-1000 impersona Sarah. Leslie interpreta la \"Sarah\" pi\u00f9 lontana, alternandosi tra la vera Sarah e il T-1000 in base alla posizione della cinepresa. Un'altra coppia di gemelli, Don e Dan Stanton, fu impiegata per rappresentare la scena in cui il T-1000 impersona una guardia al manicomio.\nPer il film fu impiegato un budget senza precedenti di almeno 94 milioni di dollari \u2013 3,5 volte il costo di un film medio e circa 15 volte il budget di 6,4 milioni di \"Terminator\". Una parte significativa di esso and\u00f2 ai salari di cast artistico e tecnico. Secondo \"The Daily Sentinel\" e \"The Daily Beast\", Schwarzenegger ricevette un business jet Gulfstream III da 11-12 milioni, mentre 5-6 milioni furono assegnati allo stipendio di James Cameron. La produzione in s\u00e9, che includeva effetti speciali e acrobazie, ammont\u00f2 a 51 milioni. Nonostante le spese significative, il film aveva quasi recuperato il budget prima della sua uscita. I diritti mondiali furono venduti per 65 milioni, quelli per l'home video per 10 milioni e quelli televisivi per 7 milioni.\nEffetti speciali.\n\"Terminator 2\" fece ampio uso della computer-generated imagery per dar vita ai due Terminator. L'uso di tale tecnologia fu il pi\u00f9 ambizioso dai film di fantascienza \"Tron\" (1982) e \"Giochi stellari\" (1984), e sarebbe stato parte integrante del successo critico del film. La CGI fu necessaria in particolare per il T-1000, una struttura in \"poli-lega mimetica\" (metallo liquido), poich\u00e9 il personaggio mutaforma pu\u00f2 trasformarsi in chiunque tocchi. La maggior parte degli effetti chiave dei Terminator vennero forniti dalla Industrial Light &amp; Magic per la computer grafica e da Stan Winston per gli effetti pratici. La creazione degli effetti visivi cost\u00f2 5 milioni e richiese 35 persone tra animatori, informatici, tecnici e artisti, e dieci mesi di produzione. Nonostante la notevole quantit\u00e0 di tempo necessario per realizzarla, la CGI fu impiegata solo per cinque minuti di film in totale. Per produrre pupazzi articolati ed effetti prostetici fu ingaggiato lo studio di Stan Winston, che era anche responsabile degli effetti dello scheletro metallico del T-800. Il supervisore degli effetti visivi della ILM, Dennis Muren, osserv\u00f2: \"Non abbiamo ancora perso lo spirito di stupore quando vediamo ... [gli effetti visivi del T-1000] arrivare\".\nPer la scena dell'incubo nucleare di Sarah, Robert e Dennis Skotak della 4-Ward Production costruirono un paesaggio urbano di Los Angeles utilizzando modellini realistici di edifici, strade e veicoli. La coppia, dopo aver studiato veri filmati di test nucleari, simul\u00f2 l'esplosione nucleare usando mortai ad aria per abbattere il paesaggio urbano.\nColonna sonora.\nAlbum.\nLa colonna sonora di Brad Fiedel fu pubblicata in CD e musicassetta col titolo \"Terminator 2: Judgment Day (Original Motion Picture Soundtrack)\". L'album rimase sei settimane sulla Billboard 200, raggiungendo il 70\u00ba posto. L'album \u00e8 stato ripubblicato nel 2010 dalla Silva Screen Records e includeva un opuscolo da collezione.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dalla C.D.C. presso la Doppiaggio Margutta e diretto da Cesare Barbetti su dialoghi di Alberto Piferi. Il cast vocale fu completamente rinnovato rispetto al primo film e furono anche corretti gli errori di adattamento l\u00ec commessi, ma anche in questo caso la frase \"I'll be back\" non fu tradotta letteralmente in \"Torner\u00f2\", venendo adattata in \"Torno presto\".\nEdizioni home video.\nIl film fu distribuito in VHS in America del Nord nel novembre 1991. Il 24 novembre 1993 fu distribuita in VHS e laserdisc l'edizione speciale, comprensiva di 17 minuti di scene inedite. In Italia la versione cinematografica fu distribuita in VHS nel settembre 1992 dalla Pentavideo e in seguito dalla Cecchi Gori Home Video.\nIn America del Nord la versione cinematografica fu distribuita per la prima volta in DVD dalla Live Home Video il 22 ottobre 1997 e dalla Artisan il 3 luglio 1999. La stessa societ\u00e0 l'anno successivo pubblic\u00f2 una \"Ultimate Edition\" a due dischi che includeva il film nella versione cinematografica, nell'edizione speciale e nella nuova versione estesa. Quest'ultima presenta due nuove scene: una in cui il T-1000 ispeziona la camera di John e un finale alternativo in cui un'anziana Sarah Connor guarda un adulto John, diventato un senatore degli Stati Uniti, che gioca con sua figlia in un parco giochi di Washington nell'anno 2029, narrando che il Giorno del Giudizio non \u00e8 mai arrivato. Nell'edizione sono inclusi anche numerosi contenuti speciali. La Artisan il 17 giugno 2003 pubblic\u00f2 anche un \"Extreme DVD\" che include l'edizione speciale, alcuni contenuti extra e tre funzionalit\u00e0 DVD-ROM: un \"Infiltration Unit Simulator\", il \"T2 FX Studio\" (un'applicazione in cui le immagini di una persona possono essere importate e trasformate in un T-800 o T-1000) e lo \"Skynet Combat Chassis Designer\" (un programma in cui gli spettatori possono costruire una macchina da combattimento ed essere in grado di monitorare i progressi online). L'Extreme DVD contiene anche una versione cinematografica di \"Terminator 2\" in WMV HD, in cui il film poteva essere visto per la prima volta in formato Full HD 1080p. La Cecchi Gori invece pubblic\u00f2 in Italia la versione cinematografica il 6 dicembre 2000 in edizione a due dischi (con alcuni extra mutuati dalla Ultimate Edition) e l'anno successivo in disco singolo (ristampato il 3 dicembre 2002 nella collana \"I grandi film\").\nIl 27 giugno 2006 la Lionsgate pubblic\u00f2 in Blu-ray Disc il film nella sola versione cinematografica e con due commenti audio come unici extra. In Italia invece il 21 novembre 2007 la Universal Pictures Home Entertainment pubblic\u00f2 un'edizione a tre DVD con il film in versione cinematografica ed edizione speciale (quest'ultima in inglese sottotitolato) e numerosi extra. Il 19 maggio 2009 la Lionsgate ripubblic\u00f2 il film in BD in America del Nord in una \"Skynet Edition\" con un trasferimento video migliorato e una traccia audio lossless; il film \u00e8 presentato in tutte e tre le versioni esistenti e include, oltre ai due commenti audio, alcune modalit\u00e0 di visione interattive, una selezione di trailer e una funzione BD-Live poi disattivata; Il BD era disponibile anche in un'edizione limitata da collezione racchiusa in un modellino del teschio del Terminator e contenente i DVD Extreme Edition e Ultimate Edition e una copia digitale del film, per un totale di sei dischi. Il giorno successivo la Universal pubblic\u00f2 in Italia il film in tre edizioni: una \"Millennium Edition\" con i tre DVD del 2007 e il teschio, un DVD singolo e un BD analogo alla Skynet Edition. In quest'ultima edizione (ristampata il 4 dicembre 2013 per la \"Reel Heroes Collection\") la rimasterizzazione dell'audio italiano provoc\u00f2 un problema di distorsione delle voci.\nIl 19 maggio 2015 la Lionsgate ha pubblicato il film in una nuova edizione BD contenente versione cinematografica ed edizione speciale in una migliore qualit\u00e0 video con codifica AVC (in luogo della VC-1 dell'edizione precedente) ma con sole quattro featurette come extra. In Italia la Eagle Pictures ha pubblicato la versione cinematografica (con audio italiano corretto) in DVD e BD il 19 luglio 2017 per la collana \"Indimenticabili\"; qualit\u00e0 video ed extra del BD sono analoghi a quelli della riedizione nordamericana.\nIl 4 dicembre 2017 la versione rimasterizzata del film \u00e8 stata pubblicata nel Regno Unito in quattro edizioni: DVD, BD, Blu-ray 3D e Ultra HD Blu-ray. La versione cinematografica \u00e8 stata pubblicata in Italia in Ultra HD Blu-ray il 26 settembre 2019 dalla Eagle Pictures nella collana \"4Kult\"; l'edizione include anche il BD del 2017.\nRiedizione 3D.\nIl 29 agosto 2016 \u00e8 stato annunciato che il film sarebbe stato rimasterizzato digitalmente e convertito in 3D per commemorare il suo 25\u00ba anniversario, con una riedizione mondiale prevista per l'estate 2017. DMG Entertainment e StudioCanal hanno collaborato con Cameron per convertire il film utilizzando la tecnologia StereoD. Analogamente a quanto fatto per \"Titanic\", la Lightstorm Entertainment ha supervisionato il lavoro sulla versione 3D di \"Terminator 2\", realizzata da circa 1800 artisti in otto mesi. La versione 3D \u00e8 stata presentata per la prima volta il 17 febbraio 2017 al Festival internazionale del cinema di Berlino e distribuita negli Stati Uniti dalla Distrib Films US il 25 agosto 2017.\nAccoglienza.\nIncassi.\nDebuttando in 2.274 cinema negli Stati Uniti, \"Terminator 2\" ottenne un incasso record di 52 milioni di dollari durante il suo weekend di apertura (composto di cinque giorni). Nei termini del tradizionale periodo di tre giorni, tuttavia, il film ha incassato 31 milioni, il secondo miglior weekend di apertura di sempre dopo quello di \"Batman\" nel 1989.\n\"Terminator 2\" fu un successo al botteghino, incassando 204,8 milioni solo negli Stati Uniti e in Canada e 519,8 milioni in tutto il mondo. Globalmente fu il maggior incasso del 1991 battendo \"Robin Hood - Principe dei ladri\", il terzo maggior incasso globale appena dietro \"Guerre stellari\" ed \"E.T. l'extra-terrestre\". Inoltre fu il primo film a incassare oltre 300 milioni oltreoceano.\nLa versione 3D, che ha debuttato in 371 cinema (o 463 auditorium 3D), ha incassato 552.773 dollari nel suo weekend di apertura, con una media di 1.490 per schermo; un importo di gran lunga inferiore rispetto a quello delle riedizioni di altri film anni ottanta e novanta.\nCritica.\n\"Terminator 2 - Il giorno del giudizio\" ricevette ampi consensi dalla critica. Il 93% delle 82 recensioni raccolte dal sito Rotten Tomatoes sono positive, con un voto medio di 8,50/10; il consenso recita che \"\"T2\" presenta sequenze d'azione elettrizzanti e scoppiettanti effetti visivi, ma ci\u00f2 che porta questa pietra miliare della fantascienza/azione ad un altro livello \u00e8 la profondit\u00e0 dei personaggi umani (e cyborg)\". Su Metacritic il film ha un voto medio di 75 su 100 da 22 recensioni.\nIl \"Montreal Film Journal\" lo defin\u00ec \"uno dei migliori film d'azione di Hollywood\". Syd Field ne lod\u00f2 la trama, dicendo che \"ogni scena crea la successiva, come anelli in una catena di azione drammatica\". Roger Ebert, scrivendo per il \"Chicago Sun-Times\", diede al film tre stelle e mezza su quattro, elogiando l'interpretazione di Schwarzenegger: \"Il genio di Schwarzenegger come star del cinema \u00e8 trovare ruoli che si basano sulle sue caratteristiche fisiche e vocali, piuttosto che minarle\". Anche Hal Hinson, recensore di \"The Washington Post\", fu molto positivo nella sua recensione, scrivendo che \"nessuno nel cinema odierno pu\u00f2 eguagliare il talento di Cameron per questo tipo di azione iperbolica e di grande schermo. Cameron, che ha diretto il primo \"Terminator\" e \"The Abyss\", non si limita a sbatterci sulla testa l'azione: nella messa in scena dei giganteschi pezzi del film, ha un occhio sia per la grandezza che per la bellezza, possiede quel raro dono del regista di trasformare gli oggetti che riprende in modo che noi vediamo, per esempio, la muscolosit\u00e0 lirica di un camion a 18 ruote. Grazie a Cameron, il film \u00e8 l'opposto del suo protagonista; \u00e8 una macchina con un cuore umano\". Gene Siskel del \"Chicago Tribune\" fu estremamente entusiasta del film, dandogli tre stelle e mezza e affermando che \"grazie ad alcuni effetti speciali davvero spettacolari e a volte mistificanti \u2013 oltre ad una recitazione sorprendentemente solida, questo \u00e8 un film d'azione eccezionale, pi\u00f9 piacevole rispetto all'originale\". Inoltre, osserv\u00f2 Siskel, \"il livello di tensione nel film \u00e8 palpabile perch\u00e9 non riusciamo a immaginare come Arnold terminer\u00e0 il Terminator.\"\nLa \"Halliwell's Film Guide\" valut\u00f2 il film come un miglioramento rispetto al suo predecessore, dandogli due stelle su quattro e descrivendolo come un \"film d'azione tonante e ad alta tensione con effetti speciali abbaglianti che forniscono una distrazione dalla narrativa spesso sciocca\". Scrivendo per \"Time\", Richard Corliss fu molto meno contento, affermando che il film era una \"parabola visionaria e lungimirante che affascina a intermittenza e alla fine delude. \"T2\" \u00e8 la met\u00e0 di un film formidabile \u2013 la met\u00e0 sbagliata\". Leonard Maltin diede al film due stelle e mezza, affermando che \"come tanti sequel, manca della freschezza del primo film e non ci d\u00e0 nessuno per cui tifare\".\nNel giugno 2001 l'American Film Institute classific\u00f2 il film al 77\u00ba posto della lista AFI's 100 Years... 100 Thrills. Nel 2003 l'AFI pubblic\u00f2 la lista AFI's 100 Years... 100 Heroes and Villains, in cui il Terminator di \"T2\" figura al 48\u00ba posto tra gli eroi. Nel 2005 la famosa citazione di Schwarzenegger \"Hasta la vista, baby\" si classific\u00f2 al 76\u00ba posto della lista AFI's 100 Years... 100 Movie Quotes.\n\"Total Film\" mette il film al 33\u00ba posto nella lista \"The Top 100 Films of All Time\" e all'ottavo nella lista \"50 Sequels That Were Better Than The Original\". \"Empire\" classific\u00f2 il film al 35\u00ba posto nella sua lista \"The 100 Greatest Movies\" e al terzo nella lista \"The Greatest Movie Sequels\". Nel 2008 si classific\u00f2 ottavo miglior film di fantascienza di sempre nella \"AFI's 10 Top 10\". IGN defin\u00ec \"Terminator 2\" il decimo miglior film di fantascienza di sempre, affermando che era \"un esempio di un sequel che arriva e semplicemente distrugge l'originale sotto ogni aspetto\". Nel 2016 \"Playboy\" piazz\u00f2 il film al primo posto nella sua lista \"15 Sequels That Are Way Better Than The Originals\". Richard Roeper defin\u00ec \"Terminator 2\" il terzo miglior sequel mai realizzato, affermando che \"supera l'originale in ogni livello\".\nAltri media.\nIl film fu adattato dalla Marvel Comics in una miniserie a fumetti di tre numeri. Nel 1995 e 1996 la Malibu Comics pubblic\u00f2 le miniserie \"Cybernetic Dawn\" e \"Nuclear Twilight\", ambientate dopo gli eventi del film. Tra il 2001 e il 2004 fu pubblicata \"T2\", una trilogia di romanzi di S. M. Stirling ambientata alcuni anni dopo il film. Tra il 2002 e il 2003 fu pubblicata un'altra trilogia di romanzi intitolata \"Terminator 2: The New John Connor Chronicles\", scritta da Russell Blackford e sempre ambientata dopo il film.\nNel 1996 Cameron diresse un cortometraggio per un'attrazione ai parchi tematici degli Universal Studios, intitolata \", che vide il ritorno di Schwarzenegger, Hamilton, Patrick e Furlong nei rispettivi ruoli. Costata 60 milioni di dollari, con una durata di soli 12 minuti, divenne l'impresa pi\u00f9 costosa al minuto nella storia del cinema. L'attrazione apr\u00ec negli Universal Studios Florida a met\u00e0 del 1996, con ulteriori sedi aperte negli Universal Studios Hollywood nel maggio 1999 e negli Universal Studios Japan nel marzo 2001.\nFurono inoltre creati diversi videogiochi basati sul film, resi disponibili per sistemi domestici e arcade, e un flipper.\nFu anche pubblicata una linea di carte collezionabili."}
{"id": "272919", "revid": "21079", "url": "https://it.wikipedia.org/wiki?curid=272919", "title": "Ideale (teoria degli anelli)", "text": ""}
{"id": "272920", "revid": "339392", "url": "https://it.wikipedia.org/wiki?curid=272920", "title": "Harvard University", "text": ""}
{"id": "272921", "revid": "599013", "url": "https://it.wikipedia.org/wiki?curid=272921", "title": "Common law", "text": "Per common law si intende un modello di ordinamento giuridico, di origine britannica, basato maggiormente sui precedenti giurisprudenziali pi\u00f9 che sulla codificazione e in generale leggi e altri atti normativi di organi politici, come invece nei sistemi di \"civil law\", derivanti dal diritto romano.\n\u00c8 un sistema nativo dell'Inghilterra medievale, e successivamente diffusosi nei Paesi anglosassoni e negli \"Stati del Commonwealth\". La locuzione \"common law\" pu\u00f2 assumere diversi significati secondo il contesto.\nStoria.\nOrigini e \"Ordalia\".\nDopo la partenza dei romani dalla Britannia le popolazioni locali amministravano la giustizia locale con consuetudini locali, non scritte o raccolte in codici emessi dai sovrani, e sovente applicate in maniera arbitraria. I processi si svolgevano generalmente davanti ad assemblee pubbliche (\"moots\"), che vagliavano le opposte ragioni dei contendenti. Per risolvere le controversie si faceva largo ricorso ad istituti, come il giuramento e l'ordalia. Le forme di procedura erano in comune con quanto avveniva all'epoca nei paesi dell'Europa continentale influenzati dal diritto germanico. Principale mezzo di prova era il giuramento. Chi, convenuto o imputato (la distinzione tra processo civile e processo penale emerger\u00e0 solo in tempi storici successivi), intendeva sostenere le sue tesi difensive, doveva giurare sulla loro corrispondenza al vero. Ci\u00f2 non era comunque risolutivo, in quanto rendeva necessario che diverse persone (\"compurgators\", o \"congiurati\", nel senso di \"coloro che giurano insieme\"), in numero variabile a seconda della gravit\u00e0 del reato contestato o dell'importanza del diritto controverso, giurassero a loro volta sul fatto che la sua affermazione era stata \"clean and without perjury\".\nNel diritto germanico tali \"compurgators\" (definiti \"aidi\" dai longobardi) non giuravano tanto sulla veridicit\u00e0 dei fatti asseriti dal giurante principale, ma sul fatto che questi fosse persona degna di fede. La procedura del giuramento, che era improntata ad un rigido formalismo, pena l'irrilevanza, si basava sul timore della pena che sarebbe toccata allo spergiuro nella vita ultraterrena. Non poteva ricorrere al giuramento chi fosse di condizione servile, chi fosse stato colto in flagrante o colui che fosse un noto spergiuro. Nel caso di costoro\u00a0\u2013 come di colui, pure non rientrante nelle categorie anzidette, che non fosse comunque in grado di portare il richiesto numero di compurgators a sostegno delle sue tesi\u00a0\u2013 si ricorreva all'ordalia o \"giudizio di Dio\". L'ordalia avveniva in varie forme: il \"ferro rovente\", in cui l'accusato doveva compiere nove passi con in mano un ferro arroventato; i \"vomeri roventi\", in cui ad essere incandescenti erano i nove vomeri su cui si doveva camminare scalzi; l\"acqua bollente\", in cui si doveva immergere la mano in una pentola d'acqua che bolliva. La parte offesa da queste prove veniva quindi bendata. Dopo tre giorni, la fasciatura era tolta e, dal grado di guarigione della ferita, si ricavava la prova se quanto affermato corrispondeva o meno a verit\u00e0.\nAltra variante era quella \"dell'acqua fredda\", riservata ai non liberi. Si benediceva uno stagno e vi s'immergeva l'accusato, legato ad una corda. Se questi affondava almeno fino ad un punto segnato sulla corda, era segno che l'acqua benedetta aveva accettato il sottoposto alla prova, in quanto non spergiuro. Riservato agli ecclesiastici era poi il \"boccone maledetto\", prova che si riteneva superata se colui ad essa sottoposto riusciva ad inghiottire (senza masticarlo) un pezzo di pane a cui era stata mischiata una piuma.\nLa conquista normanna e il trattato di Glanvill.\nDopo la conquista normanna dell'Inghilterra e la proclamazione di Guglielmo il Conquistatore a re d'Inghliterra nel 1066, il nuovo sovrano import\u00f2 sull'isola il diritto normanno con le relative tradizioni, e soprattutto il rapporto di vassallaggio tra il Re (proprietario di tutte le terre) e i suoi sudditi (ai quali, in cambio della loro fedelt\u00e0, erano concessi i fondi e la loro tutela e sicurezza).\nA differenza del feudalesimo continentale, caratterizzato da tendenze centrifughe, il feudalesimo inglese, fortemente accentrato verso il Re, si struttur\u00f2 fin dall'inizio su tre livelli:\nIn questa fase, in Inghilterra esisteva una pluralit\u00e0 di ordinamenti giuridici sovrapposti, ciascuno con una sua giurisdizione. Oltre alla giurisdizione regia centrale, amministrata dalla corte reale, esistevano la giurisdizione locale dei Lords, la giurisdizione ecclesiastica e i resti delle giurisdizioni anglosassoni precedenti la conquista normanna. Tuttavia, gi\u00e0 alla fine del XII secolo, si era affermato il principio cardine del \"Common law\" per cui la pratica delle Corti centrali \u00e8 ritenuta consuetudine del Regno, come attesto nel \"Tractatus de legibus et consuetudinibus regni Angliae\", scritto su richiesta del re Enrico II d'Inghilterra da Ranulf de Glanvill, considerato la prima opera dottrinale di \"Common law\".\nEsso contiene:\nLa giustizia regia e il sistema dei Writs.\nLa corte regia, svilupp\u00f2 un suo ruolo superiore, nel sistema feudale, in tre ipotesi (carattere interstiziale):\nLa giustizia centrale era amministrata inizialmente solo dai chierici, soggetti di estrazione ecclesiastica poich\u00e9 erano le uniche persone istruite all'epoca. I chierici della cancelleria regia concedevano, dietro pagamento di una somma, a coloro che avevano subito un torto e che ne facevano richiesta un \"Writ\", cio\u00e8 un ordine scritto inviato dal Re al suo funzionario, lo sceriffo. Nel Writ erano riassunte le pretese dell'attore, il tipo di lesione, l'organo giurisdizionale competente, la procedura da seguire per ottenere una decisione e il rimedio da concedere. Il \"Writ\" veniva poi istruito dallo sceriffo presso la \"curia regis\", l'assemblea, presieduta dal Re, con il compito di giudicare il caso, situata nella Westminster Hall a Londra. Presto poi venne creato il Magnum Concilium, un'assemblea di soli giudici poich\u00e9 il Re (all'epoca Enrico I) non aveva la possibilit\u00e0 di essere sempre presente.\nIn linea di principio il contenuto del \"Writ\" era libero, consistendo l'atto in una descrizione del fatto e delle richieste; in pratica tuttavia i chierici utilizzavano sempre le stesse bozze (\"forms\"), tanto che poco a poco il contenuto del \"writ\" venne a coincidere con l'azione. L'invenzione di un nuovo tipo di \"writ\" (\"form of writ\") dava luogo cos\u00ec alla creazione di un nuovo tipo di azione (\"form of action\") e, in ultima analisi, a una nuova branca del diritto\nLa separazione delle Corti di \"Common Law\" dalla \"Curia Regis\".\nSotto il regno di Enrico III (1216-1272), tre Corti di Common Law si separarono dalla \"Curia Regis\": il \"King's Bench\" con funzioni penali e di giudizio contro le turbative della pace del Regno, la \"Court of Common Pleas\" con il compito della giurisdizione civile e la \"Court of Exchequer\" che giudicava casi tributari.\nCon la separazione dalla Curia Regis, i giudici delle Corti di Common Law persero il potere di amministrare la giustizia del caso concreto in deroga alle procedure di common law. Questo potere era loro concesso fino a quando fecero parte della Curia, derivando dal Re la facolt\u00e0 di creare nuovo diritto. Staccate dal Re, la legittimazione delle Corti divenne sapienziale.\nIl potere di amministrare la giustizia del caso concreto rimase al Cancelliere del Re, in genere un ecclesiastico, che sovvertiva le decisioni di \"Common law\" in base ai principi d'equit\u00e0 del diritto canonico. Prima della separazione, le Corti regie acquisirono il potere di controllare l'operato di qualsiasi organo amministrativo o corte locali tramite i \"prerogative writs\". Gradualmente, i giudici delle tre Corti di Westminster Hall vennero scelti sempre pi\u00f9 tra i \"narratores\", cio\u00e8 gli avvocati (antenati dei \"barrister\" moderni) praticanti davanti a quelle stesse Corti, e non pi\u00f9 tra gli ecclesiastici. Dalla met\u00e0 del XIV secolo, i giudici superiori vennero scelti esclusivamente fra i \"narratores\", che si erano associati nell\"Order of the Coif\" e si erano stanziati nel \"Serjeant's Inn\" con l'appellativo di \"Serjeants at Law\".\nLa giuria.\nNel 1179 Enrico II sancisce la riforma della Magna Assise. Il sistema delle assizes prevedeva che alcuni giudici delle Corti centrali venissero inviati in periferia a giudicare di questioni determinate (\"on commission\"), come risultanti dal verdetto reso sulla contesa da una giuria di 12 testimoni (i Recognitores), convocati e interrogati dal giudice. La divisione netta, negli ordinamenti di \"common law\" tra punto di fatto, di competenza della giuria, e punto di diritto, di competenza del giudice, nasce con questa riforma.\nNel 1215, il Quarto concilio Laterano viet\u00f2 ai chierici di partecipare ad ogni forma di ordalia. Conseguenza fu che l'ordalia, basata sul giudizio di fronte a Dio, inizi\u00f2 ad essere abbandonata per le forzature degli avvocati, che cercavano di estendere l'applicazione delle \"forms of action\" per giuria.\nLe \"Provisions of Oxford\".\nNel 1258 a seguito della rivolta di alcuni baroni i quali mettevano in discussione il potere dei Chierici accusandoli di avere un potere eccessivo e spesso arbitrario, che port\u00f2 alla seconda guerra dei baroni, venne emanata una riforma, le \"Provisions of Oxford\" che vietavano alla Cancelleria di emettere nuovi \"writs\". A causa di questo divieto, le azioni processuali esperibili furono fissate e, tramite altre finzioni e forzature, i \"common lawyers\" estesero queste azioni alle nuove fattispecie via via che si presentavano.\nNello stesso periodo inizi\u00f2 a stabilirsi la prassi di Stare decisis, cio\u00e8 di seguire il precedente, anche per ragioni di certezza del diritto e per semplificare il lavoro dei giudici e degli avvocati, ostili a cambiamenti bruschi di un diritto altamente formalizzato. Questo principio \u00e8 il diretto antenato della moderna Rule of Law, per cui nessun potere pu\u00f2 essere esercitato al di fuori dei limiti e delle modalit\u00e0 stabilite dalla legge.\nIl pleading.\nLa diffusione della giuria come organo competente a decidere della questione di fatto (la questione di diritto era attribuita al giudice) rese il \"pleading\" compito principale degli avvocati. Il \"pleading\" consisteva nell'accurata preparazione del punto di fatto giuridicamente rilevante da far decidere alla giuria. Il punto deve consistere in un'affermazione (\"issue\") di parte negata dalla controparte, consentendo alla giuria di decidere in termini di vero o falso. La procedura del diritto penale conserva la stessa struttura di fondo:\nFino al 1540, era ammesso l'istituto del \"demurrer\", che consentiva ad una parte di riconoscere il contenuto del \"Plea\" in punto di fatto, negandone in punto di diritto le conseguenze giuridiche pretese dall'attore o dall'accusa. In tal modo si poteva escludere il ricorso alla giuria, competente a decidere sul fatto, e al demurrer seguiva una discussione di diritto tra i \"serjeants\" (giudici e avvocati), dopo la quale il \"demurrer\" era confermato o respinto.\nDella discussione non restava traccia nei \"plea rolls\", verbali delle decisioni. Le discussioni circa i \"demurrer\" proposti in \"Common Pleas\" divennero l'oggetto degli \"Year Books\". Nel 1540, Enrico VIII viet\u00f2 l'emendamento del \"pleading\" tramite \"demurrer\" e impose la forma scritta al \"pleading\". Le discussioni di diritto si spostarono al momento successivo alla decisione.\nLe \"\"Forms of Action\".\nL'effetto combinato delle \"forms of action\", insieme alle \"Provisions of Oxford\" fu alla base di alcuni caratteri fondamentali della moderna famiglia di \"Common law\". Il sistema dei \"Writs\" causa la nascita di un ceto di giuristi pratici e tecnici e, di conseguenza, dello sviluppo extra universitario del diritto inglese. Il tecnicismo delle forms of action \u00e8 causa di esistenza di sistemi di corti alternative a quelle di \"Common law\", per le esigenze da queste non soddisfatte.\nQuesti sistemi alternativi hanno consentito al \"Common law\" di evolvere con il tempo senza perdere la propria natura. Fra questi sistemi alternativi, quello della Cancelleria ha prodotto diritto stabilizzatosi, in seguito, in una delle due branche del diritto inglese, l\"equity\".\nL'Equity.\nNel XV secolo, in epoca Tudor, molti litiganti, insoddisfatti dalle decisioni dei giudici di \"Common Law\", si rivolgevano al Cancelliere del Re. Il Cancelliere, di regola un ecclesiastico, amministrava la giustizia del caso concreto, applicando i principi canonistici e sovvertendo le decisioni di \"Common Law\". Il diritto cos\u00ec prodotto fu chiamato \"equity\", dall\"aequitas\" richiamata dal Cancelliere.\nLa Cancelleria divenne presto una Corte monocratica, con avvocatura e personale propri. La procedura della Corte era detta \"bill procedure\" o procedura romano-canonistica, simile al modello inquisitorio continentale, scritta, rapida e informale. La giustizia del Cancelliere, pur frequente, manteneva carattere eccezionale ed egli agiva \"in personam\", secondo le circostanze del caso concreto. In gran parte, la giurisdizione del Cancelliere era richiesta in materia proprietaria. I rimedi specifici della giurisdizione d\"equity\" erano e sono l'esecuzione in forma specifica e la tutela inibitoria. I rimedi erano concessi tramite injunction alla parte soccombente. Intorno ai rimedi d'equity sono sorti, tramite generalizzazioni dottrinali, i diritti d\"equity\", detti anche \"equitable interests\". Frutto dell\"equity\" \u00e8 anche l'istituto del \"Trust\".\nNel frattempo, la Cancelleria si separ\u00f2 dal \"King's Council\" riguardo alle competenze giudiziarie (la maggior parte nel diritto privato). La separazione salv\u00f2 l\"equity\" dalle lotte del XVII secolo. La giurisdizione d\"equity\" fu a lungo vista come una minaccia dai giudici di \"Common Law\" per diverse ragioni:\nIl contrasto tra \"Common Law\" ed \"Equity\" era la conseguenza della lotta in corso fra la Corona (Tudor e Stuart) e le prerogative courts contro le Corti di \"Common Law\" ed il Parlamento. I sovrani Tudor cercarono di migliorare il diritto penale tramite un sistema di nuove ed efficienti Corti, che derivavano l'autorit\u00e0 dalla Corona. Parlamento e Corti di \"Common Law\" cercavano invece di mantenere lo \"status quo\".\nSir Edward Coke e Lord Ellesmere.\nCon gli Stuarts il conflitto si aggrav\u00f2 a causa dell'uso politico di una delle \"Prerogative courts\", la \"Star Chamber\". Protagonisti di questa lotta, sotto Giacomo I Stuart, furono Sir Edward Coke (1\u00ba febbraio 1552\u20133 settembre 1634), \"Chief Justice\" del \"King's Bench\" dal 1613 al 1616, e Lord Ellesmere, Cancelliere di Giacomo I.\nCoke sosteneva la sovranit\u00e0 delle Corti di Common Law, depositarie dell'antica consuetudine del Regno (vedi \"Dr. Bonham's Case\") e garanti delle libert\u00e0 dei cittadini. Lord Ellesmere abitualmente interferiva con le Corti di Common Law tramite Injunction e riapriva casi gi\u00e0 giudicati. Sir Coke considerava illecite queste interferenze. Come reazione, istig\u00f2 i litiganti a resistere alle decisioni di Lord Ellesmere, che li incarcerava per oltraggio alla Corte. Coke provvedeva quindi a liberarli con il \"Writ of Habeas Corpus\". Lord Ellesmere e Francis Bacon (futuro Cancelliere) ottennero nel 1616 dal Re Giacomo I un provvedimento di legittimazione della prevalenza della decisione d\"Equity\" su quella \"at law\". Il provvedimento fu presto ritenuto illegittimo, ma non ripresero pi\u00f9 le interferenze dell\"equity\". I successori di Lord Ellesmere, in primis Francis Bacon, esercitarono con moderazione le loro prerogative. Il rapporto fra \"Equity\" e \"Common Law\" da competitivo si avviava a divenire di convivenza relativamente pacifica.\nDefinizione dei rapporti fra Common Law ed Equity.\nNel 1645 Carlo I d'Inghilterra rifiut\u00f2 esplicitamente il potere di revoca dei giudici di cancelleria lasciando loro una maggiore autonomia, non solo: estese anche il loro incarico a vita evitando cos\u00ec che il successivo regnante potesse licenziarli.\nGli stessi giudici ormai avevano gi\u00e0 attuato una loro responsabilizzazione: essi si sentivano vincolati dal precedente (come accadeva gi\u00e0 per il \"Common law\") e si astenevano dal giudicare materie gi\u00e0 oggetto di idonea disciplina nelle corti regolari. In tal modo le differenze tra i due processi erano solo formali: i giudici di cancelleria potevano applicare solo gli istituti creati dall\"Equity\" e non quelli di \"Common Law\" e viceversa.\nLa guerra civile inglese e l'\"Act of Settlement\".\nDurante il periodo che va dalla restaurazione monarchica (1660) alla Gloriosa Rivoluzione (1688), l'amministrazione della giustizia tocc\u00f2 il minimo dell'indipendenza e del prestigio. Con il regno di Guglielmo d'Orange ebbe fine la prassi di rimuovere i giudici ostili. Nel 1701, con l\"Act of Settlement\" promulgato dalla Regina Anna, fu sancita l'inamovibilit\u00e0 formale dei giudici superiori di \"Common Law\", stabilendo definitivamente la \"Rule of Law\" cara a Sir Edward Coke.\nI \"Chief Justice\" John Holt e Lord Mansfield.\nSir John Holt (1642-1710), \"Lord Chief Justice of England and Wales\" dal 1689 al 1710, fu il magistrato che recuper\u00f2 dignit\u00e0 e prestigio alla giustizia inglese dopo il periodo inter rivoluzionario. La sua magistratura anticipa i rinnovamenti introdotti da Lord Mansfield. Il suo successore, William Murray (1705-1793), poi Lord Mansfield, fu un grande \"Common Lawyer\" inglese, tuttavia le sue origini sono scozzesi. Mantenne sempre un forte interesse per il Diritto scozzese, che aveva seguito il modello europeo di recezione del diritto romano. Murray fu \"Lord Chief Justice\" dal 1756 al 1788. Nonostante la prassi di seguire il precedente stesse mutando verso l'obbligo di stare decisi, Murray intervenne continuamente per ammodernare il \"Common law\".\nLe riforme giudiziarie e i \"Judicature Acts\"\".\nTra gli anni 1873-1875 con l'emanazione dei \"Judicature Acts\" si realizzarono importanti riforme giudiziarie; in base a tali disposizioni venne anzitutto sancito il superamento del sistema dei \"Writs\", ormai superati, e riunirono poi le competenze dell\"Equity\" e del \"Common Law\" senza pi\u00f9 distinzioni: ciascun giudice era competente nell'applicazione sia delle norme derivanti dal primo che dal secondo indistintamente. Vennero poi istituite le \"County Courts\" e gli \"Special Tribunals\", con compiti di risolvere le controversie tra cittadini e tra cittadini e Stato. In Inghilterra non c'era distinzione in procedimento amministrativo e in procedimento ordinario fino al 1982, quando la \"House of Lords\", nel caso \"O'Reilly v. Mackman\" (All. E. Rep. 1982, 3, 1124), rese obbligatorio il procedimento amministrativo (\"application for Judicial Review\", introdotto nel 1977 con l\"Order 53\" delle \"Rules of Supreme Court\") in tutte le questioni di Public law. Inoltre, nella capitale venne definita e organizzata la \"Supreme Court Of Judicature\" composta in primo grado dalla High Court Of Justice e in secondo grado dalla Court Of Appeal. I \"Judicature Acts\", approvati dai governi liberali, avevano soppresso la competenza giurisdizionale della \"House of Lords\" e abolito i writs.\nIl successivo governo conservatore, nel 1876, pose nuovamente la \"House of Lords\" al vertice del giudiziario del Regno Unito, pur mantenendola esterna alla \"Supreme Court of Judicature\". Affinch\u00e9 un processo venga istruito e giudicato dal grado superiore \u00e8 presente un efficace sistema di filtri e di requisiti: ovviamente la richiesta della parte soccombente, un Leave (una specie di \"lasciapassare\") rilasciato dal tribunale di grado inferiore e l'accettazione del tribunale superiore. Tale procedimento \u00e8 molto restrittivo: alla House Of Lords non giungono pi\u00f9 di 30-40 procedimenti annuali.\nL'affermazione del principio dello \"Stare decisis\".\nLa prassi dello \"stare decisis\" si consolida nel XIX secolo con l'emanazione degli \"Judicature Acts\" e con la diffusione di \"law reports\" affidabili, che consentono una ricerca attendibile dei precedenti applicabili. Verso la fine dell'Ottocento, la prassi tende a diventare obbligo a seguire il precedente, in misura piena in ambito verticale, in misura limitata e temporanea in quella orizzontale. Stare decisis verticale significa che i precedenti di una Corte superiore vincolano i giudici delle Corti inferiori.\nLa Camera dei Lord stabil\u00ec il proprio obbligo a seguire i propri precedenti, dopo progressivi irrigidimenti nel corso del secolo, con \"London Street Tramways Co. Ltd v. London County Council\" nel 1898 superato successivamente nel 1966 con un \"practice statement\", in cui afferma di non essere pi\u00f9 autovincolata.\nConstitutional Reform Act e Supreme Court of the United Kingdom.\nIl \"Constitutional Reform Act del 2005\" ha disposto la creazione di una Corte suprema del Regno Unito. A partire dal 2009, ad essa sono state attribuite le competenze giurisdizionali del Comitato d'Appello (cosiddetta \"Law Lords\") della Camera dei Lord e quelle del Comitato Giudiziario del Consiglio Privato in materia di devoluzione. La riforma ha comportato la separazione formale tra giudiziario e legislativo, finora mancante.\nCaratteristiche generali.\nTratti distintivi e peculiarit\u00e0.\nLa denominazione di tale sistema giuridico viene spesso utilizzata nell'accezione pi\u00f9 frequente in contrapposizione a \"civil law\"; in tale accezione \"Common law\" \u00e8 usato come sinonimo di diritto anglosassone, mentre \"civil law\" indica i sistemi giuridici influenzati dal diritto romano propri dei paesi dell'Europa continentale e, almeno formalmente, anche della maggior parte dei paesi extra europei che non abbiano mai avuto rapporti coloniali con la Gran Bretagna. Esso si \u00e8 sviluppato differentemente dal \"Civil law\" per una serie di ragioni strutturali:\nL'importanza della giurisprudenza.\nAl contrario dei sistemi di \"civil law\" - che si basano su diritti codificati, ovvero un sistema di norme suddivise in categorie da \"genus\" a \"species\" (codice civile, penale, di procedura civile e penale) - il \"common law\"' si caratterizza come un sistema giuridico di diritto non codificato che si basa su un modello di \"precedente giurisprudenziale\", attraverso il quale i giudizi vengono stabiliti sulla base di altre precedenti sentenze di casi tra loro molto simili, consolidandosi nel tempo. Per il diritto anglosassone (e per le varie declinazioni coloniali o post-coloniali) la procedura precede e prevale sulla sostanza. In mancanza di un sistema giuridico (che nell\u2019Europa medievale continentale \u00e8 nato nelle Universit\u00e0 e non nella pratica e che \u00e8 lontano dalla concezione angolosassone di diritto) il diritto sostanziale \u00e8 stato elaborato come soluzione concreta al caso concreto, senza che dovesse esservi una preesistente previsione alla quale il giudice potesse fare riferimento: \"remedies preceed rights\". Tale \u00e8 la rilevanza della procedura che si \u00e8 giunti a dire da uno dei padri dell\u2019antropologia giuridica.\nIl ruolo della legislazione statale.\nLa \"statute law\" (o \"statutory law\") indica il complesso di norme codificate in modalit\u00e0 scritta emesse dal legislatore in senso proprio, rappresentando quindi una fonte del diritto diversa dalla \"case law\", ossia il diritto di creazione giurisprudenziale.\nIstituti e principi.\nEquity.\nL\"equity\" identifica un insieme di principi di diritto adottati secondo equit\u00e0 seguiti negli Stati che adottano il sistema di \"Common law\".\nLa differenza si sostanzia in ordine non logico ma procedurale: le azioni e i relativi diritti discendenti dal sistema di \"common law\" (ad esempio l'azione di responsabilit\u00e0 per danni) sono detti \"at law\", mentre gli altri diritti e azioni ( l'azione di risoluzione contrattuale) sono detti \"in equity\".\nIl VII emendamento della Costituzione degli Stati Uniti che recita:\nsi riferisce per l'appunto alle sole azioni \"in law\". \u00c8 importante per il giurista continentale rammentare tale ultima bipartizione, in quanto spesso \"in law\" viene tradotto come \"secondo diritto\" e \"in equity\" come \"secondo equit\u00e0\"; che \u00e8 in realt\u00e0 errato.\nHabeas corpus.\n\"Habeas corpus\" \u00e8 un tipo di ordinanza emessa da un giudice di portare un prigioniero al proprio cospetto, per verificarne le condizioni personali ed evitare una detenzione senza concreti elementi di accusa.\nHue and cry.\nUno \"hue and cry\" (grido d'allarme - pianto con clamore), nei sistemi di common law, indica un procedimento attraverso il quale gli astanti sono chiamati a contribuire alla cattura di un criminale che \u00e8 stato visto da testimoni nell'atto di commettere un delitto.\nStare decisis.\nCon \"stare decisis\" si indica un principio generale dei sistemi in base al quale un giudice \u00e8 obbligato a conformarsi alla decisione adottata in una precedente sentenza, nel caso in cui la fattispecie portata al suo esame sia identica a quella gi\u00e0 trattata nel caso in essa deciso.\nTrust.\nIl \"trust\" \u00e8 un istituto giuridico che serve a regolare una molteplicit\u00e0 di rapporti giuridici di natura patrimoniale (isolamento e protezione di patrimoni, gestioni patrimoniali controllate in alcune materie.\nWrit.\nIl \"Writ\" era un ordine con cui il Re ordinava ad un individuo di intraprendere una determinata azione; successivamente a partire da Enrico II d'Inghilterra divenne un atto accessibile anche ai privati dietro pagamento, al fine di procurarsi una tutela giuridica, rilasciato dalla cancelleria reale.\nDiffusione nel mondo.\nTale sistema del \"common law\" \u00e8 attualmente in vigore in Stati come Regno Unito (esclusa la Scozia), Stati Uniti d'America, (escluso lo Stato della Louisiana), Australia, Canada (esclusa la provincia del Quebec) e Hong Kong.\nAltre nazioni hanno poi adattato il sistema del \"Common law\" alle loro tradizioni, creando cos\u00ec un sistema misto. Per esempio, l'India, la Nigeria, la Sierra Leone, il Gambia, il Ghana, il Kenya, Uganda adottano il sistema del \"common law\" frammisto a regole giuridiche di stampo religioso.\nCanada.\nL'esperienza costituzionale del Canada costituisce un tentativo riuscito di far convivere istituti appartenenti a tradizioni giuridiche diverse e di innestare figure di civil law in un contesto di \"Common law\". Con l'approvazione del \"Constitution Act\" nel 1982 venne posto un collegamento tra le due culture differenti: dall'esperienza europea continentale \"importa\" la codificazione costituzionale dei diritti fondamentali della persona, da quella statunitense istituisce un sistema di controllo di legittimit\u00e0 costituzionale proprio della \"judicial review\" definendo una corte suprema dedita al compito. Viene sancita anche l'inapplicabilit\u00e0 di leggi contrarie alla costituzione e il carattere rigido della stessa. Attraverso la \"notwithstanding clause\" permane comunque un forte principio di \"sovereignity of parliament\" proprio del Regno Unito esempio principe di ordinamento giuridico di \"Common law\".\nStati Uniti d'America.\nIl diritto degli Stati Uniti d'America si basa sul \"common law\", sebbene ci siano anche altre importanti come lo United States Code che rappresenta il diritto codificato. La parit\u00e0 tra le due fonti \u00e8 stata superata con l'avvento del positivismo giuridico, che sancisce la fine del \"general common law\" e impone la ricerca di una fonte scritta nel diritto degli Stati Uniti: ci\u00f2 \u00abviene consacrato dalla Corte suprema nel 1938, nella sentenza \"Erie v. Tompkins\". In questa pronuncia si afferma che a dover trovare applicazione sono sempre le leggi dei singoli Stati della federazione, salvo nelle materie disciplinate dalla Costituzione o da legge federale; dunque, fino all'intervento di una norma legislativa scritta non \u00e8 possibile applicare norme diverse, come appunto il \"general common law\"\u00bb.\nAccanto a queste due fonti principali ci sono gli \"executive orders\", che possono essere emanati dal Presidente degli Stati Uniti d'America e dai governatori degli Stati federati degli Stati Uniti d'America."}
{"id": "272922", "revid": "1318658", "url": "https://it.wikipedia.org/wiki?curid=272922", "title": "Chinguetti", "text": "Cinguetti, o Chinguetti, (in arabo: \u0634\u0646\u0642\u064a\u0637, trasl. \"\u0160inq\u012b\u1e6d\") \u00e8 una citt\u00e0 santa dell'Islam nel deserto della Mauritania.\nAnticamente era uno ksar e importante centro nelle vie carovaniere, e ospitava ben 24 biblioteche.\nCon l'avanzata della desertificazione ha perso ogni importanza. Attualmente la citt\u00e0 \u00e8 divisa in due (vecchia e nuova) da un fiume di sabbia. Si raggiunge in fuoristrada partendo da Atar e seguendo piste nel deserto.\nDa qualche tempo si sono avviate iniziative, soprattutto su impulso dell'antropologo italiano Attilio Gaudio, per salvare il ricco patrimonio delle \"biblioteche del deserto\", tra cui quelle di Chinguetti, minacciate dall'avanzata delle sabbie.\nLa stima ed il recupero delle opere di Chinguetti \u00e8 iniziato nel 1949 dopo una visita e un inventario pubblicato dal mauritano Mokhtar Ould Hamidoun. Descrisse le opere in mano ai privati custodite in maniera pessima, lacerate e rose dalle termiti. In mezzo a questa desolante situazione trov\u00f2 testi antichi e preziosi e manoscritti rari. Il testo pi\u00f9 antico custodito nella citt\u00e0 \u00e8 di Ebi Hilal el-Askeri, un testo di teologia autografo del 480 dell'Egira. Descrisse due grandi gruppi fra i testi, quelli di genere mauro e di genere egiziano. La provenienza \u00e8 da Egitto, Siria, forse Turchia e dal Maghreb, identificabili per un genere di scrittura comune dell'attuale Marocco, Algeria e Tunisia.\nFra i pezzi importanti ci sono due Corani, il primo detto di Bua\u00efn \u00e7afra (\"Colui che ha l'occhio giallo\") \u00e8 un manoscritto orientale miniato da Mohammed Ben Abou'l Qayym el-Qawwal e Tebrizi. Su questo testo il cad\u00ec di Chinguetti faceva giurare i testimoni.\n\u00c8 conservata anche una produzione di eruditi locali, circa 240 volumi, di Ouadane, Oualata, Tichitt, Atar, Trarza e del Tagant con opere a volte in pi\u00f9 volumi.\nSono conservate anche una cinquantina di opere di Maa el Ainin stampate a Fez.\nAl largo delle sue coste si trova il giacimento petrolifero omonimo.\nInsieme con le citt\u00e0 di Ouadane, Tichitt e Oualata fa parte dei Patrimoni dell'Umanit\u00e0 dell'UNESCO della Mauritania.\nEclissi di sole del 1973.\nA Chinguetti, il 30 giugno del 1973, un'eclissi totale di sole fu osservata da una spedizione dell'Universit\u00e0 del Texas, Austin, che provvide ad eseguire numerose foto delle stelle intorno alla corona solare per determinare la deflessione della luce prodotta dal campo gravitazionale del sole. Le misure furono effettuate sia in Texas che all'Osservatorio Astronomico Reale di Greenwich e fornirono un'ulteriore conferma della deviazione gravitazionale della luce prevista da Einstein."}
{"id": "272923", "revid": "287204", "url": "https://it.wikipedia.org/wiki?curid=272923", "title": "Ares Vallis", "text": "Ares Vallis \u00e8 una valle situata sulla superficie di Marte, il suo nome deriva dal termine greco con cui si indica il dio della guerra. Si trova nell'emisfero boreale, a nord-est della formazione di Valles Marineris e collega la regione collinare di Margaritifer Terra con la pianura nota come Chryse Planitia.\nCanali di deflusso.\nLa valle presenta formazioni rocciose simili a piccole isole sedimentarie, e il suo fondo sembra essere stato scavato da correnti, forse d'acqua liquida. Si pensa che l'Ares Vallis fosse in precedenza una pianura alluvionale, scavata da \"canali di deflusso\", similmente all'Uzboi Vallis, alla Ladon Valles e alla regione Margaritifer Terra. Queste regioni, che ora sono separate da grandi crateri, una volta sarebbero potute essere parte di un unico \"canale di deflusso\" che scorre a nord verso Chryse Planitia. La sorgente del flusso potrebbe essere tracimata dal cratere dell'Argyre Planitia, riempito fino all'orlo come un lago da canali (Surius, Dzigai, e Palacopus Valles) provenienti dal polo sud. La lunghezza di questo sistema di drenaggio ammonterebbe a pi\u00f9 di 8000 km e sarebbe il percorso di drenaggio pi\u00f9 lungo noto nel Sistema solare. Secondo questa ipotesi, la forma attuale del canale di deflusso Ares Vallis sarebbe quindi un rimodellamento di una struttura preesistente.\nRecenti studi.\nUna ricerca pubblicata nel gennaio 2010, suggerisce che Marte aveva dei laghi di circa 20 km di larghezza lungo l'equatore. Sebbene studi precedenti hanno dimostrato che Marte in passato sia stato caldo e umido, questi laghi esistevano nell'Esperiana Epoch, un periodo molto anteriore. Studiando immagini dettagliate prodotte dalla Mars Reconnaissance Orbiter della NASA, i ricercatori hanno ipotizzato che possa esserci stato un periodo in cui l'aumento dell'attivit\u00e0 vulcanica, i frequenti impatti di meteoriti e i cambiamenti dell'orbita di Marte, abbiano riscaldato abbastanza l'atmosfera abbastanza fino a sciogliere il ghiaccio abbondante presente nel terreno. Si ipotizza che i vulcani abbiano rilasciato quantit\u00e0 di gas sufficienti a ispessire l'atmosfera, favorendo l'intrappolamento della luce solare e rendendo il pianeta abbastanza caldo da contenere acqua liquida. Secondo questo nuovo studio, sono stati individuati dei canali che collegano alcuni bacini presso l'Ares Vallis. Lo straripamento di un lago avrebbe prodotto dei canali che sarebbero fluiti in una zona inferiore, a formare un altro lago. Questi laghi sarebbero un altro posto per cercare prove di vita presente o passata .\nMars Pathfinder.\nL'Ares Vallis \u00e8 stata il luogo di atterraggio della missione spaziale Mars Pathfinder il 4 luglio 1997, la prima missione ad aver trasportato un \"rover\", Sojourner, sul pianeta. Il \"lander\" atterr\u00f2 ad una latitudine di 19,33\u00b0\u00a0N e ad una longitudine di 326,5\u00b0\u00a0E, presso il confine con Chryse Planitia. Il \"rover\" effettu\u00f2 misurazioni degli elementi chimici nelle rocce e nel suolo, mentre il \"lander\" scatt\u00f2 immagini del terreno circostante ed effettu\u00f2 rilevazioni su pressione atmosferica, temperatura e velocit\u00e0 dei venti. "}
{"id": "272925", "revid": "1893", "url": "https://it.wikipedia.org/wiki?curid=272925", "title": "Sbriciolona", "text": ""}
{"id": "272928", "revid": "228587", "url": "https://it.wikipedia.org/wiki?curid=272928", "title": "Foxhound", "text": ""}
{"id": "272932", "revid": "287204", "url": "https://it.wikipedia.org/wiki?curid=272932", "title": "Kasei Valles", "text": "Le Kasei Valles sono un complesso di valli marziane situate nell'emisfero boreale del pianeta, dalla lunghezza complessiva di 1580 km. Sono state battezzate con il nome di Marte in lingua giapponese.\nSi tratta in verit\u00e0 di una valle laterale di Echus Chasma - che fa parte del complesso di Valles Marineris - che prosegue verso nord e si divide in diverse valli secondarie, fino a lambire il confine occidentale di Chryse Planitia. Prosegue quindi ad ovest e a nord degli altipiani di Lunae Planum."}
{"id": "272936", "revid": "767487", "url": "https://it.wikipedia.org/wiki?curid=272936", "title": "Max Roach", "text": "\u00c8 considerato uno dei pi\u00f9 importanti esponenti del suo strumento nella storia del jazz. Secondo alcuni \u00e8 stato in assoluto il pi\u00f9 grande batterista di tutti i tempi. \nI primi anni e gli esordi musicali.\nNel 1928 il padre di Roach, che faceva il mezzadro in Carolina del Nord, si trasfer\u00ec con la famiglia a Brooklyn, nel quartiere nero di Bedford-Stuyvesant, in cerca di migliori condizioni di vita. Max scopr\u00ec la batteria molto giovane, durante le funzioni alla Concord Baptist Church, nel cui coro cantava la madre. Inizi\u00f2 subito a suonare come autodidatta, poi si avvicin\u00f2 alla studio della musica e impar\u00f2 a leggere gli spartiti musicali, dedicandosi anche al pianoforte. A dieci anni suonava nei gruppi gospel, e si iscrisse ad un corso di batteria alla Manhattan School of Music.\nNel 1941 il giovane Roach fu chiamato da Duke Ellington a sostituire per una settimana al Paramount Theater il batterista titolare dell'orchestra, Sonny Greer. Nel 1942 Roach, ormai musicista professionista, cominci\u00f2 a suonare nella Cinquantaduesima strada, la culla del nuovo jazz, alla \"Monroe's Uptown House\" e, successivamente, al \"Minton Playhouse\", dove ebbe l'opportunit\u00e0 di incontrare Charlie Parker e Dizzy Gillespie. Il nascente movimento \"bebop\" influenz\u00f2 significativamente il suo estro di musicista e di creatore.\nCarriera e stile.\nFino a quel momento, il compito del batterista era quello di assicurare una regolarit\u00e0 ritmica al resto del gruppo, scandendo i quattro quarti della battuta. Il \"bebop\", oltre a scardinare le regole dell'armonia e della melodia, oper\u00f2 una rivoluzione anche nel ritmo: sulla strada tracciata da Kenny Clarke, di dieci anni pi\u00f9 anziano, Roach fu uno dei primi batteristi a codificare lo stile della batteria \"bebop\", offrendo un contributo determinante ai gruppi di Dizzy Gillespie, Charlie Parker, Thelonious Monk, Coleman Hawkins, Bud Powell e Miles Davis.\nDalle \"session\" del \"Monroe's\" e del \"Minton\" emerse un nuovo modo di utilizzare gli elementi della batteria: il pattern di base non veniva pi\u00f9 scandito sull'hi-hat ma sul piatto; cassa e rullante non erano pi\u00f9 degli accessori, ma venivano promossi al rango di elementi coloristici, con il compito di segnare accenti che dovevano rilanciare il flusso delle improvvisazioni dei solisti.\nRoach si occup\u00f2 anche dell'aspetto timbrico dello strumento, accordando le pelli in maniera originale al fine di ottenere un suono pi\u00f9 acuto e brillante.\nGrazie alla sua mobile inventiva, Roach fu uno dei batteristi preferiti di Charlie Parker, e partecip\u00f2 a molte tra le incisioni fondamentali di \"Bird\" creando spesso assoli rivoluzionari per l'epoca: memorabile, per esempio, quello sul brano \"Ko-Ko\", del 1945, vero punto di svolta del jazz moderno.\nNel 1952 Roach si diplom\u00f2 in composizione alla Manhattan School of Music, dove aveva studiato anche arrangiamento e percussioni, e fond\u00f2 insieme a Charles Mingus la Debut Records, uno dei primi esempi di autoproduzione discografica nella storia del jazz.\nLasciato l'ambiente newyorkese, nel 1954 Roach si trasfer\u00ec sulla costa occidentale degli Stati Uniti e contribu\u00ec a creare lo stile Hard bop mettendo in piedi un quintetto composto da Clifford Brown alla tromba, Sonny Stitt al sax tenore (poi sostituito da Teddy Edwards, Harold Land e infine da Sonny Rollins), Richie Powell al piano e George Morrow al contrabbasso.\nDopo la morte di Powell e Brown in un incidente stradale avvenuto nel 1956, Roach continu\u00f2 a suonare in quintetto con Kenny Dorham, poi sostituito da Booker Little (che morir\u00e0 a sua volta nel 1961 di uremia, all'et\u00e0 di ventitr\u00e9 anni) alla tromba, Rollins (cui subentrer\u00e0 George Coleman) al sax tenore e Ray Bryant al pianoforte; in questo periodo Roach tent\u00f2 di uscire dalle convenzioni Hard bop utilizzando i tempi dispari (fino a quel momento usati in maniera sporadica nel jazz) e incidendo nel 1957 l'album \"Jazz in 3/4 Time\".\nPer il resto degli anni cinquanta Roach incise per l'etichetta Mercury, abbandonando a un certo punto il sostegno armonico del pianoforte allo scopo di conferire maggiore libert\u00e0 ai solisti. Tra i musicisti cui Roach in questo periodo diede l'opportunit\u00e0 di imporsi sulla scena del jazz, vanno segnalati Donald Byrd, il trombettista Tommy Turrentine e il fratello sassofonista Stanley Turrentine, il trombonista Julian Priester, il giovanissimo tubista Ray Draper, che esord\u00ec con Roach all'et\u00e0 di sedici anni, i gi\u00e0 citati Booker Little e George Coleman e i contrabbassisti Art Davis, straordinario virtuoso, e Bob Cranshaw.\nIn quegli anni, Roach diede spazio anche a giovani compositori che hanno poi avuto una brillante carriera: tra gli altri, il pianista Muhal Richard Abrams, la cui prima composizione (\"Lepa\") \u00e8 stata incisa dal quintetto di Roach nel 1959, e il contrabbassista Bill Lee, padre del regista Spike Lee.\nNel 1960 Roach compose e incise per la Candid \"We Insist! - Freedom Now Suite\", un lavoro commissionatogli dalla associazione nazionale per i diritti delle persone di colore. L'album era basato sui testi del poeta e cantante Oscar Brown Jr. e fu scritto in occasione del centenario della \"proclamazione di emancipazione\" di Abraham Lincoln. Un'operazione cos\u00ec esplicita, per l'epoca (anche per quanto riguarda la copertina del disco, volutamente provocatoria), contribu\u00ec all'inserimento di Roach nella \"lista nera\" dell'industria discografica statunitense nella seconda met\u00e0 degli anni sessanta, e lo costrinse a diradare la sua presenza in studio d'incisione. Fa eccezione il disco \"Drums Unlimited\" che, oltre ad alcuni brani col suo gruppo regolare, presenta tre pezzi per sola batteria: questo serv\u00ec a dimostrare, una volta per tutte, che la batteria \u00e8 uno strumento a pieno titolo, in grado di suonare temi, variazioni e melodie.\nNei primi anni Sessanta Roach ha inciso due importanti album per l'etichetta Impulse! Records, \"Percussion Bitter Sweet\" (con Eric Dolphy e Mal Waldron) e \"It's Time\", che vede anche la partecipazione di un coro di sedici elementi. Negli anni Settanta ha poi fondato un quartetto, sempre senza pianoforte, in cui sono transitati musicisti di pregio come il trombettista Cecil Bridgewater, i sassofonisti Billy Harper e Odean Pope, i contrabbassisti Reggie Workman, Calvin Hill e Tyrone Brown. Spesso, negli anni Ottanta, ha unito al suo quartetto regolare un quartetto d'archi guidato dalla figlia Maxine Roach, che suona la viola.\nAlla fine degli anni settanta fond\u00f2 \"M'Boom\", un gruppo formato da soli percussionisti (in cui hanno figurato, tra gli altri, Roy Brooks, Joe Chambers, Omar Clay, Ray Mantilla, Warren Smith, Freddie Waits, Kenyatte Abdur-Rahman e Fred King) che ha inciso diversi dischi e compiuto molte tourn\u00e9e, soprattutto in Europa.\nGli anni ottanta e novanta hanno visto Roach cimentarsi con una molteplicit\u00e0 di progetti: dischi per sola batteria; concerti e incisioni in duo, con Anthony Braxton, Cecil Taylor, Archie Shepp, Abdullah Ibrahim, Dizzy Gillespie, Mal Waldron e la pianista Connie Crothers, allieva di Lennie Tristano; performance multimediali, concerti con gruppi rap, musiche di scena per spettacoli teatrali (tra i quali uno di Sam Shepard) e molte altre attivit\u00e0.\nDal 1962 al 1970 Roach \u00e8 stato sposato con la cantante Abbey Lincoln, presente in molti suoi dischi. Tra le innumerevoli registrazioni cui ha partecipato spicca \"Money Jungle\" (United Artists, 1962, oggi disponibile su Blue Note), con un trio composto da Charles Mingus e Duke Ellington: \"non un trio, un triumvirato\", come mettono in evidenza le note di copertina dell'album.\nGli ultimi anni.\nRoach \u00e8 sempre stato popolarissimo in Italia, specialmente a partire dalla met\u00e0 degli anni settanta e per tutti gli anni ottanta, quando i suoi concerti erano molto frequenti in Italia; inoltre per lungo tempo \u00e8 stato sotto contratto con un'etichetta discografica italiana, la Black Saint/Soul Note, per la quale ha inciso moltissimi dischi, sia con le sue formazioni regolari sia in incontri \"al vertice\" con altri famosi esponenti del jazz contemporaneo come Cecil Taylor e Anthony Braxton. Durante gli anni sessanta \u00e8 stato \"endorser\" della ditta Meazzi per le batterie \"Hollywood\". Venne progettato per lui, da Caldironi, un modello speciale con soluzioni avveniristiche, tra cui il fatto che tutto lo strumento era collegato ad un carrello mobile a ruote, e alcuni elementi erano montati su binari.\nDa sempre impegnato nella didattica, nel 1972 fu nominato professore all'Universit\u00e0 del Massachusetts ad Amherst, dove nello stesso periodo insegnava anche il sassofonista Archie Shepp, col quale Roach ha spesso suonato e inciso.\nVerso il 2000 Roach \u00e8 stato colpito da idrocefalo. Questo lo ha costretto dapprima a rallentare l'attivit\u00e0, infine a interromperla del tutto (il suo ultimo disco \u00e8 del 2002, con il trombettista Clark Terry). Ricoverato da lungo tempo in una casa di cura perch\u00e9 non pi\u00f9 autosufficiente, Roach si \u00e8 infine spento nel sonno, nelle prime ore del 16 agosto 2007.\nDiscografia.\nCon Clifford Brown\nCon M'Boom"}
{"id": "272950", "revid": "116493", "url": "https://it.wikipedia.org/wiki?curid=272950", "title": "Ciclo Miller", "text": "Il ciclo Miller, ideato dall'ingegnere americano Ralph Miller, che lo brevett\u00f2 con il numero 2817322 il 24 dicembre del 1957, come il ciclo Atkinson \u00e8 una variazione del ciclo Otto in cui si tenta di aumentare il rendimento.\nPrincipio.\nIl principio \u00e8 quello d'avere un rapporto di compressione pi\u00f9 basso rispetto al rapporto d'espansione (mentre nel ciclo Otto o ciclo Diesel queste due fasi sono identiche), portando ad avere una fase di compressione pi\u00f9 breve rispetto alla fase d'espansione, il che permette di migliorare la quantit\u00e0 d'energia estratta sotto forma di pressione dalla combustione.\nPremessa.\nUn tradizionale motore alternativo a combustione interna a quattro tempi (sia Diesel che ciclo Otto) utilizza quattro corse, di cui due sono considerate \u201cdi potenza\u201d: la corsa di compressione (l\u2019albero motore eroga potenza per comprimere il fluido), e la corsa di espansione (il fluido che si espande per la combustione cede potenza all\u2019albero motore). Delle quattro fasi del motore solo la espansione \u00e8 attiva, mente le altre tre sono passive, ma occorre precisare che solo la compressione sottrae la maggiore potenza passiva, essendo la aspirazione e lo scarico soggette a necessit\u00e0 di potenze passive marginali, trattandosi di perdite di pompaggio in condotti \u201caperti\u201d. La potenza estraibile dal motore \u00e8 quella di espansione, a cui sono sottratte le tre passive. \nProlungare la fase di espansione, ovvero ridurre la fase di compressione aumenterebbe la potenza estraibile dal motore.\nDescrizione del ciclo.\nIl ciclo Miller \u00e8 applicato alla struttura di un motore convenzionale.\nNel ciclo Miller, la valvola di aspirazione ha una chiusura ritardata, e rimane aperta per il 25/30% della fase di compressione. Mentre di norma nel Ciclo Diesel ed Otto la chiusura si ha al completo riempimento del cilindro al Punto Morto Inferiore, nel ciclo Miller, superato il PMI la valvola di aspirazione \u00e8 ancora aperta, si hanno quindi due effetti: il riflusso dell'aria aspirata nel condotto di aspirazione e una modesta compressione fino a quando la valvola di aspirazione si chiude (al 20-30% della corsa di compressione); dopo di ci\u00f2 inizia la compressione vera e propria. Questo effetto induce un riempimento parziale del cilindro; invece l'espansione resta a cilindro completo e quindi il bilancio di potenza attiva \u00e8 maggiore. \nSe tale potenza \u00e8 paragonata, a parit\u00e0 di cilindrata, ad un motore convenzionale, essa \u00e8 inferiore. In sintesi si ha la potenza di un motore di cilindrata inferiore, dato che tale \u00e8 la quantit\u00e0 di aria e di carburante aspirati, ma avvenendo l'espansione a cilindrata completa rispetto alla compressione, si ha un migliore utilizzo del gas espanso dalla combustione, con consumi specifici per unit\u00e0 di potenza erogata sensibilmente minori (7-8%). Inoltre, il tutto avviene con gas ben espansi (meno rumore), a minore temperatura, minore energia persa nello scarico e con minori emissioni di NOx.\n\u00c8 come se esistessero due cilindri: uno pi\u00f9 piccolo di compressione (in realt\u00e0 lo stesso, ma meno riempito), ed uno pi\u00f9 grande (completo) di espansione.\nUtilizzi attuali.\nI maggiori utilizzi sono previsti per motori ad autotrazione ibrida, cio\u00e8 quando il motore endotermico ha una funzione di produzione costante o quasi, mentre i picchi di potenza sono supportati dall'energia elettrica accumulata. Nel caso che sia necessario comunque avere potenza ai bassi regimi, si possono adottare compressori volumetrici, che per\u00f2 riducono la convenienza economica, ed aumentano la complessit\u00e0.\nIn alcuni casi il ciclo Miller \u00e8 confuso col ciclo Atkinson, che riduce la fase di compressione, ma con un complesso manovellismo. Tra le realizzazioni del ciclo Miller, con semplice ritardo della chiusura della valvola di aspirazione, troviamo molti veicoli elettrici ibridi come la Honda Jazz 2013, la Ford Escape (trazione anteriore e 4WD), la Volkswagen con motori 1.5 TSI da 130 o 150 CV, entrambi a trazione anteriore, e la Alfa Romeo Tonale 2022.\nLa Toyota Prius, la Toyota Auris Hybrid (trazione anteriore), la Toyota Yaris Hybrid, la Lexus CT200h, la Lexus IS, la Toyota RAV 4 Hybrid, invece utilizzano il ciclo Atkinson.\nAllo stato attuale esistono anche applicazioni che permettono il governo del motore col ciclo Miller, con possibilit\u00e0 di passaggio al ciclo Otto, ma con potenza e consumi aumentati.\nUn utilizzo \u00e8 realizzato nei grandi motori marini, destinati a funzionare a regime costante per lunghi periodi di tempo, o per impianti fissi di produzione elettrica. "}
{"id": "272951", "revid": "124435759", "url": "https://it.wikipedia.org/wiki?curid=272951", "title": "Patate fritte", "text": "Le patate fritte (chiamate familiarmente anche patatine o patatine fritte) sono un alimento a base di patate tagliate a fette di forma allungata e fritte in vari modi nei diversi paesi: in Belgio si usa il sego bovino \"Blanc de b\u0153uf\" in una speciale friggitrice, ma in generale sono gli oli vegetali (anche di arachidi) i pi\u00f9 diffusi; in Italia e Spagna le patate sono cotte anche al forno fino a quando non assumono la caratteristica croccantezza, e poi servite. Le variet\u00e0 in commercio sono impacchettate per la vendita, di solito in buste. Le patate fritte sono uno snack molto importante nel mercato dei Paesi anglofoni.\nCi sono molte differenze riguardo al nome delle patate fritte nei paesi di lingua inglese. Nel Nord America si \u00e8 soliti usare il termine \"chips\" per le patatine fritte imbustate sottili e croccanti, mentre si dice \"french fries\" o semplicemente \"fries\" per le patatine a bastoncino. In Inghilterra, \"crisps\" \u00e8 usato per il primo tipo di patatine, mentre \"chips\" \u00e8 usato per il secondo (come in \"fish and chips\"). In Australia, Nuova Zelanda e Sudafrica, entrambe le forme di patatine vengono chiamate \"chips\". Talvolta la distinzione \u00e8 fatta tra \"hot chips\" e \"packet chips\". Le \"Kumara chips\" (ovvero patate dolci fritte) si mangiano invece in Nuova Zelanda.\nIn Italia entrambe le versioni vengono chiamate nello stesso modo. Sebbene le patatine a bastoncino siano un prodotto culinario espresso mentre quelle rotonde appartengano generalmente alla categoria industriale, molti ristoranti italiani servono patate fritte sottili e rotonde cucinate espresse utilizzando patate fresche.\nStoria.\nLa storia delle patatine fritte \u00e8 ancora oggetto di dispute tra belgi e francesi:\nQuello che \u00e8 certo \u00e8 che le patate fritte sono molto diffuse nei due paesi a partire dal 1830, ma saranno conosciute in Nord America con il nome di \"french fries\" solo dopo la Prima guerra mondiale, al ritorno dei soldati dal fronte francese. Nelle isole britanniche le patate fritte prenderanno il nome di \"chips\". Le patatine fritte rotonde, sottili e croccanti furono inventate da George Crum, un cuoco americano. Un giorno, un cliente mand\u00f2 indietro ben tre volte un piatto di patatine fritte perch\u00e9 insoddisfatto della cottura, allora Crum per vendicarsi gli tagli\u00f2 le patate a fette sottilissime in modo che venissero talmente croccanti da non poterle mangiare con la forchetta e le cond\u00ec con molto sale, tuttavia il cliente le apprezz\u00f2. Le patatine fritte in tal modo fecero diventare il ristorante famoso; cos\u00ec, un giorno, George Crum apr\u00ec un ristorante tutto suo e l\u00ec dava in omaggio un piatto di patatine. Nel 1920 inventarono le buste per patatine fritte.\nPatate prefritte industriali surgelate.\nLe patate prefritte surgelate vengono prodotte in stabilimenti altamente automatizzati, con utilizzo di tecnologie avanzate come selettrici ottiche e gestione computerizzata delle linee produttive. Come materia prima di partenza vengono utilizzate patate di particolari variet\u00e0 che, per le loro caratteristiche, permettono di ottenere un prodotto standardizzato, che risulti dorato e croccante dopo la preparazione casalinga, senza la comparsa di macchie scure o arrossamenti.\nIl processo produttivo \u00e8 composto principalmente dalle seguenti fasi\nLe cosiddette patatine \"Oven\" o da forno, che danno la possibilit\u00e0 a casa di non eseguire l'ultima frittura in olio ma di \" rinvenire\" in forno, non sono altro che lo stesso prodotto ma con un tempo di frittura in linea di produzione pi\u00f9 lungo, in maniera che diventino praticamente gi\u00e0 pronte all'uso. Per una cottura ottimale delle patatine surgelate a casa, si consiglia di usare una friggitrice (per il controllo della temperatura dell'olio) o altrimenti un recipiente alto e stretto in maniera che il calore sia concentrato e le patatine siano sempre coperte dall'olio. Evitare di coprire il contenitore per favorire la fuoriuscita del vapore acqueo.\nAspetti sanitari.\nLe patatine fritte possono contenere una grande quantit\u00e0 di grassi (di solito saturi) o oli di frittura. Alcuni ricercatori hanno suggerito che le alte temperature utilizzate per friggere tali cibi possano risultare nocive per la salute (vedi acrilammide). Negli Stati Uniti circa \u00bc dei vegetali consumati sono costituiti da patatine fritte e contribuiscono alla diffusione dell'obesit\u00e0. \nLe patatine fritte cucinate con sego di carni bovine, lardo, o altri grassi animali aggiungono grassi saturi alla dieta e la sostituzione dei grassi animali e degli oli tropicali (come l'olio di palma) sostituisce soltanto un tipo di grassi saturi con un altro. La sostituzione di grassi animali con l'olio parzialmente idrogenato riduce il colesterolo, ma aggiunge grassi trans, che hanno dimostrato di aumentare il colesterolo LDL e di diminuire il colesterolo HDL. Potrebbe anche essere usato l'olio di canola, ma lo strutto \u00e8 in genere pi\u00f9 popolare, soprattutto tra i fast food, che usano friggere cibi diversi nel solito olio.\nLe patate fritte sono incluse nella lista 2A dello International Agency for Research on Cancer delle sostanze potenzialmente cancerogene per l'uomo.\nVarianti di preparazione.\nUn metodo usato \u00e8 quello del \"Kettle-Style\", conosciuto in Europa come \"Hand-Cooked\" \u00e8 tradotto in Italiano alle volte impropriamente come \"Cotte a Mano\". Il Metodo consiste nel cucinare le patatine tutte insieme nell'olio a bassa temperatura, impedendo manualmente che si attacchino tra di loro.\nAltro ancora \u00e8 quello delle \"Potato Stick\", le patatine vengono tagliate in piccoli bastoncini poco spesse, vendute solitamente in piccoli sacchetti."}
{"id": "272953", "revid": "46146367", "url": "https://it.wikipedia.org/wiki?curid=272953", "title": "Epidamno", "text": ""}
{"id": "272954", "revid": "120905292", "url": "https://it.wikipedia.org/wiki?curid=272954", "title": "Velocit\u00e0 (atletica leggera)", "text": "La velocit\u00e0 \u00e8 un settore delle corse piane dell'atletica leggera le cui distanze arrivano fino ai 400 metri, cio\u00e8 un giro completo dell'anello di pista.\nPi\u00f9 precisamente si definiscono gare di velocit\u00e0 pura i 100\u00a0m e i 200\u00a0m, di velocit\u00e0 prolungata i 400\u00a0m.\nIl contributo energetico \u00e8 stato stimato del 100% anaerobico per quanto riguarda la gara dei 100 m, ovvero 50% anaerobico alattacido e 50% anaerobico lattacido; del 63% anaerobico lattacido, del 30% anaerobico alattacido e del 7% aerobico nei 200 m; e del 63% anaerobico lattacido, 24% aerobico e 13 % anaerobico alattacido relativamente alla gara dei 400 m.\nI meccanismi non fisiologici maggiormente sollecitati in queste gare, dunque, sono quelli di tipo anaerobico, cio\u00e8 potenza anaerobica alattacida, potenza lattacida e capacit\u00e0 lattacida \u2013 con importanza percentuale decrescente per quanto riguarda la potenza anaerobica alattacida, e crescente per quanto riguarda la capacit\u00e0 lattacida andando dai 100 m ai 400 m.\nPartenza.\nLa partenza si effettua sempre dai blocchi di partenza.\nI concorrenti si devono posizionare dietro i blocchi di partenza, sistemati dagli stessi atleti a seconda delle loro caratteristiche fisiche, aspettando la chiamata del giudice di partenza (starter) che proceder\u00e0 in tre successivi momenti:\nNel caso in cui qualcuno si muova anzitempo lo starter spara un secondo colpo di pistola e l'atleta responsabile della \"falsa partenza\" (la partenza viene definita falsa allorquando il tempo di reazione allo sparo \u00e8 inferiore a 100 millisecondi) viene squalificato.\nQueste modalit\u00e0 sono uguali in tutte le distanze; ci\u00f2 che cambia \u00e8 la posizione dei blocchi. Nei 100 metri sono tutti in linea, mentre nei 200 e 400 sono scalati in maniera tale da garantire la percorrenza della medesima distanza indipendentemente dalla corsia.\nL'atleta che corre in prima corsia (la pi\u00f9 interna) partir\u00e0 a met\u00e0 anello (ovvero nel punto esatto di confluenza tra rettilineo opposto a quello d'arrivo e curva seguente), mentre dalla seconda corsia in poi l'atleta sar\u00e0 pi\u00f9 avanzato rispetto a chi lo precede proprio per compensare il maggior raggio di curva e, dunque, l'altrimenti aumentata distanza dalla linea d'arrivo.\nProblematiche della velocit\u00e0.\nEsistono fattori fisiologici decisamente condizionanti (ma non sufficienti) a fare di una persona un velocista. I presupposti per i quali un individuo pu\u00f2 correre pi\u00f9 velocemente di un altro sono essenzialmente due:\nBisogna tener conto anche che l'influenza del vento gioca un ruolo fondamentale di disturbo, tanto da diminuire o aumentare la prestazione dell'atleta e creare una seppur minima situazione di imparzialit\u00e0 tra le diverse gare."}
{"id": "272955", "revid": "712828", "url": "https://it.wikipedia.org/wiki?curid=272955", "title": "Mielandia", "text": ""}
{"id": "272956", "revid": "633110", "url": "https://it.wikipedia.org/wiki?curid=272956", "title": "Sturmgewehr 44", "text": "Lo Sturmgewehr 44 (\"fucile d'assalto modello 1944\"), designazione abbreviata in StG 44) \u00e8 stato un fucile a fuoco selettivo (automatico e semiautomatico) progettato da Hugo Schmeisser nel 1942 durante la seconda guerra mondiale e utilizzato dalla Germania nazista.\nFu utilizzata soprattutto sul fronte orientale, sebbene non fu in grado di influire sulle sorti del conflitto; poco dopo ne venne realizzata una versione ulteriore, lo Sturmgewehr 45.\nStoria.\nLa ricerca di nuove armi per le forze armate tedesche.\nNella primavera 1918 il capitano Piderit, membro del \"Gewehr-Pr\u00fcfungskommission\" (\"Comitato di prova delle armi leggere\") present\u00f2 un documento in cui si chiedeva l'introduzione nell'esercito tedesco di armi a munizionamento intermedio. Sottolineava come raramente gli scontri a fuoco avvenivano a distanze superiori agli 800 m, ovvero neanche la met\u00e0 della gittata massima teorica delle armi in dotazione alla fanteria tedesca, ovvero il fucile Mauser Gew. 1898 e la mitragliatrice Maxim MG 08, capaci di gittata oltre i 2000 metri. Una munizione pi\u00f9 corta e meno potente avrebbe permesso di risparmiare i materiali, consentendo allo stesso tempo alle truppe di trasportare pi\u00f9 munizioni e di scatenare un maggiore volume di fuoco. Avrebbe altres\u00ec prodotto minore rinculo, il che avrebbe permesso armi a fuoco selettivo, chiamate per\u00f2 ancora nel documento \"Maschine-pistolen\" (ovvero pistole mitragliatrici). L'esercito imperiale tedesco non mostr\u00f2 interesse, trovandosi gi\u00e0 fornito dei nuovi mitra MP 18 in calibro 9x19 mm su cui giungevano continuamente dal fronte rapporti entusiastici che ne lodavano la maneggevolezza e il volume di fuoco. Ma l'MP 18 era sempre un'arma che impiegava una cartuccia da pistola, inefficace oltre i 100m. Oltre quel limite, non vi erano alternative che il proiettile 7,92 \u00d7 57 mm Mauser, la cui potenza esigeva armi lunghe e pesanti.\nNel 1923, l'esercito tedesco pubblic\u00f2 un bando per il rimpiazzo del fucile Mauser M1898. Requisiti fondamentali erano una minore lunghezza e un minor peso, ma mantenendo pur sempre la stessa efficacia sui 400 m, e presentando un caricatore da 20 o 30 colpi. La compagnia bavarese Rheinisch-Westf\u00e4lische Sprengstoff (RWS) cominci\u00f2 vari esperimenti con nuovi munizionamenti negli anni '20 e anche diverse industrie produttrici di armi per aerei mostrarono interesse nel campo. Lo sviluppo di armi adatte alle nuove munizioni non cominci\u00f2 per\u00f2 fino agli anni 1930. La RWS propose due cartucce, una da 7 e l'altra da 8\u00a0mm, entrambi con bossolo da 46\u00a0mm. La Deutsche Waffen und Munitionsfabriken (DWM) propose il suo 7 \u00d7 39,1\u00a0mm e la Gustav Genschow &amp; Co (Ge.Co) propose il 7,75 \u00d7 39,5\u00a0mm. L'arma automatica della Ge.Co fu il Model A35, uno sviluppo del precedente fucile semiautomatico SG29, ma l'arma si rivel\u00f2 troppo complessa e pericolosa per essere adottata. L'arma d'ordinanza della Reichswehr pertanto divenne il Mauser Karabiner 98k, ovvero la versione accorciata del Gewehr 98, camerato per la classica munizione d'ordinanza 7,92 \u00d7 57 mm.\nL'introduzione del munizionamento intermedio ed il progetto.\nAll'inizio della seconda guerra mondiale, le armi dell'esercito tedesco erano paragonabili a quelle di tutti gli altri eserciti. Una tipica unit\u00e0 di fanteria era equipaggiata con fucili a ripetizione manuale, mitra (in dotazione perlopi\u00f9 ai sottufficiali) e mitragliatrici leggere. La principale differenza era la grande enfasi posta sulle mitragliatrici leggere: laddove statunitensi, francesi e sovietici e altri le relegavano a ruolo di supporto, tedeschi e i britannici ne facevano il fulcro della squadra di assaltatori, in virt\u00f9 proprio dell'esperienza acquisita nel 1914-18. All'inizio della guerra i tedeschi erano ben forniti di pistole-mitragliatrici che davano alla loro fanteria un'elevata potenza di fuoco ravvicinato, come ampiamente dimostrato nelle campagne di Polonia e soprattutto di Francia. In generale per\u00f2, quanto all'armamento del fante, anche le autorit\u00e0 militari tedesche erano rimaste ancorate ai concetti della 1\u00aa guerra mondiale: il fucile a ripetizione manuale, progettato 40 anni prima, era ritenuto anche in Germania l'arma migliore e pi\u00f9 utile.\nUno dei problemi di questa dottrina tattica era che i fucili a ripetizione manuale erano troppo lunghi per essere usati agevolmente dalle truppe meccanizzate e dai carristi, e sebbene precisi e potenti, a distanza ravvicinata erano disperatamente lenti nel ciclo di sparo. Le pistole mitragliatrici quali MP 18/28, MP 34, MP 40 erano certo utilizzabili in tali contesti ma mancavano di gittata e potenza oltre i 100 m. La necessit\u00e0 di un'arma intermedia si manifestava con evidenza, ma fu sempre respinta dalle alte sfere militari.\nIl problema divenne pressante nel 1941 con l'invasione dell'Unione Sovietica. L'Armata Rossa stava lentamente rimpiazzando i suoi fucili d'ordinanza Mosin-Nagant M1891 e derivati con i nuovi fucili semiautomatici Tokarev SVT-38 e SVT-40. Le pistole mitragliatrici erano allo stesso tempo molto diffuse e il PP\u0160-41 stava entrando in produzione su scala industriale, fornito ad un numero enorme di soldati. Le tattiche sovietiche di assalti furiosi a distanza ravvicinata con un gran numero di uomini che sommergevano di raffiche tutto ci\u00f2 che incontravano si erano rivelate spaventosamente efficaci: l'arma standard della fanteria tedesca, ossia i fucili a ripetizione manuale Mauser Karabiner 98k, non reggevano il confronto; la potenza di fuoco della Wehrmacht si basava quindi essenzialmente sulle mitragliatrici. Appena la distanza di combattimento si allungava oltre i 200mt i Tedeschi riuscivano a contrastare i Sovietici, grazie all'alto numero di mitragliatrici a disposizione, ma a distanza ravvicinata erano in grave difficolt\u00e0 a causa della superiorit\u00e0 numerica e di volume di fuoco delle truppe dell'Armata Rossa.\nQuesta esperienza costrinse le autorit\u00e0 tedesche a riconsiderare le loro tattiche. L'esercito tedesco aveva tentato di sviluppare armi semiautomatiche, giungendo per esempio al Walther Gewehr 43, ma anche quando questo venne adottato la produzione non fu mai sufficiente a soddisfare la domanda. I soldati tedeschi fecero cos\u00ec prontamente uso di tutte le armi semiautomatiche e automatiche catturate al nemico, come i SVT-40 e i PP\u0160-41. Diversi tentativi furono portati avanti per introdurre nella Wehrmacht armi automatiche individuali a lunga gittata, ma l'eccessiva potenza della cartuccia ordinaria 7,92 \u00d7 57\u00a0mm rendeva le armi leggere impossibili da controllare dal singolo soldato in modalit\u00e0 automatica. Il fucile mitragliatore FG 42, sviluppato privatamente dalla Luftwaffe e distribuito ai paracadutisti, fu un buon tentativo ma non entr\u00f2 in produzione su larga scala proprio perch\u00e9, nonostante le brillanti soluzioni tecniche adottate e l'elevata qualit\u00e0, manteneva il calibro standard 7,92 \u00d7 57\u00a0mm ed era pressoch\u00e9 incontrollabile nel tiro a raffica.\nLa soluzione tedesca fu quella di introdurre una munizione intermedia tra fucile e mitra. Esperimenti con simili munizioni erano in corso fin dagli anni 1930, ma erano stati sempre rimasti nel cassetto. Nel 1941, per\u00f2, stava diventando evidente che occorreva un'arma individuale che permettesse ad ogni singolo fante di poter effettuare sia il tiro automatico, di saturazione o interdizione, che quello semiautomatico, a tutte le tipiche distanze di combattimento. L'analisi dei rapporti dal fronte indicava che i fucilieri utilizzavano i loro fucili d'ordinanza fino ai 500 metri, distanza oltre la quale si usavano quasi esclusivamente le mitragliatrici. Inoltre, i tradizionali fucili a ripetizione erano quasi inutili a distanza ravvicinata; e sebbene i mitra fossero armi devastanti, erano presenti in numero limitato e comunque, poich\u00e9 impiegavano le stesse cartucce delle pistole, la loro portata utile non andava oltre i 100m. Un'arma automatica individuale capace di conferire al singolo fuciliere la possibilit\u00e0 di fuoco sia a raffica che semiautomatico a tutte le distanze di combattimento, fino ai 3-400m, avrebbe quindi ristabilito la superiorit\u00e0 della Wehrmacht in fatto di potenza di fuoco sull'Armata Rossa.\nPer ottenere ci\u00f2, occorreva che la nuova arma utilizzasse una cartuccia di nuova concezione, intermedia fra quella da fucile/mitragliatrice in dotazione alla fanteria (che era troppo potente) e quella da pistola (che non lo era abbastanza), per colmare il vuoto esistente tra le prestazioni delle mitragliatrici e quelle delle pistole-mitragliatrici. Gli studi condotti dalla Wehrmacht indicavano come ideale una cartuccia con bossolo intorno ai 35\u00a0mm, capace di contenere una carica di lancio sufficiente a coprire tutte le distanze di combattimento ma tuttavia sempre ben controllabile dal tiratore. Inoltre, il modesto rinculo prodotto avrebbe anche consentito di tenere peso e dimensioni dell'arma entro limiti pi\u00f9 che accettabili. Pertanto si decise di adottare la munizione proposta dalla Polte, la 7,92 \u00d7 33 mm \"Kurzpatrone\" (munizione corta). Per minimizzare i problemi logistici, il proiettile standard da 8\u00a0mm fu usato come base.\nI prototipi e la produzione preliminare.\nIl governo tedesco aveva gi\u00e0 iniziato il suo programma per munizioni intermedie subito dopo l'inizio del conflitto. La fabbrica di munizioni Polte di Magdeburgo era stata incaricata di sviluppare nuove munizioni nel 1938 e sigl\u00f2 un contratto con il \"Heereswaffenamt\" (HWA, ufficio per gli armamenti). Contemporaneamente, l'HWA commission\u00f2 alla C.G. Haenel di Suhl lo sviluppo di un fucile adatto alla munizione. L'arma avrebbe dovuto essere pi\u00f9 corta del K98k (il peso non doveva aumentare), la gittata efficace avrebbe dovuto attestarsi almeno sui 400 m, avrebbe dovuto essere a fuoco selettivo con un rateo di fuoco automatico teorico di 450 colpi al minuto, compatibile con granate da fucile, affidabile e semplice da produrre.\nContratti per fucili camerati in 7,9 \u00d7 33\u00a0mm Kurz furono emessi sia per la Carl Walther Waffenfabrik che per la Haenel (il cui gruppo di progettisti era diretto da Hugo Schmeisser) a cui fu chiesto di inviare prototipi sotto la denominazione \"Maschinenkarabiner 1942\" (MKb 42). I progetti erano simili: entrambi erano azionati a recupero di gas e presentavano selettore di tiro. Nel dicembre 1941 i prototipi di entrambe le aziende furono testati dall'HWA a Kummersdorf. Il prototipo presentato dalla Haenel venne designato Maschinenkarabiner 42(H) e quello della Walther venne denominato MKb 42(W).\nIl prototipo della Walther present\u00f2 numerosi malfunzionamenti, le canne usate presentavano rigonfiamenti pericolosi e uno addirittura spar\u00f2 a camera aperta, determinando l'esplosione dell'arma. Il tutto fu imputato a difetti insiti nel progetto. Il prototipo della Haenel si rivel\u00f2 invece superiore a quello della Walther, e l'esercito ordin\u00f2 alla Haenel un altro esemplare che incorporasse i pochi punti di forza della Walther rispetto al modello originale della Haenel: un attacco per la baionetta e il cambiamento del passo di rigatura della canna. La consegna dei primi cinquanta fucili per le prove sul campo fu concordata per l'inizio del 1942. La prima azione delle armi risale all'aprile del 1942, quando 35 dei soli 50 esemplari esistenti vennero paracadutati nella Sacca di Demjansk. Emersero subito molti apprezzamenti, ma anche critiche per alcuni difetti.\nNel luglio 1942 test comparativi sul campo furono condotti usando le nuove munizioni e i prototipi della Haenel. Furono sparati 3.654 colpi: 11 bossoli risultarono rotti, 67 difettosi (56 partiti al secondo tentativo) e molti \"incollaggi\" (ovvero il bossolo esploso che rimane incastrato nell'arma e impedisce all'otturatore di muoversi). I test appurarono che ci\u00f2 era dovuto alla scarsa qualit\u00e0 delle munizioni impiegate. Venne perci\u00f2 deciso di approntare un primo lotto di pre-produzione per consentire alle truppe al fronte di valutare l'arma, che venne cos\u00ec ridesignata \"MKb 42 (H)\".\nIl primo lotto fu inviato al fronte nel novembre 1942 e gli utilizzatori apprezzarono molto l'arma. Altre modifiche successive aggiunsero uno sportello scorrevole di protezione per l'otturatore e una scina per il montaggio di ottiche. Tra la fine del 1942 e l'inizio del 1943 furono prodotti 11.833 esemplari. Per semplificare ulteriormente, furono rimossi sia l'attacco per la baionetta che l'inutile camera di espansione dei gas posta nel prolungamento sopra la canna.\nPer il marzo 1943, 2.734 MKb 42 erano stati accettati in servizio, seguiti da altri 2.179 in aprile e 3.044 a maggio (le stime della Haenel prevedevano rispettivamente 2000 e 3000 armi ogni mese). In pi\u00f9, Haenel stimava altri 3.000 fucili in giugno e 1.000 in luglio, con una stima totale di circa 12.000 MKb 42. Tuttavia la stima di Haenel non fa differenza tra gli ultimi modelli di MKb 42(H) e i primi di MP 43. Il numero di MKb 42(W) prodotti \u00e8 ancora pi\u00f9 incerto. Alcune fonti suggeriscono attorno agli 8.000, ma le stime pi\u00f9 credibili riducono il numero a non pi\u00f9 di 200 (con molti rimasti all'interno delle fabbriche Walther fino alla fine del conflitto).\nLe prime modifiche e l'MP 43.\nMentre erano ancora in corso i lavori per migliorare l'arma, nel marzo del 1943 tutto fu interrotto per ordine di Adolf Hitler, che voleva veder prodotte altre pistole mitragliatrici e non nuovi fucili n\u00e9 nuove munizioni. Hitler e l'OKW erano atterriti dall'idea di dover riconvertire, in piena guerra, le linee di produzione delle fabbriche d'armamenti per adeguarsi al nuovo fucile, senza contare il caos logistico causato da due tipi di munizione diversi da distribuire alle fanterie. Pur tendenzialmente non contrario ad armi di nuova concezione, Hitler considerava l'MkB 42 un'arma destinata a reparti speciali e truppe d'\u00e9lite, quindi poco prioritaria, e non autorizz\u00f2 la produzione su larga scala. Poich\u00e9 i rapporti dalle unit\u00e0 al fronte chiedevano invece insistentemente maggiori forniture della nuova arma, per mantenere attiva la produzione dell'MKb 42(H) il Waffenamt la rinomin\u00f2 Maschinen Pistole 43 o MP 43 (in linea con la designazione del pi\u00f9 diffuso MP 40). In tal modo si ritenne che designando ufficialmente l'arma come \"pistola mitragliatrice\" la si sarebbe sottratta al divieto di impegnare risorse in nuovi modelli di armi individuali.\nTroppo tempo venne sprecato cercando di rendere l'MP 43 in grado di fare le stesse cose del fucile K98k. La sostituzione sarebbe stata sempre impossibile: il proiettile kurz non avrebbe avuto forza sufficiente a sparare le granate da fucile, l'arma non era precisa al punto di essere usata per i tiratori scelti ed era troppo corta per montare una baionetta. Come conseguenza, si decise successivamente di rimuovere dall'MP 43 la slitta per l'ottica, l'estensione per il lanciagranate e l'attacco per la baionetta.\nAlla fine per\u00f2 Hitler fiut\u00f2 il raggiro e interruppe di nuovo la produzione. Ne permise il riavvio solo a scopo di valutazione; nel settembre del 1943 tuttavia Hitler si convinse che l'arma meritasse maggiore attenzione. I primi esemplari di MP 43 furono quindi distribuiti alle truppe nell'ottobre 1943 sul fronte orientale.\nL'intervento di Hitler: lo StG 44.\nNell'aprile 1944 Hitler si scopr\u00ec particolarmente interessato dall'arma e ordin\u00f2 la ridesignazione in MP 44. Nel luglio dello stesso anno, ad un incontro sul tema del fronte orientale, alla domanda di Hitler su cosa i soldati necessitassero la risposta fu: \u00abAltri esemplari di questo nuovo fucile!\u00bb. La risposta lasci\u00f2 Hitler perplesso (testimoni dicono che abbia chiesto \u00abquale nuovo fucile?\u00bb). Quando gli fu presentata l'arma, il Fuhrer decise di rinominarla ufficialmente Sturmgewehr 44 (\"fucile d'assalto\"), creando cos\u00ec \"de facto\" una nuova categoria di armi.\nLa credenza comune \u00e8 che Hitler fosse contrario al nuovo calibro intermedio. In realt\u00e0, se cos\u00ec fosse avrebbe ordinato tassativamente di cessare gli studi e i progetti. I rapporti citano invece numerose presentazioni dell'arma ad Hitler nelle varie fasi di sviluppo. Anche se da ex-fante della prima guerra mondiale era convinto che il tradizionale fucile a ripetizione manuale lungo, potente e lento, fosse tutto sommato l'arma ideale per la fanteria, Hitler incoraggi\u00f2 sempre la ricerca di armamenti migliori e pi\u00f9 moderni e cap\u00ec pienamente le potenzialit\u00e0 della MP 43; le sue perplessit\u00e0 (condivise peraltro da gran parte dello Stato Maggiore tedesco) risiedevano piuttosto nella difficolt\u00e0 dell'industria bellica di farne la nuova arma standard di diffusione generale. Non era quindi tanto scetticismo verso il concetto di \"nuovo\", quanto la volont\u00e0 di non inviare al fronte cos\u00ec poche di queste nuove armi.\nLe critiche verso l'introduzione di una nuova arma in piena guerra erano molte e non prive di argomenti: l'industria tedesca non era in grado, sul breve periodo, di rimpiazzare i 12.000.000 di K98k gi\u00e0 distribuiti, per non parlare del fatto che l'StG 44 usava una nuova cartuccia, diversa da quella standard e le complicazioni logistiche nei rifornimenti erano un problema reale. L'arma era s\u00ec pi\u00f9 veloce, semplice ed economica da produrre, ma richiedeva allo stesso tempo macchinari diversi, quindi linee di produzione diverse.\nIntrodurre l'arma in pochi esemplari, poi, non sarebbe stato produttivo anzi avrebbe ottenuto l'effetto contrario, sprecando risorse per produrre un fucile che non sarebbe comunque stato mai in grado di essere presente in quantit\u00e0 tale da avere un impatto significativo. Ma alla fine, le qualit\u00e0 dell'arma convinsero l'OKW ad autorizzare la produzione e la distribuzione dello StG 44.\nLa produzione in serie e l'utilizzo operativo.\nLa produzione in serie della MP 43/MP 44 cominci\u00f2 con le prime spedizioni verso il fronte orientale nell'inverno tra il 1943 e il 1944 e pi\u00f9 massicciamente nella primavera del 1944, allorch\u00e9 Hitler revoc\u00f2 il veto sui fucili d'assalto. La 1\u00aa Divisione di Fanteria del Gruppo di Armate Sud e la 32\u00aa Divisione del Gruppo di Armate Nord furono selezionate per la prova sul campo del fucile, anche se alla fine, a causa della scarsit\u00e0 di munizioni, solo la 1\u00aa Divisione era equipaggiata a dovere con l'arma. Il fucile d'assalto si dimostr\u00f2 un'arma eccezionale, specialmente sul fronte orientale dove fu dispiegata per la prima volta. Un soldato bene addestrato poteva impegnare nemici su tutte le distanze grazie alla versatilit\u00e0 dell'arma, che si rivel\u00f2 anche molto affidabile in condizioni estreme come quelle della steppa russa.\nL'uso principale della nuova arma fu quello di contrastare lo strapotere delle pistole mitragliatrici sovietiche PPS e PP\u0160-41, massicciamente usate dai soldati sovietici. Utilizzando caricatori da 71 o 35 colpi queste armi erano devastanti nei combattimenti ravvicinati, pur non potendo competere con la gittata dei fucili ordinari. L'StG 44, pur non potendo raggiungere le gittate proprie dei fucili, era comunque molto superiore in quanto a balistica alle armi leggere sovietiche. Con una canna da 419\u00a0mm, la velocit\u00e0 alla volata era di 685\u00a0m/s, comparata con i 760\u00a0m/s del K98k e i 600\u00a0m/s della Carabina Winchester M1. Il soldato armato con il StG 44 poteva perci\u00f2 fare fuoco mirato a colpo singolo su distanze pi\u00f9 che doppie rispetto a quelle raggiungibili dai mitra, e quando occorreva poteva riversare raffiche ben controllabili a distanza ravvicinata o contro obiettivi in movimento. Inoltre, il calcio in asse con la canna permetteva un'ottima controllabilit\u00e0 nel tiro a raffica.\nL'StG 44 fu fornito soprattutto alle truppe d'assalto e impiegato per scontri ravvicinati, in maniera simile a quanto avvenuto con l'MP 18 nel 1918. Un difetto subito riscontrato fu la rapida usura della molla del caricatore, e si decise di ovviare al problema istruendo i soldati a non caricare pi\u00f9 di 25 colpi nell'arma. Nel gennaio 1945 fu introdotto un caricatore appositamente sagomato cos\u00ec da limitare a 25 il numero massimo di colpi inseribili.\nL'StG 44 fu impiegato estesamente su tutti i fronti e si guadagn\u00f2 il pi\u00f9 alto apprezzamento delle truppe e il profondo rispetto dei loro avversari. Per la fine della guerra, erano stati prodotti un totale di 425.977 StG 44 (comprese varianti e versioni precedenti) ed erano cominciati i lavori sul prototipo StG 45. Hugo Schmeisser disse che 424.000 armi erano state costruite tra il giugno 1943 e l'aprile 1945 in quattro impianti: 185.000 dalla C.G. Haenel di Suhl; 55.000 dalla \"J.P. Sauer &amp; Sohn\" sempre a Suhl; 104.000 a Erfurt e 80.000 dalla Steyr-Daimler-Puch AG a Steyr, in Austria. La quantit\u00e0 \u00e8 molto inferiore ai 1.500.000 ordinati e ben lontana dalla cifra prevista di 4.000.000.\nDopo la seconda guerra mondiale.\nNel secondo dopoguerra l'StG 44 rimase in uso nella Germania dell'Est presso la Nationale Volksarmee con la designazione \"MPi.44\" finch\u00e9 non venne rimpiazzato dall'AK-47 e dalle sue varianti. La \"Volkspolizei\" lo us\u00f2 fino al 1962 circa quando venne rimpiazzato con il AKM prodotto localmente. Altri paesi usarono l'StG 44 dopo la guerra, come la Repubblica Socialista di Cecoslovacchia e la Repubblica Socialista Federale di Jugoslavia, dove rimase in servizio fino ai tardi anni '80, fino a che venne relegata all'uso da parte di riserve della Difesa Territoriale o venduta ai regimi alleati in Medioriente e Africa. In Argentina L'istituto per la ricerca scientifica e tecnologica (CITEFA) produsse una versione di prova dell'StG 44 a cavallo fra anni '40 e '50 ma fin\u00ec per adottare il FAL della FN nel 1955, in quanto utilizzava il pi\u00f9 potente e soprattutto pi\u00f9 comune 7,62 x 51 mm NATO.\nL'Unione Sovietica e i suoi alleati fornirono ai paesi del blocco comunista molte delle armi catturate ai Tedeschi durante il conflitto, e gli StG 44 con moltissime munizioni finirono nelle mani di eserciti irregolari. Le forze francesi scoprirono notevoli quantit\u00e0 di StG 44 in Algeria e ne tracciarono la provenienza in Cecoslovacchia. Anche i Vietcong erano armati con le armi tedesche. Esemplari dell'arma sono ancora usati (seppur limitatamente) da diversi gruppi di guerriglia del Medioriente e del Corno d'Africa e lo Sturmgewehr continua ad apparire in mano a movimenti clandestini che non possono permettersi armi pi\u00f9 moderne.\nLa Siria ricevette lo StG 44 negli anni '50 e '60, assieme ad altre forniture ex-Tedesche tramite l'URSS. Nell'agosto 2012, durante la guerra civile siriana, il gruppo islamista siriano \"brigata At-Tawhid\" pubblic\u00f2 un video su YouTube mostrando una cassa di StG 44 in loro possesso, assieme a munizioni, catturate ad Aleppo. Pi\u00f9 tardi emersero anche foto dei combattenti che usavano le armi in combattimento. Nel settembre 2013 una foto mostrava un ribelle siriano con un StG 44 montato su una stazione per il controllo remoto. L'arma era controllata da un joystick mentre la visuale era fornita da una telecamera montata dietro il mirino telescopico.\nNel 2013 nuove versioni semiautomatiche di MKb 42(H), MP 43/1 e StG44 sono state oggi prodotte dalla SSD (Sport Systeme Dittrich) e distribuite dalla HZA Kulmbach GmbH, nel calibro originale. Il modello PTR-44 (prodotto dalla PTR-91 Inc.) fu prodotto per breve tempo, ma l'alto prezzo e la scarsa domanda portarono alla cessazione della produzione. Una copia in .22 LR dell'StG 44 \u00e8 tuttora prodotta dalla GSG a basso prezzo. La HMG (Hill &amp; Mac Gunworks) sta attualmente producendo repliche dell'arma che accettano calibri pi\u00f9 comuni come 7,62 \u00d739 mm, 5,56 \u00d7 45 mm NATO e .300 AAC Blackout, chiaramente affiancati al calibro originale.\nDescrizione generale.\nSviluppato a partire dal precedente modello \"Maschinenkarabiner 42(H)\", combinava le caratteristiche di carabine, mitra e fucili. Dopo l'adozione dell'StG 44, l'uso del termine \"fucile d'assalto\" si diffuse nel mondo. Nel corso della produzione vi furono modifiche al calcio, alla volata, alla forma del mirino anteriore e alcuni miglioramenti al sistema di alimentazione.\nIl fucile era stato sviluppato per la nuova munizione 7,92 \u00d7 33 mm Kurz. Questa variante corta della munizione tedesca standard (7,92 \u00d7 57 mm) era meno potente, ma al contempo era molto pi\u00f9 performante della 9x19 Parabellum usata dalle pistole-mitragliatrici in dotazione alla Wehrmacht: in combinazione con la capacit\u00e0 di fuoco selettivo, forniva un ottimo compromesso tra volume di fuoco a corto raggio e precisione a medio raggio. Nonostante l'arma avesse una gittata efficace inferiore a quella dei normali fucili, i combattimenti non avvenivano mai su distanze superiori ai 300/500 m, quindi le cartucce ordinarie si rivelavano esuberanti per tali distanze. Solo uno specialista addestrato, come un cecchino o un mitragliere, avrebbe sfruttato al massimo la potenza e la gittata delle munizioni da fucile. Con il StG44, ogni soldato aveva a disposizione un'arma in grado di sviluppare un efficace volume di fuoco a raffica per l'assalto e al tempo stesso di sparare a colpo singolo con precisione alle distanze normali di combattimento, riunendo cos\u00ec le caratteristiche del mitra e del fucile. Ci\u00f2 per quei tempi costituiva un'assoluta novit\u00e0, e diede i natali a una nuova categoria di armi che oggi sono normale dotazione di tutti gli eserciti.\nI britannici furono molto critici verso quest'arma, affermando che il castello potesse piegarsi e quindi bloccare l'otturatore semplicemente battendo il fucile a terra. Un rapporto statunitense degli ultimi periodi della guerra defin\u00ec l'arma scomoda e ingombrante, soggetta a malfunzionamenti. Molte di queste critiche sono testimonianza dell'avversione alleata piuttosto che opinioni obiettive sull'arma, che invece si rivel\u00f2 estremamente efficace in combattimento.\nMeccanica.\nDal punto di vista meccanico l'StG 44 \u00e8 un'arma con funzionamento a sottrazione dei gas di sparo che vengono prelevati dalla canna e convogliati in un condotto di espansione posto parallelamente e superiormente alla stessa, dove comprimono un pistone solidale all'otturatore; sotto l'azione dei gas, il gruppo pistone-otturatore viene spinto all'indietro permettendo cos\u00ec l'estrazione del bossolo usato e il riarmamento del cane. Al tempo stesso comprime la molla di riarmo che lo risospinge in avanti consentendo di camerare una nuova cartuccia e di ripetere cos\u00ec il ciclo di sparo.\nIl fuoco \u00e8 selettivo, automatico o semiautomatico, selezionabile mediante un selettore posto sopra l'impugnatura sul lato sinistro, in modo da essere azionato dal tiratore con il pollice. La sicura \u00e8 a traversino, immediatamente sopra il selettore.\nQuanto agli organi di mira, sono costituiti da un mirino anteriore a palo, regolabile, protetto da un tunnel antiriflesso, e da un alzo a tangente graduato da 200 a 800 metri. Secondo prove dell'epoca nel tiro semiautomatico l'arma tedesca \u00e8 molto precisa fino a 200 metri e conserva una precisione sufficiente anche a 400 metri, quindi pi\u00f9 che adatta per le comuni distanze di combattimento. Il tiro automatico (a \"raffica\") \u00e8 molto controllabile: un tiratore medio pu\u00f2 effettuare tiri precisi a raffiche brevi fino a 300 metri.\nI modelli.\nVersioni speciali.\nUn oggetto bizzarro che and\u00f2 ad affiancare l'StG 44 fu la \"Krummlauf\", una canna ricurva da applicare alla volata e dotata di sistema di mira periscopico per sparare oltre gli ostacoli senza esporsi al fuoco nemico. Una serie di fori sul congegno abbassava gradatamente la pressione nella canna e la velocit\u00e0 del proiettile, permettendogli di compiere una traiettoria curva. Fu prodotto in diverse varianti: il tipo \"I\" (da \"infanterie\") per la fanteria, e il tipo \"P\" (da \"Panzer\") per i carristi che permetteva di coprire anche quei punti normalmente non visibili attorno al carro. Furono proposte versioni con angolo da 30\u00b0, 45\u00b0, 60\u00b0 e 90\u00b0 e addirittura una versione per MG 42. In pratica, solo la versione da 30\u00b0 ebbe un minimo di successo. La canna curva aveva un tasso di usura elevatissimo, 300 colpi per le versioni da 30\u00b0 e appena 160 per quelle da 45\u00b0. Il modello da 30\u00b0 era comunque in grado di disperdere i colpi a 100 m su una superficie non pi\u00f9 grande di 35 x 35\u00a0cm.\nAlcuni StG erano dotati di puntatori infrarossi \"Zielger\u00e4t 1229\", meglio noti con il nome in codice \"Vampir\". Si tratta di un visore infrarosso di tipo attivo, cio\u00e8 necessitava di un proiettore di luce infrarossa montato sopra l'ottica che illuminava il bersaglio, mentre l'ottica munita di appositi filtri permetteva al tiratore di inquadrarlo. L'utilizzatore doveva trasportare una batteria con s\u00e9 perch\u00e9 il sistema funzionasse, nonostante la durata della batteria fosse di appena 15 minuti, permettendo per\u00f2 una visione piuttosto nitida fino a 200 m. All'arma doveva essere montato un soppressore di fiamma perch\u00e9 il tiratore non venisse accecato dall'amplificazione della fiammata. Il Vampir apparve alla fine del 1944 e fu usato abbastanza estesamente su tutti i fronti, particolarmente in ambienti urbani.\nPrototipi successivi.\nIn un processo di sviluppo non collegato, la Mauser continu\u00f2 a lavorare una serie di armi sperimentali che potessero essere accettate ampiamente in servizio. Uno di questi prototipi, frutto della collaborazione tra gli ingegneri dellAbteilung 37\" di Oberndorf, fu l'MKb Ger\u00e4t 06 del 1942. L'arma sfruttava il principio di chiusura a rullini gi\u00e0 impiegato con successo nella MG 42. Si era arrivati alla conclusione che, bilanciando attentamente le masse, il sistema di recupero dei gas poteva essere omesso. L'arma che ne deriv\u00f2, denominata Ger\u00e4t 06(H), sarebbe dovuta entrare in servizio con la denominazione definitiva StG 45(M)\"'. Il principio di funzionamento fu ripreso dopo il conflitto in armi quali il CEAM/AME, il CETME e pi\u00f9 estesamente dalla Heckler &amp; Koch.\nAlla fine della guerra, vi furono tentativi di introdurre armi di fortuna chiamate \"Volksgewehr\" camerate per il 7,92 \u00d7 33\u00a0mm. Una di queste, il Volkssturmgewehr 1-5 sfruttava il rinculo ritardato basato sul \"sistema Barnitzke\", in cui l'accumulo dei gas di combustione nella camera oppone resistenza al movimento delle parti fino a che il proiettile non ha lasciato la canna, permettendo all'otturatore di aprirsi a pressioni di sicurezza. Il principio sar\u00e0 poi usato con successo 25 anni dopo nella pistola Heckler &amp; Koch P7.\nL'eredit\u00e0 e l'influenza storica.\nL'StG 44 fu il primo vero fucile d'assalto ad essere impiegato su vasta scala e immesso nella produzione di massa e il capostipite di una nuova categoria di armi che da allora \u00e8 diventata lo standard per tutti gli eserciti del mondo. Il principio di quest'arma - la riduzione del rinculo per poter impiegare il fuoco automatico su distanze di combattimento - fu probabilmente l'avanzamento pi\u00f9 importante nel campo delle armi da fuoco dopo l'invenzione della polvere infume. Gli effetti dell'StG 44 sulle armi post-belliche fu immenso, come testimoniato dall'AK-47 di Mikhail Kalashnikov e dall'M16 di Eugene Stoner. In particolare L'Unione Sovietica fu molto impressionata dal StG 44 e dalla sua cartuccia di nuova concezione, e fu rapidissima nell'introdurre in servizio dei veri fucili d'assalto. L'AK-47 usa anch'esso una cartuccia intermedia, ma differiva nel principio di funzionamento. Nel 1944 gli Stati Uniti aggiunsero caricatori da 30 colpi alla loro diffusissima carabina Winchester M1 che divenne M2, con la possibilit\u00e0 di fuoco selettivo, semi automatico o automatico (nella carabina M1 era solo semi automatico, ossia un colpo per ogni pressione del grilletto) anche attraverso la distribuzione di kit di conversione.\nFino a che punto l'StG 44 abbia influenzato l'AK-47 non \u00e8 chiaro. Non fu chiaramente una copia diretta, data la differenza nelle meccaniche; tuttavia, le decine di migliaia di StG catturati dai Sovietici devono aver fornito a M. T. Kalashnikov l'ispirazione quantomeno nell'impostazione ergonomica della sua arma, che in effetti \u00e8 innegabilmente derivata dallo StG 44, e del resto l'Ak-47 ha lo stesso ruolo tattico del fucile tedesco.\nLa munizione sovietica 7,62 \u00d7 39 mm, tuttavia, fu l'erede diretta della 7,9 x 33\u00a0mm kurz. sviluppata dalla Polte. Nel luglio 1943, l'NKV si riun\u00ec per discutere delle nuove armi straniere di calibro intermedio. L'incontro si concluse stabilendo che il 7,92\u00a0mm kurz era uno sviluppo molto importante e che i sovietici avrebbero dovuto lavorare su un loro progetto simile. Un mese dopo nacque il prototipo M1943 7,62\u00a0mm, ottenuto allo stesso modo della munizione tedesca, diminuendo la lunghezza del bossolo e quindi la capacit\u00e0 di polvere del 7,62 \u00d7 54 mm R. La carabina semiautomatica Simonov SKS 45 fu la prima ad utilizzare il nuovo calibro e ne conferm\u00f2 la validit\u00e0, ma non appena disponibile l'AK-47, venne subito sostituita con questo.\nQuanto ai Paesi occidentali, l'adozione di nuove munizioni intermedie si faceva anche l\u00ec sempre pi\u00f9 sentita e necessaria. Gi\u00e0 il fucile M1 Garand era stato inizialmente ideato per il calibro .276 Pedersen (7\u00a0mm), meno potente del pi\u00f9 vecchio .30-06. L'adozione della carabina Winchester M1 nel 1941 dimostr\u00f2 l'utilit\u00e0 di un calibro pi\u00f9 piccolo e meno potente che quindi richiedeva meno addestramento e meno risorse. Dopo la seconda guerra mondiale tutti i Paesi occidentali ignorarono invece la strada che lo StG 44 e l'AK-47 avevano cos\u00ec evidentemente indicato, ed adottarono come calibro d'ordinanza il 7,62 \u00d7 51 mm NATO, derivato dal .30-06 statunitense. Nonostante si trattasse di una munizione troppo potente per delle armi automatiche individuali, venne sviluppata tutta una serie di fucili d'assalto per impiegarla: il belga FN-FAL (ed il clone britannico L1-A1), l'italiano BM 59, lo statunitense M14, il tedesco G3 e cos\u00ec via: tutte armi lunghe, potenti e precise, ma che nel tiro a raffica risultavano incontrollabili e che pertanto devono essere considerate come un passo indietro dal punto di vista dell'evoluzione delle armi militari.\nNegli anni successivi l'Unione Sovietica allegger\u00ec l'AK-47 e introdusse l'AKM. Gli Stati Uniti fecero un passo ulteriore introducendo l'M16 che faceva largo uso di plastiche nel calibro 5,56 mm NATO, la prima vera cartuccia intermedia occidentale. Seguirono i Sovietici con il AK-74 (5,45\u00a0mm) e i Francesi con il rivoluzionario FA-MAS, cui segu\u00ec l'austriaco Steyr AUG. La Franchi bas\u00f2 il funzionamento della Carabina LF-58 e del fucile da battaglia LF-59 su quello dello Sturmgewehr. Ma tutte queste armi, che oggi sono dotazione standard dei militari nel mondo, derivano tutte dalla pi\u00f9 importante delle eredit\u00e0 dello \"Sturmgewehr\": il ruolo tattico del fucile, che l'arma tedesca ha cambiato per sempre. Da strumento per colpire con precisione a lunghe distanze ad arma veramente completa in grado di fornire al fante ogni volume di fuoco richiesto dalle circostanze, sia di colpire bersagli distanti che di provvedere da s\u00e9 al supporto di fuoco automatico a ogni distanza di combattimento, mettendolo in grado cos\u00ec di dominare il campo di battaglia."}
{"id": "272957", "revid": "599013", "url": "https://it.wikipedia.org/wiki?curid=272957", "title": "Matej \u010cerni\u010d", "text": "Gioca nel ruolo di schiacciatore.\nCarriera.\nLa carriera di Matej \u010cerni\u010d inizia nel 1995 nell'Associazione Sportiva Odbojkar\u0161ki Klub Val, in Serie B2, dove gioca per due annate; nella stagione 1997-98 fa il suo esordio in Serie A1, ingaggiato dalla Zinella Volley Bologna: il 9 maggio 1998 gioca per la prima volta nella nazionale italiana in una partita contro la Polonia.\nNella stagione 1998-99 passa al dove resta per quattro annate; con la nazionale vince la medaglia d'oro ai XIV Giochi del Mediterraneo. Nella stagione 2002-03 gioca per la Pallavolo Modena, con cui il sodalizio dura per tre stagioni, vincendo la Coppa CEV 2003-04: a questo arco di tempo corrisponde anche il periodo pi\u00f9 prolifico in nazionale, con le vittorie al campionato europeo nell'edizione 2003 e 2005, la vittoria della medaglia d'argento ai Giochi della XXVIII Olimpiade di Atene, una medaglia di bronzo ed una d'argento alla World League 2003 e 2004, la medaglia d'argento alla Coppa del Mondo 2003 e quella di bronzo alla Grand Champions Cup 2005.\nNella stagione 2005-06 si trasferisce nel massimo campionato greco, nel club dell'\u012arakl\u012bs Salonicco, con cui vince la Supercoppa greca e la Coppa di Grecia, mentre nella stagione successiva \u00e8 al Volejbol'nyj klub Fakel, nella Superliga russa, aggiudicandosi nuovamente la Coppa CEV, dove viene premiato anche come MVP. Anche nella stagione 2007-08 \u00e8 nel massimo campionato russo, vestendo per\u00f2 la maglia del Volejbol'nyj klub Dinamo Moskva, con cui vince lo scudetto.\nPer il campionato 2008-09 ritorna in Italia ingaggiato dalla Prisma Volley di Taranto mentre in quello successivo gioca per il Perugia Volley, con cui vince la Challenge Cup. Nella stagione 2010-11 passa alla squadra polacca dell'Asseco Resovia, per poi ritornare nuovamente nella Serie A1 italiana per il campionato 2011-12 con la Callipo Sport.\nNell'annata 2012-13 viene ingaggiato dal Fenerbah\u00e7e Spor Kul\u00fcb\u00fc, militante nel massimo campionato turco, con cui vince la Supercoppa; nella stagione successiva, a torneo gi\u00e0 iniziato, si trasferisce nel club italiano del Corigliano Volley, in Serie A2, categoria dove gioca anche nell'annata 2014-15 con la Pallavolo Matera Bulls e in quella 2015-16 con la Pallavolo Azzurra Alessano, dove resta per due annate.\nNella stagione 2017-18 si accasa alla Tuscania Volley, mentre in quella successiva \u00e8 al , sempre in Serie A2."}
{"id": "272958", "revid": "1444886", "url": "https://it.wikipedia.org/wiki?curid=272958", "title": "Palasport Olimpico", "text": "Il Palasport Olimpico, noto anche col nome commerciale di PalaAlpitour o con quello di PalaIsozaki per via del suo ideatore, \u00e8 un impianto polifunzionale coperto di Torino; sorge nel quartiere torinese di Santa Rita, nel parco di Piazza d'Armi, a fianco dello Stadio Olimpico Grande Torino. Fu costruito tra il 2003 e il 2005 in vista dei Giochi olimpici invernali del 2006, del cui torneo di hockey su ghiaccio fu sede. Capace di posti a sedere, \u00e8 una delle pi\u00f9 capienti strutture coperte d'Italia a uso sportivo; realizzata dall'architetto giapponese Arata Isozaki, ebbe un costo di realizzazione di circa 87 milioni di euro.\nStoria.\nLa progettazione dell'edificio \u00e8 stata oggetto di un concorso internazionale, vinto da un gruppo guidato dall'architetto Arata Isozaki, composto dallo studio Arata Isozaki &amp; Associates di Tokyo, che ne ha diretto la progettazione, ARCHA S.P.A. di Torino, Arup Italia s.r.l. di Milano, dall'ingegnere Giuseppe Amaro e dall'architetto Marco Brizio. Il progetto definitivo porta la firma congiunta dell'architetto Arata Isozaki e dell'architetto Pier Paolo Maggiora e fa parte del pi\u00f9 vasto complesso denominato Comparto Centrale Olimpico composto dal Palasport Olimpico, dal Palazzo del Nuoto e dal parco di piazza d'Armi.\nL'avveniristico edificio si presenta come un rigoroso parallelepipedo cartesiano rivestito di acciaio inox e vetro, con una base di 183 per 100 metri. Si sviluppa su quattro livelli, due interrati (fino a 7,5 metri sotto terra) e due all'aperto (fino a 12 metri d'altezza). La lunghezza complessiva dell'impianto \u00e8 di circa 200 metri.\nLa struttura, progettata per essere una vera e propria \"fabbrica degli avvenimenti\", utilizzando le parole del suo architetto, \u00e8 completamente flessibile e modulabile nella sua struttura interna: nella disposizione delle tribune mobili (grazie ad un moderno sistema di gradinate mobili e retrattili e alla possibilit\u00e0 di movimentazione di un impalcato temporaneo), nell'acustica e nell'impiantistica.\n\u00c8 stato inaugurato il 13 dicembre 2005 con il nome di PalaOlimpico durante un incontro amichevole di hockey su ghiaccio tra le nazionali di Italia e Canada. Fra il 10 e il 26 febbraio 2006 \u00e8 stato il campo principale delle gare di hockey ghiaccio delle Olimpiadi invernali di Torino 2006, ospitando le principali gare della prima fase a gironi e poi tutte quelle delle fasi finali del torneo maschile e di quello femminile.\nLa nascita di Parcolimpico.\nAl termine delle Olimpiadi invernali, la Regione, il Coni, il Comune e la Provincia costituirono la Fondazione 20 marzo 2006, che a sua volta diede vita ad una societ\u00e0 di scopo denominata \"Parcolimpico\", finalizzata alla gestione e alla manutenzione dei siti olimpici, mantenendone separata la propriet\u00e0.\nOriginariamente nata per ospitare l'hockey sul ghiaccio, sport che in Italia non ha mai avuto un forte seguito, la struttura si ritrov\u00f2 quasi da subito senza una vera ragione di riutilizzo, anche per il fatto che sport potenzialmente ospitabili come pallavolo e pallacanestro si appoggiavano da tempo al pi\u00f9 piccolo PalaRuffini. Cos\u00ec il 23 aprile 2006 ospita il primo evento musicale: \"Volumi all'Idrogeno\". Cinque ore di musica live che hanno visto alternarsi sul palco band della scena musicale torinese come Subsonica, Africa Unite e Marlene Kuntz. A settembre ospita il primo vero concerto che vede protagonisti i Pearl Jam, seguito a ottobre da quello di Bruce Springsteen. Ma durante i primi anni gli eventi sono sporadici, se non per qualche tappa di tour di artisti italiani. Gli incassi derivanti dagli eventi non riescono a coprire le spese di gestione troppo esose che interessano anche gli impianti di Cesana e Pragelato, che condizionano in negativo i bilanci annuali.\nNell'inverno del 2007 ha ospitato la cerimonia d'apertura della XXIII Universiade invernale e uno spettacolo di Fiorello riservato ai dipendenti della FIAT.\nLa gestione di Live Nation.\nSi decide nel 2009 di indire una gara d'appalto diretta a privati per rilevare il 70 per cento della societ\u00e0 operativa. L'appalto, che comprende in primis la concessione trentennale del Palaolimpico e del Palavela, viene aggiudicato dalla \"Get Live 2\", costituita da Set Up (societ\u00e0 torinese che organizza eventi e concerti) e dal colosso Live Nation, che se ne accollarono quindi la responsabilit\u00e0 amministrativa.\nL'entrata in scena del nuovo soggetto di maggioranza, che successivamente ha portato la sua quota di partecipazione al 90 per cento, ha dato una nuova chiave di utilizzo all\u2019arena destinandola ad ospitare principalmente concerti e spettacoli. Nel giro di pochi anni Live Nation ha portato sotto la Mole artisti di fama internazionale come U2, Depeche Mode, Muse, Metallica, Red Hot Chili Peppers, Bob Dylan, Green Day, Marilyn Manson, Lady Gaga, Shakira, Madonna, Jamiroquai, Rihanna, Peter Gabriel, Ed Sheeran, Bryan Adams, Avril Lavigne e Ariana Grande.\nL'intento del management \u00e8 quello di non limitarsi ad organizzare semplici concerti, ma fare in modo di realizzare grandi eventi che siano di forte richiamo a livello nazionale e che facciano cos\u00ec da traino per un aumento considerevole del turismo a beneficio della citt\u00e0 di Torino. In tal senso i riscontri sono stati cos\u00ec positivi tanto da far registrare nei giorni dei concerti una forte presenza di turisti che hanno portato un indicativo aumento di prenotazioni nelle strutture alberghiere. Una relazione della Camera di commercio ha stimato in circa 13 milioni i vantaggi per il territorio derivante dal concerto dei Coldplay del 2012 tenuto allo stadio Olimpico. Proprio in virt\u00f9 di questa sinergia concerti/turismo, nel luglio 2014 Parcolimpico ha stipulato un nuovo accordo di sponsorizzazione con Alpitour, societ\u00e0 leader nel settore viaggi, che ha investito 1,1 milioni per legare il suo nome alla struttura e per promuovere Torino come polo di attrazione del turismo legato all\u2019entertainment nazionale ed europeo.\nNel 2015, a distanza di 10 anni dall'inaugurazione, il Palasport Olimpico conquista un importantissimo primato: con l'aumento di capienza del parterre fino a 4 000 persone, \u00e8 diventato ufficialmente l'arena \"indoor\" pi\u00f9 grande d'Italia, con una capienza complessiva di 15.657 persone nel caso di palco centrale e di 13.347 persone con il palco laterale.\nNel 2020 l'impianto diventa la quinta arena \u2013 la prima italiana \u2013 ad essere ammessa nel circuito dell\"'International Venue Alliance\".\nSpettacoli ed eventi.\nOltre ai concerti il Palaolimpico ha avuto modo di ospitare negli anni anche spettacoli e musical di successo come Notre Dame de Paris, Romeo e Giulietta, il Cirque du Soleil, e saltuariamente eventi sportivi tra i quali il wrestling della WWE nel 2007, nel 2011, nel 2014 e nel 2018, lo spettacolo automobilistico \"Top Gear Live\" nel 2014, il Preolimpico 2016 della Nazionale di basket e Oktagon nel 2016 e nel 2017.\nDal 26 al 30 settembre 2018 ha ospitato la \"Final Six\" del campionato mondiale di pallavolo maschile.\nATP Finals.\nL'impianto \u00e8 stato ammesso il 14 dicembre 2018 nella \"shortlist\" delle candidature per ospitare le ATP Finals nel lustro 2021-2025; il 24 aprile 2019 l'importante evento tennistico \u00e8 stato ufficialmente assegnato a Torino.\nCoppa Davis.\nIl 12 aprile 2021 l'ITF ha reso nota la designazione del Palasport Olimpico a sede di due gironi (compreso quello a cui parteciper\u00e0 la squadra italiana) e di un quarto di finale delle Davis Cup Finals 2021.\nEurovision Song Contest.\nL'8 ottobre 2021 l'impianto \u00e8 stato ufficialmente annunciato come sede della sessantaseiesima edizione dell'Eurovision Song Contest, che si svolger\u00e0 dal 10 al 14 maggio 2022."}
{"id": "272960", "revid": "124816437", "url": "https://it.wikipedia.org/wiki?curid=272960", "title": "Fornovolasco", "text": "Fornovolasco \u00e8 una frazione del comune italiano di Fabbriche di Vergemoli, nella provincia di Lucca, in Toscana.\nIl borgo si trova nella regione storica della Garfagnana, nel parco delle Apuane.\nSi narra che una famiglia Benestante Genovese Avesse costruito le prime fortificazioni in via del piscero,il Nobile Andrea che per lungo tempo ebbe rapporti con Cristoforo Colombo fece costruire la sua prima nave nel torrente Turrite di petrosciana,la sua nave era la San Rocco.\nA seguito di vari bombardamenti da parte della Famiglia di Matteo dall'aia del canale fugg\u00ec nella lontana Genova lasciando allo sbaraglio la sua popolazione.\nGeografia fisica.\nIl paese, sviluppato in una stretta valle all'incrocio di due torrenti, \u00e8 collocato alla base meridionale della Pania della Croce (detta anche \"dell'omo morto\"), che lo sovrasta; il paesaggio \u00e8 arricchito da una grande apertura circolare nel monte soprastante, come un arco di ponte maestrevolmente curvato, alto circa 25 metri, con una corda di 34 metri: esso prende il nome di monte Forato (o Pania Forata). Le acque che dividono il paese in 3 settori sono quelle limpidissime della turrite di Petrosciana, su cui si innesta il fosso dei Santi.\nNelle vicinanze del paese si trovano pregiati marmi bianchi ordinari e colorati, e miniere di altri metalli, mentre all'interno della Pania \u00e8 presente una vena di diaspro rosso, simile all'orientale per la lucidezza e la vivacit\u00e0 del colore.\nPoco lontano si trova la maestosa Grotta del Vento: 4570 metri di sviluppo per un dislivello di 145 metri. Il paese \u00e8 inoltre circondato da molti boschi e prati, con poche zone coltivate e bellissime selve ricche di castagni.\nStoria.\nL'etimologia del nome \u00e8 incerta: la parola \"Forno\" indica sicuramente un'attivit\u00e0 fusoria, documentata fin dall'epoca medievale, mentre la parola \"Volasco\" \u00e8 attribuita da alcuni ad un certo Volasco di Brescia, che per primo avrebbe introdotto in Garfagnana l'industria della escavazione e lavorazione del ferro; da altri il nome \"Volasco\" viene fatto derivare da un antico \"hospitale\" detto \"Volaschio\".\nL'origine medioevale della lavorazione del ferro \u00e8 dimostrata da interessanti documenti ritrovati nell'archivio del capitolo di San Martino di Lucca che narrano come le miniere e le pratiche fusorie del ferro fossero gi\u00e0 sviluppate antecedentemente al XVI secolo, prima che fosse importata la tecnologia di tale Volasco e dei bresciani al suo seguito. Sempre da alcuni documenti risulta che nel 1369 gli uomini del paese esportassero il ferro prodotto fino a Stazzema. L\"'Hospitale de Volaschio\" viene invece nominato in un elenco del territorio dello stato di Lucca del XIV secolo.\nL'alluvione del 1996.\nNel primo pomeriggio del 19 giugno del 1996 sulla Garfagnana e sulla Versilia si svilupp\u00f2 un imprevisto e devastante diluvio che, in poche ore, fece cadere un livello record di pioggia. Fornovolasco, insieme a Cardoso (Stazzema), fu tra i paesi a pagarne maggiormente le conseguenze: dalla valle scese una quantit\u00e0 di acqua mista a fango e detriti che distrusse tutti i ponti del paese e port\u00f2 via interamente alcune case. L'immensa tragedia trov\u00f2 per\u00f2 una immediata reazione a partire dalla popolazione fino agli enti locali e regionali, e Fornovolasco un anno dopo pot\u00e9 gi\u00e0 inaugurare i nuovi ponti e la ricostruita piazza Pascoli. Anche la chiesa intitolata a San Francesco di Assisi, invasa dall'acqua nella disastrosa alluvione, fu riaffrescata con i disegni del maestro Paolo Maiani. Nella tragedia ci fu soltanto una vittima."}
{"id": "272961", "revid": "287204", "url": "https://it.wikipedia.org/wiki?curid=272961", "title": "Piperonale", "text": "Il piperonale \u00e8 un'aldeide aromatica.\nA temperatura ambiente si presenta come una polvere cristallina bianca dall'odore floreale caratteristico.\nTrova uso nella preparazione dei profumi ed \u00e8 un intermedio della sintesi di stupefacenti amfetaminici come MDA e MDMA (Ecstasy).\nPresenza in natura.\nIl piperonale si presenta naturalmente in varie piante. Alcuni esempi includono aneto, vaniglia, viole e pepe nero.\nPreparazione.\nIl piperonale pu\u00f2 essere preparato ossidando l'isosafrolo o usando una sequenza a pi\u00f9 fasi da catecolo o 1,2-metilendiossibenzene. La sintesi di quest'ultima sostanza chimica viene effettuata attraverso una reazione di condensazione con acido gliossilico seguita da scissione dell'acido \u03b1-idrossi risultante con un agente ossidante. La sintesi dal catecolo richiede un ulteriore passo, la sintesi di Williamson dell'etere usando diclorometano.\nReazioni.\nIl piperonale, come tutte le aldeidi, pu\u00f2 essere ridotto al suo alcool (alcol piperonilico) o ossidato per dare il suo acido (acido piperonilico).\nIl piperonale pu\u00f2 essere usato nella sintesi di alcuni farmaci tra cui tadalafil, L-DOPA e atrasentan.\nFragranza.\nIl piperonale ha un odore floreale che \u00e8 comunemente descritto come simile a quello di vanillina o ciliegia. Per questo motivo \u00e8 comunemente usato nelle fragranze e nei sapori artificiali. Il composto \u00e8 stato chiamato eliotropina per via della fragranza del fiore di eliotropio (anche se la sostanza chimica non \u00e8 presente nel vero aroma del fiore). I profumieri iniziarono a usare la fragranza per la prima volta all'inizio del 1880. \u00c8 comunemente usato per aggiungere sfumature di vaniglia o mandorla, generalmente conferendo al profumo aspetti balsamici, talcati e floreali.\nIl piperonil acetato \u00e8 un aroma sintetico di ciliegia."}
{"id": "272963", "revid": "239497", "url": "https://it.wikipedia.org/wiki?curid=272963", "title": "Basilica di Saccargia", "text": "La basilica della Santissima Trinit\u00e0 di Saccargia \u00e8 una chiesa in stile romanico pisano situata nel territorio del comune di Codrongianos in provincia di Sassari, una delle realizzazioni pi\u00f9 importanti di questo stile in Sardegna.\nIl titolo priorale della chiesa e del monastero camaldolese \u00e8 oggi detenuto dall'arcivescovo di Sassari.\nStoria.\nFu completata nel 1116 sulle rovine di un monastero preesistente per volont\u00e0 del giudice Costantino I di Torres che, secondo il \"\"Condaghe di Saccargia\", durante un viaggio insieme alla moglie Marcusa de Lacon Gunale fu ospitato dai monaci camaldolesi. I due fecero voto alla Madonna, che ivi si venerava, per avere un figlio. Quando nacque il futuro Gonario II di Torres, la coppia don\u00f2 una nuova chiesa che fu consacrata il 5 ottobre dello stesso anno, la quale fu affidata ai monaci Camaldolesi che vi fondarono la loro abbazia. In seguito furono eseguiti, da architetti e maestranze di scuola pisana, lavori di ampliamento databili dal 1118 al 1120: l'allungamento dell'aula, l'innalzamento delle pareti, una nuova facciata e la costruzione dell'altissimo campanile. Il portico sulla facciata fu probabilmente aggiunto in seguito, quando la chiesa era gi\u00e0 ultimata, ed \u00e8 attribuito a maestranze lucchesi. Alla fine del XII secolo l'abside centrale fu affrescata da un ignoto artista proveniente dall'Italia centrale, e oggi quest'opera pu\u00f2 essere considerata l'unico esempio superstite in Sardegna di pittura murale romanica in ottimo stato di conservazione.\nNel 1219 vi si celebrarono le nozze tra Adelasia di Torres ed Ubaldo Visconti. Il suo nome non deriva, come spesso erroneamente riportato, dall'espressione in lingua sarda logudorese \"s'acca argia\" (la vacca pezzata), ma dal nome medioevale, contenuto in documenti in lingua latina: \"Sacraria\"\".\nDescrizione.\nL'impianto \u00e8 a croce \"commissa\", cio\u00e8 ad aula unica terminante con un breve transetto su cui si affacciano tre cappelle absidali. \nNella chiesa sono riconoscibili due fasi costruttive: a quella originaria risale il transetto e buona parte dell'aula coperta con tetto ligneo a capriate. I muri sono costruiti utilizzando conci in calcare bianco e basalto nero, secondo la tecnica propria delle maestranze pisane attive nel giudicato turritano alla fine dell'XI secolo. Alla seconda fase invece appartengono la soprelevazione dell'aula e il suo prolungamento verso occidente, nonch\u00e9 l'attuale facciata, demolita e poi parzialmente ricostruita agli inizi del Novecento.\nLa facciata a tre ordini preceduta, dalla caratteristica bicromia a fasce di bianco calcare e nera pietra basaltica, da un basso portico, nel medesimo stile, con un tetto a capanna. La facciata, vera e propria \u00e8 ornata da finte logge e trafori in cui \u00e8 per\u00f2 difficile riconoscere le parti originali da quelle ripristinate all'inizio del Novecento. Il porticp \u00e8 aperto da tre archi a tutto sesto sul fronte e due su ciascuno dei lati. I capitelli delle bianche colonne e dei bicromi pilastri angolari sono decorati da figure alate o mostruose. A nord-ovest si erge il campanile quadrangolare comunicante con l'interno. \nL'interno della chiesa e coperto da un soffitto ligneo a capriate mentre i transetti, accessibili da ampie arcate, sono coperti da volte a crociera in nuda pietra. \nNell'abside della cappella maggiore \u00e8 conservato in modo completo un ciclo di affreschi (seconda met\u00e0 XII sec.), considerati i pi\u00f9 rappresentativi tra i pochi in affreschi in stile romanico ancora osservabili in Sardegna. Le pitture occupano il catino con il \"Cristo in mandorla con serafini, angeli ed arcangeli\", mentre il semicilindro absidale \u00e8 suddiviso in tre fasce: nella prima si allineano la \"Madonna orante con i santi\"; quella mediana illustra alcune scene della vita di Cristo (\"Ultima Cena\", \"Bacio di Giuda\", \"Crocifissione\", \"Sepoltura\" e \"Discesa agli Inferi\"); in quella alla base \u00e8 rappresentato un finto velario. Per quanto riguarda l'attribuzione dei lavori, il Maltese ha affermato che gli affreschi sono ascrivibili ad una mano pisana, influenzata da modi umbro-romani, come gi\u00e0 aveva fatto notare Pietro Toesca nel san Giovanni della \"Crocifissione\", il cui panneggio \u00e8 bicolore, quasi fosse composto da due drappi distinti. Probabilmente gli affreschi risalgono al ventennio 1180-1201, contemporanei all'ampliamento della chiesa, quando si fece evidente l'influsso architettonico pisano nella nuova facciata e nel portico antistante; importanti sono anche le connessioni con le pitture dell'ex cattedrale di San Pietro a Galtell\u00ec, probabilmente realizzate poco dopo gli affreschi di Saccargia, all'inizio del XIII secolo.\nNell'absidiola a destra \u00e8 conservato anche il \"Retablo della Trinit\u00e0\" del Maestro di Castelsardo.\nRestauri.\nVerso la fine del XIX secolo furono fatti una prima parte di interventi di restauro; a questi fra il 1903 e il 1906 seguirono una serie di interventi di demolizione e ricostruzione della facciata principale, curati dall'architetto Dionigi Scano"}
{"id": "272966", "revid": "117154014", "url": "https://it.wikipedia.org/wiki?curid=272966", "title": "Hanna Smoktunowicz", "text": "Ha cominciato la sua carriera nelle Televisione Nazionale Polacca ed nel 2005 \u00e8 passata alla televisione commerciale Polsat, dove cura un proprio programma d'informazione."}
{"id": "272967", "revid": "287204", "url": "https://it.wikipedia.org/wiki?curid=272967", "title": "Merzouga", "text": "Merzouga (; in berbero: \u2d4e\u2d30\u2d54\u2d63\u2d53\u2d33\u2d30) \u00e8 una localit\u00e0 turistica situata in un'oasi nel deserto del Marocco, nella provincia di al-Rashidiyya.\nUn tempo era un punto di sosta lungo le piste che attraversavano il deserto, ora \u00e8 il luogo di partenza e di arrivo dei turisti che visitano il deserto sabbioso (erg) poich\u00e9 a breve distanza si trovano le dune dell'Erg Chebbi. La citt\u00e0 pi\u00f9 vicina \u00e8 Erfoud. Vi si disputa il Merzouga Rally.\nNell'oasi di Merzouga \u00e8 ambientato il finale della pellicola Marrakech Express di Gabriele Salvatores."}
{"id": "272968", "revid": "1827174", "url": "https://it.wikipedia.org/wiki?curid=272968", "title": "Hanna Kedaj", "text": ""}
{"id": "272969", "revid": "287204", "url": "https://it.wikipedia.org/wiki?curid=272969", "title": "Ma'adim Vallis", "text": "Ma'adim Vallis \u00e8 una valle presente sulla superficie marziana. \u00c8 stata battezzata con il nome del pianeta Marte in lingua ebraica (\u05de\u05d0\u05d3\u05d9\u05dd).\nLa valle \u00e8 orientata lungo la direttrice nord-sud; il canale principale \u00e8 profondo oltre 8\u00a0km e raggiunge una larghezza massima di 20\u00a0km. Si tratta quindi di una formazione pi\u00f9 imponente del Gran Canyon.\nSecondo uno studio, il suo collegamento con il cratere Gusev suggerisce la possibilit\u00e0 che la valle possa aver ospitato un tempo un corso d'acqua proveniente dal cratere, posto in prossimit\u00e0 dell'equatore, e diretto verso sud, in direzione di una regione di bassipiani. \u00c8 questo il motivo principale per cui Gusev \u00e8 stato scelto come luogo d'atterraggio del rover statunitense Spirit. Nella valle si dovrebbero trovare sedimenti."}
{"id": "272973", "revid": "599013", "url": "https://it.wikipedia.org/wiki?curid=272973", "title": "Nadia Centoni", "text": "Carriera.\nClub.\nLa carriera di Nadia Centoni inizia nel 1994 nell' in Prima Divisione, dove resta per due annate. Nella stagione 1996-97 passa alla , in Serie D, mentre in quella successiva \u00e8 al , in Serie B1. Nell'annata 1998-99 fa parte della squadra federale del .\nNella stagione 1999-00 viene ingaggiata dalla , in Serie A2, categoria dove resta anche per il campionato seguente vestendo per\u00f2 la maglia della di Firenze.\nGrazie all'acquisto da parte dell' di Novara nella stagione 2001-02, esordisce in Serie A1, per poi accasarsi nella stagione 2002-03 al . Nell'annata 2003-04 difende i colori del , dove resta per due stagioni, stesso tempo che la lega dall'annata 2005-06 al , sempre nella massima divisione italiana.\nNella stagione 2007-08 si trasferisce al , in Pro A: in sette annate di permanenza nel club francese ottiene la vittoria di sette Coppe di Francia e sette scudetti consecutivi, aggiudicandosi per diverse volte il titolo di miglior giocatrice.\nPer il campionato 2014-15 si accasa alla squadra turca del , in Voleybol 1. Ligi, restando per tre annate. Nella stagione 2017-18 torna nuovamente alla squadra di Cannes, in Ligue A, con cui conquista la Coppa di Francia; al termine del campionato annuncia il suo ritiro dall'attivit\u00e0 agonistica: in tale occasione il RC Cannes ha ritirato il 13, numero di maglia indossato dalla giocatrice.\nNazionale.\nNel 1997 fa parte della nazionale Under-18 con cui vince la medaglia di bronzo al campionato mondiale, mentre nel 1998, con quella Under-19 conquista la medaglia d'oro al campionato europeo.\nNel 2000 ottiene le prime convocazioni nella nazionale italiana maggiore con cui conquista la medaglia d'argento al World Grand Prix 2004 e al campionato europeo 2005 e quella di bronzo al World Grand Prix 2006: rimane stabilmente in nazionale fino al 2008.\nViene convocata nuovamente in nazionale a partire dal 2014 fino al 2016: l'ultima competizione a cui partecipa con la maglia azzurra sono i Giochi della XXXI Olimpiade, ottenendo, nell'intera carriera, un totale di 315 presenze.\nVita privata.\n\u00c8 sposata con Duccio Ripasarti, ex pallavolista e impiegato negli staff tecnici di societ\u00e0 pallavolistiche."}
{"id": "272992", "revid": "219355", "url": "https://it.wikipedia.org/wiki?curid=272992", "title": "Monte Tambura", "text": "Il Monte Tambura \u00e8 una montagna di 1895 metri, la seconda per altezza della catena delle Alpi Apuane, al confine tra la Provincia di Lucca e la Provincia di Massa e Carrara, compreso nel territorio del Parco naturale regionale delle Alpi Apuane con la vetta che si trova nel comune di Vagli di Sotto.\nSu questa montagna insistono alcune cave di marmo, duramente criticate dal movimento No Cav.\nAccesso alla vetta.\nSul Passo della Focolaccia (1.659 metri) si trova lo storico bivacco Aronte (il nome deriva dall'indovino etrusco Arunte, citato anche nella \"Divina Commedia\"). In prossimit\u00e0, poco prima di raggiungere il passo Tambura, sulla Via Vandelli, si trova anche il Rifugio Conti. Al passo arriva anche la \"Ferrata Vecchiacchi\". Questa ferrata, costruita nei primi anni '70 del Novecento, \u00e8 attualmente (ultima verifica maggio 2016) inagibile: il cavo metallico \u00e8 rotto o sciupato in pi\u00f9 punti e la generale franosit\u00e0 del terreno sovrastante e la presenza di animali selvatici che possono smuovere e far cadere sassi la rende decisamente pericolosa. Vi si trova inoltre l\"'Abisso roversi\", il pi\u00f9 profondo d'Italia, con un dislivello di -1360 metri, quindi con il fondo a 460 mslm.\nPer raggiungere dal lato della costa l'omonimo passo all'altitudine di 1634 metri, partendo da Resceto (frazione del comune di Massa che si trova a 465 metri di altitudine), possono essere utili la famosa Via Vandelli (vedi sentiero del C.A.I. 35), di facile percorrenza, che arrivava fino a Modena e altri sentieri che rimangono pi\u00f9 a Nord, ma che sono pi\u00f9 impervi e impegnativi (vedi sentieri del C.A.I. 166 e 166 bis), non tanto per le difficolt\u00e0 tecniche, inesistenti, quanto per la ripidit\u00e0, seguendo essi direttamente vie di lizza. Arrivati al passo, si lasciano questi sentieri e si prosegue con il sentiero di vetta (vedi sentiero del C.A.I. 148) per gli ultimi 350 metri di dislivello (Sentiero EE).\nL'accesso dalla Garfagnana \u00e8 pi\u00f9 agevole, partendo dai 900 metri dalla localit\u00e0 Arnetola, poco dopo il paese di Vagli di Sopra, comune di Vagli di Sotto. Il percorso segue il sentiero 35, che in gran parte percorre la Via Vandelli e raggiunge il passo della Tambura. Dopo il passo si prosegue per il sentiero di vetta. Altro accesso: da Campocatino (1003 m), percorrendo il sentiero CAI 147 fino al raccordo con il 35 che sale al passo Tambura.\nTrattasi ad ogni modo, delle principali vette apuane, di quella pi\u00f9 facile da raggiungere, sia da NO (passo della Focolaccia) che da SE (passo Tambura), non presentando alcuna difficolt\u00e0 tecnica n\u00e9 esposizione.\nCitazioni.\nDante Alighieri nella Divina Commedia all'interno del canto XXXII dell'Inferno dal verso 22 al 28 cita il Monte Tambura e il Monte Pania, altro massiccio delle Alpi Apuane.\nDante infatti si trova nella nona cerchia dell'Inferno (Cocito) e, per indicare lo spessore dello strato di ghiaccio nel quale sono rinchiusi fino alla testa i traditori, afferma che il ghiaccio non si sarebbe spezzato nemmeno facendoci precipitare sopra il Monte Tambura (\"\"Tambernicchi\") e la Pania della Croce (\"Pietrapana\"\")."}
{"id": "272993", "revid": "768068", "url": "https://it.wikipedia.org/wiki?curid=272993", "title": "Demotico", "text": "Il termine demotico si riferisce sia alla penultima fase della lingua egizia, che al sistema di scrittura con cui questa fase fu trascritta, derivato dalle forme settentrionali di ieratico usate nel Delta. Questo tipo di scrittura, a differenza di quella ieratica e quella geroglifica, non era utilizzata nei testi letterari o nelle iscrizioni funebri, ma nei documenti pi\u00f9 comuni, destinati al popolo.\nScrittura.\nLa scrittura demotica (in precedenza chiamata \"egiziano encoriale\", cio\u00e8 \"indigeno\") fu usata per pi\u00f9 di mille anni e durante questo periodo si succedettero un certo numero di stadi di sviluppo, anche se tuttavia non si conoscono le ragioni che hanno portato alla sua nascita.\nErodoto coni\u00f2 il termine \"demotico\" per designare la forma popolare di scrittura accanto a quella ieratica e quella geroglifica, mentre Porfirio parla invece di \"scrittura epistolografica\", che \u00e8 l'esatta traduzione del termine egizio per \"demotico\" (\"s\u0161 n \u0161\u02e4.t\"). La scrittura \u00e8 difficile da leggere, a causa delle frequenti legature e per la presenza di molti segni simili fra loro. Inoltre, nella sua prima fase, la scrittura cambia rapidamente e individualmente.\nIl sistema \u00e8 simile a quello dei geroglifici: troviamo fonogrammi (mono e pluriconsonantici) fra i quali, contrariamente ai geroglifici, alcuni segni monoconsonantici cambiano forma ad inizio di parola. Alcuni fonogrammi possono inoltre rappresentare delle vocali, che nei geroglifici non sono presenti, specialmente per trascrivere parole straniere: cos\u00ec, la semiconsonante \"w\" poteva essere utilizzata per le vocali \"u\" e \"o\", e la semiconsonante \"j\" per la vocale \"i\". Inoltre, troviamo molti determinativi e logogrammi derivati dalla fusione di sequenze di simboli delle scritture egizie precedenti.\nIl numero totale dei simboli non \u00e8 ancora del tutto definito, ma non dovrebbero essere pi\u00f9 di qualche centinaio; molti simboli sono plurivalenti, perch\u00e9 si tratta di semplificazioni di vari antecedenti in geroglifici che sono confluiti in un'unica forma grafica. Nel periodo romano si cerc\u00f2 di estendere l'uso dei segni monoconsonantici in modo da ridurre il pi\u00f9 possibile l'inventario dei simboli.\nGi\u00e0 in epoca romana il demotico scomparve dai documenti amministrativi, dove il greco aveva allora il predominio, e rimase confinato agli usi privati e religiosi. \nCon la cristianizzazione dell'Egitto, nel III e IV secolo, la complicata scrittura demotica venne sostituita da una nuova, notevolmente pi\u00f9 semplice scrittura alfabetica, costituita dall'alfabeto greco con l'aggiunta di sette segni demotici per trascrivere altrettanti suoni dell'egizio non esistenti in greco, dando origine all'alfabeto copto, con cui venne scritta la lingua copta, l'ultimo stadio della lingua egizia. La scrittura demotica fu cos\u00ec dimenticata, fino alla decifrazione avvenuta nel XIX secolo.\nDemotico antico, 650-320 a.C. (Egitto ancora indipendente).\nIl demotico antico (spesso chiamato con il termine tedesco \"Fr\u00fchdemotisch\") si svilupp\u00f2 nel Basso Egitto verso la fine della XXV dinastia; un esempio di demotico antico si trova sulla stele del Serapeo a Saqqara, generalmente datata tra il 650 a.C. e il 400 a.C., cos\u00ec come molti testi scritti in demotico antico sono datati alla XXVI dinastia e il seguente periodo persiano (XXVII dinastia). Dopo la riunificazione dell'Egitto sotto Psammetico I, il demotico si sostitu\u00ec allo ieratico anormale nell'Alto Egitto, in particolare durante il regno di Amosis, fino a diventare ufficialmente la scrittura amministrativa e legale. Durante questo periodo, il demotico fu usato solo per testi amministrativi, legali e commerciali e non come i geroglifici e lo ieratico che erano riservati, rispettivamente, alle iscrizioni monumentali e ai testi religiosi.\nDemotico medio (tolemaico), 320-30 a.C..\nIl demotico medio \u00e8 la fase del demotico in uso nel Periodo tolemaico. Dal IV sec. a.C. in poi, il demotico acquist\u00f2 sempre pi\u00f9 importanza, come si pu\u00f2 notare dalla frequenza crescente con cui veniva utilizzato anche per testi letterari e religiosi. Tuttavia, alla fine del III sec. a.C., il greco, in quanto lingua amministrativa del Paese, divenne sempre pi\u00f9 forte: i contratti scritti in demotico persero gran parte della validit\u00e0, a meno che una nota in greco non ne attestasse l'effettiva registrazione presso le autorit\u00e0.\nDemotico tardo (romano), 30 a.C.-450 d.C..\nDall'inizio della dominazione romana in Egitto il demotico fu usato sempre meno nella vita pubblica. \nCi sono, per\u00f2, un certo numero di testi letterari scritti in demotico tardo, specialmente del I e II secolo, sebbene la quantit\u00e0 di testi demotici decresca rapidamente verso la fine del II secolo. Contrariamente a come il latino aveva soppiantato le lingue minori nella parte occidentale dell'Impero e l'espansione del greco aveva portato all'estinzione del frigio, il greco in Egitto non fu in grado di sostituirsi del tutto al demotico. In epoca successiva il demotico fu usato solo per alcuni ostraca, firme in testi greci, etichette di mummie e graffiti. L'ultimo esempio datato di scrittura demotica risale all'11 dicembre 452 e consiste in un graffito sulle mura del tempio di Iside a File.\nLingua.\nStoria.\nLa lingua demotica \u00e8 una tarda variet\u00e0 del neoegizio e ha molto in comune con la successiva lingua copta. \nLe origini si possono rintracciare a partire dal VII sec. a.C. e da quel momento rest\u00f2 per circa 1000 anni la lingua scritta e parlata nel quotidiano. Nelle sue prime fasi, come ad esempio nei testi redatti nella scrittura demotica antica, la differenza fra lingua parlata e lingua scritta non doveva essere molto netta. In seguito, per\u00f2, essendo sempre pi\u00f9 usato, nella forma scritta, solo per scopi letterari e religiosi, la lingua scritta cominci\u00f2 a divergere sempre pi\u00f9 dalla forma parlata, dando cos\u00ec un carattere artificiale ai testi in demotico tardo, similmente all'uso del medio egiziano durante il periodo tolemaico.\nGrammaticalmente condivide con il neoegizio e il copto l'uso estensivo dell'articolo determinativo e indeterminativo e dei verbi ausiliari; contrariamente al copto, la vecchia coniugazione sintetica (la cosiddetta \"s\u1e0fm=f\") \u00e8 ancora in uso. Fra le differenze con il tardo egizio troviamo la costruzione dell'oggetto preposizionale con i tempi durativi (regola di Stern-Jernstedt) e lo sviluppo di un particolare tipo di frase a predicazione aggettivale (\"n\u021d\"+aggettivo+soggetto).\nA causa del predominio amministrativo del greco, molti documenti in demotico sono conclusi da una sintesi in greco; esistono anche testi misti, in cui nel testo demotico primario (scritto da destra a sinistra) si trovano parole greche in alfabeto greco (scritte da sinistra a destra).\nDecifrazione.\nIl demotico \u00e8 la seconda scrittura che si trova sulla Stele di Rosetta. La decifrazione, escludendo qualche piccolo passo avanti ad opera di Silvestre de Sacy, che riusc\u00ec a identificare solo qualche parola sulla Stele di Rosetta, e del suo allievo Johan David \u00c5kerblad, si deve a Heinrich Brugsch, che rese pubblici i risultati dei suoi studi nel 1855 nella sua \"Grammaire d\u00e9motique\"."}
{"id": "272994", "revid": "2042120", "url": "https://it.wikipedia.org/wiki?curid=272994", "title": "Corf\u00f9", "text": "Corf\u00f9 (anche Corcira, ; , \"K\u00e9rkyra\"; in latino \"Corcyra\"; in veneto \"Corf\u00f9\") \u00e8 un'isola greca, nel mar Ionio, posta di fronte alle coste dell'Epiro, al confine tra Grecia e Albania.\nGeografia.\nL'isola \u00e8 separata dalla terraferma da uno stretto di larghezza variabile dai 3 ai . La sua superficie \u00e8 di , seconda isola Ionica per estensione dopo quella di Cefalonia () ed \u00e8 lunga in linea d'aria al massimo e larga massimo . La popolazione ammonta a circa abitanti, dei quali circa nella sola capitale, Corf\u00f9. L'attrazione principale \u00e8 costituita dalla costa.\nDal punto di vista amministrativo era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"programma Callicrate\".\n\u00c8 collegata alla terraferma, sia greca sia italiana sia albanese, da diverse linee di navigazione effettuate con traghetti e con aliscafi che fanno capo a Igoumenitsa, Passo, Saranda, Venezia, Bari, Brindisi, Ancona, oltre che da un aeroporto internazionale con collegamenti operati sia da vettori nazionali sia privati, che offrono sia voli di linea sia charter verso numerose destinazioni (in molti casi, nel nord Europa) e un nuovo servizio di idrovolante.\nIl nome italiano Corf\u00f9 si rif\u00e0 alla denominazione greca \u039a\u03bf\u03c1\u03c5\u03c6\u03ce (Koryph\u014d), ovvero \"i due picchi\", con riferimento alle due principali montagne che segnano il profilo dell'isola, alte rispettivamente 914 e .\nStoria.\nL'et\u00e0 antica.\nNell'antichit\u00e0 l'isola veniva chiamata K\u00f3rkyra (, ). In essa si stabil\u00ec il pi\u00f9 potente stato greco dell'area nord-occidentale. Fu probabilmente una colonia mista inizialmente abitata dalla trib\u00f9 illirica dei Liburni e dai popoli greci provenienti da Eretria, per poi essere rifondata come colonia di Corinto nel 733 a.C. Pass\u00f2 molte volte da una dominazione all'altra a causa della posizione molto favorevole nel Mar Mediterraneo: fu legata alla repubblica romana dal 229 a.C.\nL'et\u00e0 bizantina.\nCorf\u00f9 continu\u00f2 ad appartenere all'Impero romano d'Oriente e dall'VIII secolo costitu\u00ec un distretto del thema di Cefalonia. Nell'876 la citt\u00e0 divenne sede di un vescovato, dipendente dal patriarcato di Costantinopoli.\nSotto varie dominazioni.\nCon l'XI secolo, la conquista normanna dell'Italia meridionale fece dell'isola uno dei primari obiettivi dei sovrani siciliani. Roberto il Guiscardo se ne impadron\u00ec una prima volta nel 1081, ma l'intervento della flotta veneziana, chiamata dall'imperatore Alessio I Comneno, riport\u00f2 l'isola sotto il dominio bizantino. La flotta Normanno-Sicula riconquista per\u00f2 Corf\u00f9 nel 1147, sia pure per breve tempo, e nuovi attacchi sub\u00ec nel 1185, finch\u00e9 nel 1197 non cadde in mano ai Genovesi, guidati dall'Ammiraglio Leone Vetrano, il quale ne fece una Signoria personale, divenendone poi Conte. Nel 1204, con la spartizione dell'impero bizantino seguita alla quarta crociata, Corf\u00f9 fu assegnata ufficialmente a Venezia, la quale solo nel 1206 riusc\u00ec per\u00f2 a impossessarsene spodestando il Conte Leone Vetrano. L'isola fu allora divisa in dieci feudi che furono assegnati ad altrettanti nobili veneti, con il solo obbligo di versare un tributo annuo e di provvedere alla difesa. Si tratt\u00f2 per\u00f2 di una breve parentesi, perch\u00e9 nel 1214 se ne impadron\u00ec Niceforo Ducas, primo despota d'Epiro, il quale costru\u00ec sulla costa occidentale il castello di S.Angelo a protezione delle incursioni dei pirati genovesi e si preoccup\u00f2 di risollevare le condizioni della popolazione indigena e del clero ortodosso.\nFine del dominio bizantino.\nNel 1259 il despota d'Epiro Michele II Ducas dando in sposa la figlia Elena Ducas a Manfredi di Sicilia, figlio di Federico II di Svevia, le diede in dote Corf\u00f9 e alcune fortezze sulla costa albanese, ponendo cos\u00ec termine alla dominazione bizantina.\nIl dominio del re siciliano fu di breve durata: egli, infatti, venne sconfitto e ucciso a Benevento da Carlo d'Angi\u00f2, il quale si impadron\u00ec cos\u00ec del regno di Sicilia e di Napoli.\nPeriodo angioino e principato di Taranto.\nA Corf\u00f9 il governatore svevo Filippo Cinardo cerc\u00f2 di conservare il potere proclamandosi re dell'isola e facendo prigioniera la vedova Elena e i figli. In tale occasione il despota Michele II Ducas cerc\u00f2 di recuperare la citt\u00e0, ma i suoi tentativi fallirono e alla fine del 1266 re Carlo d'Angi\u00f2 riusc\u00ec a prendere possesso di Corf\u00f9 e delle altre terre poste sulla terraferma albanese che erano state di Manfredi, che vennero riunite alla corona napoletana.\nDa allora Corf\u00f9 costitu\u00ec la capitale dei domini angioino-napoletani del Levante ma, sul finire del Trecento, l'isola e i domini albanesi divennero appannaggio di fatto del principe Filippo I di Taranto che, sposatosi in seconde nozze con Caterina di Valois, nipote dell'ultimo imperatore latino di Costantinopoli, eredit\u00f2 anche le rivendicazioni dei Courtenay su Costantinopoli. Da allora l'isola fece sempre parte del cosiddetto Principato di Taranto.\nA governare l'isola fu inviato un capitano regio e un numeroso seguito di funzionari e di soldati italiani e francesi, e venne intrapresa una radicale trasformazione della societ\u00e0 corfiota attraverso la concessione di feudi a baroni provenienti dall'Italia e dalla Provenza, quali i Tocco, i Capece, gli Hulot, gli Altavilla; fu ugualmente modificata la struttura amministrativa dell'isola perch\u00e9, pur lasciando al loro posto i decarchi istituiti dai despoti epiroti, tutto il territorio fu inquadrato in quattro balivati (Agir\u00f9, Oros, di Mezzo e Alefchimo). I continui scambi con la costa italiana portarono poi all'immigrazione nell'isola di numerosi ufficiali e funzionari pugliesi. Nello stesso tempo si cerc\u00f2 di instaurare una gerarchia ecclesiastica cattolica, con l'istituzione di un arcivescovo latino a Corf\u00f9 e abolendo pertanto il vescovato ortodosso, sostituito da un semplice \"protopapas\", eletto da un collegio di preti e di laici.\nLe pressioni religiose dei governatori angioini crearono notevole malcontento tra i Corfioti, e di questa situazione, congiuntamente ai dissidi esistenti a Napoli tra i vari pretendenti al trono, trassero profitto i Veneziani, che sul finire del XIV secolo, vinto il conflitto con Genova, avevano dato inizio a una decisa politica espansionistica lungo le coste albanesi e greche. Nel 1386 i Veneziani assediarono Corf\u00f9 con un imponente esercito, sotto la guida del signore di Padova Francesco da Carrara, ottenendo alla fine la resa del presidio napoletano e la dedizione della citt\u00e0. Ai Corfioti la Repubblica concesse ampi privilegi e la conferma di tutti i precedenti ordini e statuti, e soprattutto si impegn\u00f2 per trovare un accordo con la potente aristocrazia baronale che dominava l'isola. L'acquisto, inizialmente solo militare, divenne definitivo solo nel 1402, quando il re di Napoli Ladislao I cedette definitivamente tutti i suoi diritti a Venezia per ducati d'oro.\nEpoca veneziana.\nSotto il dominio veneziano Corf\u00f9 fu governata da un patrizio veneziano che, con il nome di Bailo, era nominato per due anni e amministrava la giustizia nell'isola con l'assistenza di due consiglieri, anch'essi veneziani. Ad affiancarlo nelle questioni militari erano un Provveditore e Capitano, il Capitan grande della fortezza vecchia e il castellano del castello della campana nella citt\u00e0 vecchia. L'isola era un punto strategico e base della marina Veneziana per il controllo del Mediterraneo Orientale. Nel 1715, dopo la perdita del Peloponneso vi si trasfer\u00ec il Provveditore Generale da Mar, un senatore nominato dalla Repubblica che aveva il comando supremo della flotta in tempo di pace e al quale fu dato anche il governo civile, criminale e militare delle Isole Ionie. A lui erano portate in appello tutte le sentenze pronunciate dai tribunali e dai rettori delle terre dipendenti che, nel XVIII secolo erano, oltre a Corf\u00f9, le isole di Zante, Cefalonia (con Itaca), Santa Maura (o Leucade) e Cerigo, oltre ai due distretti di Prevesa e Vonizza sulla prospiciente costa albanese.\nLa citt\u00e0 era retta da un regime aristocratico, essendo consentito l'accesso al consiglio e alle principali cariche pubbliche solo da quelle famiglie (in parte discese dagli antichi baroni francesi e napoletani) iscritte al libro d'oro, redatto nel 1572. L'organo principale dell'amministrazione comunale era il Maggior Consiglio, che si riuniva annualmente per eleggere il Minor Consiglio, dal quale erano eletti tutti i vari ufficiali della citt\u00e0 e dei quattro baliati del suo distretto, oltre alle isole di Pax\u00f2 e Antipax\u00f2 e ai borghi fortificati di Butrinto e Parga, situati sulla terraferma.\nL'isola fu spesso teatro di scontri in particolare va ricordato l'assedio di Corfu del 1537 dove la Serenissima riusci a respingere un attacco combinato ottomano e francese durante la terza guerra turco-veneziana.\nMemorabile rimane poi il secondo assedio turco del 1716 durante il quale i soldati tra veneziani e corfioti, comandati dal condottiero tedesco Johann Matthias von der Schulenburg tennero testa agli incessanti attacchi di forze molto superiori per circa un mese fino a che queste non dovettero precipitosamente ritirarsi alla notizia delle sconfitte subite per opera degli eserciti asburgici guidati da Eugenio di Savoia.\nEt\u00e0 moderna.\nViene identificata nell\"Odissea\" con l'isola dei Feaci.\nA Corf\u00f9, il 24 giugno 1641, \u00e8 nata suor Maria Arcangela Biondini (Giovanna Antonia), figlia di Angela Cicogna e di Andrea Biondini, vicegovernatore dell'isola per conto di Venezia.\nDopo un breve periodo sotto la dominazione francese, decretata dal Trattato di Campoformio che aveva assegnato ai transalpini l'Eptaneso, detto anche Isole Ionie, l'isola entr\u00f2 a far parte della Repubblica delle Sette Isole Unite, sotto protettorato russo-ottomano ma a guida veneto-greca. Fu questa la prima esperienza di autogoverno greco (durata 1800-1807), in cui ebbero un ruolo principale i greco-veneti, tra i quali Giovanni Capodistria.\nNativo di Corf\u00f9 \u00e8 stato anche Giovanni Capodistria, primo presidente della Grecia libera (1830).\nIl Trattato di Parigi del 1815 stabil\u00ec per\u00f2 che Corf\u00f9, sempre insieme alle Isole Ionie di cui \u00e8 parte, divenisse protettorato del Regno Unito fino al passaggio alla Grecia nel 1864.\nDurante la prima guerra mondiale, Corf\u00f9 serv\u00ec da rifugio all'Esercito serbo in ritirata che venne trasportato sull'isola dalla Flotta Alleata. Dal 1\u00ba maggio 1916 fu sede del CAM di Corf\u00f9 fino al 1919.\nNel settembre 1923 il neo-primo ministro Mussolini fece occupare per circa un mese l'isola, con mire annessionistiche (Crisi di Corf\u00f9).\nNel corso della seconda guerra mondiale, Corf\u00f9 fu occupata dall'Esercito Italiano nell'aprile 1941. Tale occupazione dur\u00f2 fino al settembre 1943: durante questo periodo, sempre insieme alle Isole Ionie, venne amministrata come entit\u00e0 separata rispetto alla Grecia con l'intento di prepararne l'annessione al regno d'Italia, valendosi dell'appoggio dei Corfioti italiani. In seguito alla resa dell'Italia, Corf\u00f9 divenne teatro di un'aspra battaglia tra il 18\u00ba Reggimento fanteria della Divisione Acqui, comandata dal colonnello Luigi Lusignani, e le truppe tedesche della Wehrmacht. Dopo 12 giorni di attacchi delle forze preponderanti aeree e terrestri tedesche le truppe italiane furono sopraffatte e gli ufficiali italiani, fra cui il tenente Natale Pugliese e lo stesso comandante dell'isola Luigi Lusignani, furono fucilati e i loro corpi gettati in mare dalla fortezza di Corf\u00f9. In seguito i tedeschi tentarono di trasportare i prigionieri italiani sopravvissuti in Germania, dal porto di Corf\u00f9, utilizzando la motonave Mario Roselli; la nave venne attaccata nei giorni 9 e 10 ottobre 1943 dagli alleati causando pi\u00f9 di vittime e l'affondamento della stessa. Si calcola che dei 10- prigionieri italiani presenti sull'isola, solo si salvarono.\nDal 1944 \u00e8 tornata alla Grecia ed \u00e8 meta di turisti grazie al clima mite e alla bellezza del mare; gli unici resti delle numerose dominazioni sono un palazzo reale di epoca classica, il veneziano Nobile Teatro di San Giacomo e alcune fortificazioni dello stesso periodo.\nAmministrazione.\nDal punto di vista amministrativo Corf\u00f9 costituiva una delle Prefetture della Grecia nella regione delle Isole Ionie.\nDal 1997, con l'attuazione della \"riforma Kapodistrias\", era costituita da 13 comuni e da 3 comunit\u00e0.\nFilmografia.\nL'isola ha rappresentato la location del film, appartenente alla celebre saga di James Bond, \"Solo per i tuoi occhi\". La scena dell'uccisione della Contessa Lisl Von Schlaf \u00e8 ambientata sulla spiaggia denominata Issos Beach.\nSport.\nCalcio.\nLa squadra principale della citt\u00e0 \u00e8 l'Athlitikos Omilos Kerkyra."}
{"id": "272995", "revid": "93692177", "url": "https://it.wikipedia.org/wiki?curid=272995", "title": "Centro di studi metodologici di Torino", "text": "Il Centro di studi metodologici fu costituito ufficialmente a Torino nel gennaio del 1948 con lo scopo di condurre ricerche sui rapporti fra logica, scienza, tecnica e linguaggio, e divent\u00f2 in breve tempo il principale centro di diffusione dell'epistemologia, in particolare del neopositivismo, sia pure entro un'ottica di ripensamento critico generale e di radicale apertura metadisciplinare e multiculturale rivolta a uno studio comparato delle tecniche. \nAlla presidenza del Centro venne chiamato l'ingegnere Prospero Nuvoli. I promotori del Centro furono Nicola Abbagnano, Eugenio Frola, Ludovico Geymonat, Prospero Nuvoli, Enrico Persico e Enrico Buzzati Traverso che nell'estate del 1945 avevano dato l'avvio ad una serie di incontri informali tra matematici, biologi, filosofi e logici per scambiare idee su questioni generali e particolari di metodo, riguardanti le scienze e le discipline che ognuno di essi coltivava, dall'analisi matematica alla storia della filosofia, alla logica matematica ed alla fisica teorica. In seguito altri eminenti studiosi, tra i quali il filosofo Norberto Bobbio ed il matematico Piero Buzano, parteciparono a quegli incontri che ancora oggi vengono ricordati come l'origine del Centro. \nNell'inverno del 1946 a Palazzo Carignano prese l'avvio una lunga serie di conversazioni pubbliche inaugurate dal filosofo Ludovico Geymonat, e nel 1947 fu pubblicato da De Silva il libro \"Fondamenti logici della scienza\" che raccoglieva i testi di quelle conversazioni. Nella prefazione i curatori, pur ammettendo di non aver raggiunto tra loro una perfetta identit\u00e0 di vedute, ritenevano di aver conseguito qualcosa di cui si sentivano fondamentalmente d'accordo: il modo di interpretare le proposizioni della scienza e il valore da attribuirsi a questa proposizioni. In seguito quelle conversazioni pubbliche continuarono presso l'Unione Culturale e la Facolt\u00e0 di Economia e Commercio dell'Universit\u00e0 di Torino e vi presero parte numerosi studiosi tra i quali Picone, Ceccato, De Finetti, Severi, Spirito, Magni, Gasparri, Zaccagnini, Di Fenizio, Dienes dell'Universit\u00e0 di Leicester, Gonseth del Politecnico di Zurigo, e Curry del Pennsylvania State College (oggi Pennsylvania State University). In un secondo libro intitolato \"Saggi di critica delle scienze\" vennero raccolti una serie di altri interventi mentre si stava curando la preparazione di un terzo volume grazie ai numerosi contributi finanziari di privati, enti e societ\u00e0.\nIl primo congresso.\nNel dicembre del 1952 si tenne il primo Congresso di studi metodologici (17-20 dicembre), al quale presero pi\u00f9 di duecento studiosi italiani e stranieri. Alla cerimonia di apertura nell'Aula Magna dell'Universit\u00e0 di Torino, il Sindaco di Torino, avvocato Amedeo Peyron ed il Rettore dell'Universit\u00e0 di Torino, professor Mario Allara, diedero il benvenuto di congressisti. Il professor Bruno Leoni, allora presidente del Centro di studi metodologici, pronunci\u00f2 un discorso inaugurale chiarendo lo scopo del Centro: \u00ab\u2026Noi miriamo unicamente alla revisione critica delle discipline gi\u00e0 stabilite, e delle quali ognuno di noi si occupa in modo professionale, coll'intento di migliorare i nostri strumenti di lavoro, e di giungere, se possibile, alla creazione di nuovi strumenti concettuali, in particolare attraverso l'analisi del linguaggio che adoperiamo e lo sfrondamento dei problemi fittizi che sorgono, nelle nostre discipline, dall'uso improprio o insufficientemente definito del linguaggio stesso\u00bb. &lt;br&gt;\nSeguirono poi brevi interventi dei professori Gonseth del Politecnico di Zurigo, Speiser dell'Universit\u00e0 di Basilea, Destouches dell'Universit\u00e0 di Parigi e Romanell dell'Universit\u00e0 del Texas. &lt;br&gt;\nPer le sezioni dedicate alla Metodologia generale, Metodologia delle scienze sociali e giuridiche, Metodologia dell'organizzazione del lavoro e delle relazioni umane, furono tenute sessantasei relazioni di studiosi italiani tra i quali Abbagnano, Bobbio, De Finetti, Gawronski, Geymonat, Mazzantini, Pellizzi, Rossi-Landi, Uberto Scarpelli, Viano. Il filosofo Nicola Abbagnano inizi\u00f2 il suo intervento dicendo: \u00ab\"Se si domanda qual \u00e8 l'origine dell'esigenza che gli studi metodologici cercano di soddisfare, si pu\u00f2 rispondere che essa va riconosciuta nel principio della verificabilit\u00e0 concettuale. Si ammette cio\u00e8 che, in qualsiasi campo di ricerche, un principio pu\u00f2 essere riconosciuto come valido solo se e nella misura in cui provoca, orienta e guida passo per passo la ricerca, conducendo a risultati che possono essere sottoposti a controllo\"\u00bb."}
{"id": "272996", "revid": "287204", "url": "https://it.wikipedia.org/wiki?curid=272996", "title": "Shalbatana Vallis", "text": "Shalbatana Vallis \u00e8 una valle presente sulla superficie di Marte, nell'emisfero meridionale del pianeta; \u00e8 stata battezzata con il nome del pianeta in lingua accadica.\nAssieme a diverse altre valli, come Ares Vallis, le Kasei Valles, le Simud Valles e le Tiu Valles, si getta nel bacino di Chryse Planitia. Sul suo letto sono presenti tracce di stratificazione, probabilmente dovute a sedimentazione."}
{"id": "272998", "revid": "7336", "url": "https://it.wikipedia.org/wiki?curid=272998", "title": "Benedetto XIV", "text": ""}
{"id": "272999", "revid": "983767", "url": "https://it.wikipedia.org/wiki?curid=272999", "title": "Triticale", "text": "Il triticale (\"\u00d7 Triticosecale\") \u00e8 un ibrido artificiale tra la segale e il grano duro o altre variet\u00e0 del genere \"Triticum\". Creato alla fine del XIX secolo, solo ultimamente coltivato su larga scala. Associa la resistenza al freddo della segale e l'attitudine alla panificazione del frumento; risulta una valida alternativa alla segale, per quanto riguarda le condizioni climatiche, e al frumento per altitudine e acidit\u00e0 del terreno.\nLa parola stessa \u00e8 una fusione delle parole latine \"Triticum\" (tritico, frumento) e \"Secale\" (segale). Nella fecondazione, il frumento \u00e8 usato per i cromosomi materni e il polline della segale per quelli paterni. Gli ibridi cos\u00ec ottenuti hanno corredo triploide o pentaploide, e sono sterili: trattati con colchicina, che impedisce la divisione meiotica nei gameti, si ottengono cellule esaploidi o ottaploidi, fertili. Le variet\u00e0 commercialmente disponibili sono quasi sempre un ibrido F2 (di seconda generazione), ottenuto cio\u00e8 incrociando due variet\u00e0 di triticale.\nVi sono varie variet\u00e0 di triticale, che possono essere pi\u00f9 o meno simili a uno dei suoi genitori. Alcuni cibi a base di triticale possono essere acquistati nei negozi di cibi biologici; anche alcune prodotti cereali per colazione contengono triticale.\nEsistono variet\u00e0 di triticale esaploidi ottenute incrociando il grano duro (\"Triticum durum\") con la segale e variet\u00e0 ottaploidi ottenute incrociando il frumento tenero (\"Triticum aestivum\") con la segale.\nDistribuzione.\nAnche se il triticale \u00e8 stato sviluppato inizialmente in Scozia e Svezia, gli attuali produttori principali di triticale sono Germania, Francia, Polonia, Australia, Portogallo, Canada, gli USA, la Comunit\u00e0 degli Stati Indipendenti e il Brasile. Nel 2004, secondo la FAO, sono state raccolte 13,7 milioni di tonnellate nel mondo. Il triticale \u00e8 ancora relativamente poco noto al grande pubblico, in quanto \u00e8 usato per lo pi\u00f9 come foraggio.\nAl momento il triticale, insieme al mais, sotto forma di insilato, viene utilizzato negli impianti di biogas come principale massa reagente.\nIn particolare, per le sue peculiari caratteristiche viene coltivato nelle pianure interne del Canada.\nIl triticale nella cultura di massa.\nL'episodio della \"serie originale di Star Trek\" \"Animaletti pericolosi\" (\"The Trouble with Tribbles\") aveva come tema la protezione di un cereale derivato del triticale, il \"quadritriticale\", definito dal vulcaniano Spock \"un grano ad alto rendimento, un ibrido quadrilobato di frumento e segale a produzione continua\". Un episodio successivo di \"Star Trek - La serie animata\" tratt\u00f2 invece del \"quintotriticale\", evoluzione del precedente. Entrambi i cereali sono semplici creazioni di fantasia."}
{"id": "273000", "revid": "2091899", "url": "https://it.wikipedia.org/wiki?curid=273000", "title": "Daihatsu Cuore", "text": "Daihatsu Cuore \u00e8 il nome utilizzato all'estero della Daihatsu Mira, modello di superutilitaria di segmento A prodotto dalla casa automobilistica giapponese Daihatsu fin dal 1980.\nLa denominazione Cuore \u00e8 stata utilizzata per sette generazioni fino al 2011, anno in cui la vettura viene ritirata dal mercato europeo e continuer\u00e0 la sua carriera commerciale solo sul mercato giapponese col nome originale Mira. La nona generazione \u00e8 stata presentata nel 2017. \nLa vettura per le sue dimensioni particolarmente ridotte, in Giappone fa parte della categoria delle vetture Keicar, agevolate dal punto di vista fiscale. Gli esemplari importati in Europa oltre ad essere leggermente pi\u00f9 lunghi a causa di paraurti specifici sono equipaggiati con motorizzazioni di cilindrata pi\u00f9 grande.\nPrima generazione.\nNote con il codice progettuale \"L55\", la Cuore fu di estrema importanza per la casa giapponese: in primis perch\u00e9 fu il primo modello della gamma keicar totalmente nuovo dopo oltre 10 anni di produzione della precedente Fellow Max, inoltre andava a fare diretta concorrenza alla Suzuki Alto che era diventata uno dei modelli pi\u00f9 apprezzati del mercato giapponese. Nel luglio 1980 debutta ufficialmente in Giappone la Daihatsu Cuore e la Daihatsu Mira Cuore, dove le due denominazioni identificavano la stessa vettura omologata sia come autoveicolo passeggeri che come veicolo commerciale. Nello specifico la Cuore era omologata come keicar per il trasporto passeggeri mentre la Mira Cuore era la versione omologata come keicar commerciale e subiva un regime di tassazione inferiore e di conseguenza un prezzo di listino molto pi\u00f9 basso (nonostante avessero entrambe un abitacolo a quattro posti ma le versioni commerciali avevano un divano posteriore con due posti di fortuna per il trasporto temporaneo di passeggeri). \nTale modello sar\u00e0 venduto sul mercato di esportazione, ribattezzato semplicemente Daihatsu Cuore, denominazione gi\u00e0 utilizzata per il predecessore. I modelli esportati sono noti con il codice di telaio \"L60\" e possiedono differenze a livello meccanico del gruppo motore-trasmissione. \nLa Cuore venne proposta nelle varianti a tre e quattro porte, quest'ultima con lunotto posteriore apribile; la carrozzeria era lunga solo 3.195 metri, larga 1.395 e alta 1.370 metri con un passo di 2.150 metri in modo da rientrare nella classificazione delle keicar. Il telaio totalmente inedito era a trazione anteriore con il piccolo motore in posizione anteriore-trasversale, le sospensioni anteriori avevano uno schema a ruote indipendenti di tipo MacPherson mentre le posteriori utilizzano lo schema a ruote interconnesse con assale torcente. Il propulsore nelle versioni giapponesi \"L55\" per esigenze fiscali era limitato a 550 cm\u00b3, ed era un due cilindri alimentato a benzina che erogava 27 cavalli ed era abbinato ad una trasmissione manuale a 4 rapporti oppure al manuale senza frizione \"Daimatic\" a 4 rapporti. I freni erano a tamburo sia anteriori che posteriori. Sul modello da esportazione \"L60\" era disponibile il pi\u00f9 grande motore da 617 cm\u00b3 due cilindri a benzina erogante 31 cavalli.\nRicevette un lieve restyling nel maggio del 1982 dove il nome sul mercato giapponese della versione Van divenne ufficialmente Daihatsu Mira mentre nei mercati di esportazione continuo ad essere chiamata Cuore. Nello stesso anno debutta anche un nuovo cambio automatico a 2 rapporti.\nNel 1983 debutta sul mercato interno la versione Mira Turbo con motore 550 turbo erogante 41 cavalli con trazione integrale mentre sul resto della gamma vennero offerti optional i freni a disco anteriori.\nSeconda generazione.\nLa seconda generazione (L70) venne lanciata nell'agosto 1985 sul mercato giapponese e venne venduta con le denominazioni Daihatsu Mira (versione commerciale a quattro posti con i posteriori di fortuna reclinabili con vano di carico piatto) e Daihatsu Cuore (versione passeggeri a quattro posti con divano posteriore fisso che possedeva una imbottitura migliore e lo schienale ribaltabile). Aveva la carrozzeria a 3 o 5 porte con portellone posteriore e un passo pi\u00f9 lungo di 10 cm e port\u00f2 al debutto la nuova generazione di motori a tre cilindri Daihatsu EB da 547 cm\u00b3. Anche stilisticamente era tutta nuova e aveva un design molto spigoloso e squadrato volto ad aumentare l\u2019abitabilit\u00e0 interna con fiancate e portellone posteriore quasi piatto.\nPer le versioni esportate (codice L80 che utilizzavano il nome Cuore) venne sviluppato un nuovo tre cilindri benzina da 847 cm\u00b3, denominato ED-10 erogante 44 cavalli. Nel settembre 1986 apparve una versione speciale per il mercato svizzero con una cilindrata ridotta a 796 cm\u00b3 (motore ED-10A) che in alcuni cantoni beneficiava di un regime fiscale favorevole.\nI motori 550 erano a carburatore in versione aspirata o turbocompressa (con intercooler). Questi erogavano rispettivamente 38 CV (28 kW) e 52 CV (38 kW). La versione turbo denominata \"TR\" era disponibile solo come Mira (commerciale a tre porte), ed \u00e8 stata introdotta due mesi dopo la versione normale. Le trasmissioni erano manuali a quattro o cinque velocit\u00e0 oppure automatico a due velocit\u00e0 disponibile solo per le versioni aspirate. Nel novembre del 1985 debutta sul mercato giapponese la Mira TR-XX, una versione sportiva della Mira commerciale con motore turbo e kit estetico aerodinamico caratterizzato da paraurti specifici, minigonne anteriori e posteriori e rifiniture interne in pelle.\nNel gennaio 1986 debutta anche la Mira a cinque porte (in precedenza tale variante era disponibile solo per la Cuore). \nUna novit\u00e0 fu anche la realizzazione di due versioni furgone per il mercato interno denominate Mira \"Walk-Through Van\" e Mira \u201cMichito\u201d, che utilizzava il cofano e il paraurti della Mira/Cuore tradizionale combinato con una carrozzeria posteriore quadrata da furgone \u201chigh-cube\u201d con porte scorrevoli o pieghevoli laterali (optional sul retro) che rendevano possibile l'accesso anche nelle strade pi\u00f9 strette. Inoltre tali furgoni offrivano la possibilit\u00e0 di essere allestiti in base alle varie esigenze.\nNell'agosto 1987, la Mira/Cuore ricevette un leggero restyling dove venne introdotta una nuova calandra frontale e altre piccole modifiche ai dettagli che rendevano complessivamente l\u2019aspetto pi\u00f9 moderno e meno squadrato. Inoltre dall'ottobre dello stesso anno in Giappone i motori 550 divennero a iniezione e viene resa disponibile la trazione integrale per le versioni turbo Mira TR e per la sportiva Mira TR-XX.\nNel febbraio 1988 in Giappone \u00e8 arrivata una nuova edizione speciale a tiratura limitata della Mira Parco rivolta alla clientela giovanile e disponibile solo in colorazione esterna nero e con interni bicolore. Questo modello and\u00f2 rapidamente esaurito e per l'estate successiva arriv\u00f2 una seconda edizione della Parco (ora con interni azzurri), seguita dalla terza Mira Parco nel febbraio 1989. Questa versione era disponibile con motore turbo e quattro ruote motrici. \nCon l\u2019avvento delle nuove norme di omologazioni delle keicar nell\u2019ottobre del 1988 i vantaggi fiscali per le versioni commerciali vennero ridotti e di conseguenza sul mercato interno la doppia nomenclatura Cuore e Mira venne gradualmente abolita: quando venne introdotto un altro leggero facelift nell'ottobre 1988, \u00e8 stata resa disponibile anche la serie Mira TR/CR da 50 CV turbo per uso passeggeri in versione a tre e cinque porte che sostitu\u00ec la Cuore. All\u2019inizio del 1989 venne resa disponibile anche la una versione con soli due posti per abbassare ulteriormente il prezzo di listino in vista della concorrenza sempre pi\u00f9 numerosa e venne introdotta la Mira Sedan TR-XX Limited omologata come autoveicolo e prodotta in solo 500 esemplari con motore potenziato a 64 cavalli. \nLe ultime versioni speciali debuttarono in Giappone nell\u2019ottobre del 1989 e avevano nomi ispirati alle citt\u00e0 italiane: furono le Sicilia Sports Palermo, Sicilia Sound Napoli e Sicilia Fashion Milano con caratterizzazioni e dotazioni specifiche.\nLa produzione giapponese della serie L70 \u00e8 terminata nel 1990.\nTerza generazione.\nLa terza generazione (codice progettuale \"L200\" e \"L201\") \u00e8 stata presentata nel 1990 e venne offerta in numerose varianti di carrozzerie sul mercato domestico. La denominazione \"Cuore\" sul mercato giapponese fu abbandonata, poich\u00e9 le differenze tra le versioni passeggeri e commerciali furono ridotte e di conseguenza venne unificata la denominazione Mira. Il codice \"L200\" identificava la versione giapponese Mira a trazione anteriore, la \"L201\" era il codice telaio per la Cuore esportata. Le versioni a trazione integrale erano rispettivamente siglate \"L210\" (Mira Giappone) e \"L211\" (Cuore export)\nIn Giappone la Mira era proposta nella versione \u201cV\u201d e nella \u201cS\u201d: la versione V era la Van omologata autocarro con finestrini oscurati divano posteriore privo di cinture di sicurezza e ribaltabile in modo da ottenere un vano di carico piatto; la legge giapponese imponeva per le auto autocarro la presenza di due posti di \u201cfortuna\u201d solo per il trasporto temporaneo dei passeggeri per questo motivo non erano dotate di cinture di sicurezza. La versione tradizionale per il trasporto passeggeri era la Mira \u201cS\u201d con divano posteriore a due posti dalle sedute pi\u00f9 larghe e e imbottite, cinture di sicurezza e alzavetri manuali e vetri posteriori trasparenti. Lo schienale posteriore era ribaltabile ma il piano di carico non era piatto. \nNell\u2019agosto del 1992 vene presentato un restyling che modific\u00f2 i paraurti e i parafanghi che divennero nella forma pi\u00f9 arrotondati, nuovo cofano e internamente nuovi sedili anteriori pi\u00f9 imbottiti e avvolgenti. I modelli turbo ricevettero un nuovo cambio automatico a quattro marce che mando in pensione il vecchio tre marce. \nCol restyling venne presentata anche la Mira RV-4, una versione stile fuoristrada caratterizzata da assetto rialzato, paraurti anteriori e posteriori specifici con scudo paracolpi, bull-bar anteriore in acciaio, barre sul tetto, copricerchi specifici, trazione integrale, ruota di scorta esterna sul portellone posteriore e motore turbo tre cilindri 660 EF-JL erogante 64 cavalli accoppiato al cambio manuale a 5 rapporti. La struttura era stata irrobustita mediante delle protezioni sottoscocca e delle sospensioni specifiche. La RV-4 era disponibile con 3 e 5 porte.\nQuarta generazione.\nLa produzione della quarta serie part\u00ec nel settembre 1994. Il design della vettura e la meccanica della vettura consisteva in una profonda evoluzione della precedente terza serie L200. Il codice di progetto identificava con L500 la versione giapponese Mira, L510 le Mira a trazione integrale, L501 le Cuore esportate e L511 le Cuore a trazione integrale. \u00e8 stata realizzata al di fuori del Giappone principalmente come L501 Cuore. \nIl modello europeo debutta nella primavera del 1995.\nNell\u2019ottobre del 1995 viene presentata in Giappone la Mira Moderno, una versione ristilizzata con calandra e fanaleria inedita che l\u2019anno successivo sar\u00e0 adottata anche dal resto dalla gamma Mira giapponese. Nel 1997 debutta la Mira Classic, versione stile retr\u00f3 con cromature lungo la calandra e le cornici dei finestrini. La Classic verr\u00e0 sostituita dalla Mira Gino (nota in Europa come Daihatsu Trevis).\nLa gamma motori giapponese era composta da 660 aspirato tre cilindri erogante 40 cavalli nella versione a trazione anteriore, 54 nella versione a trazione integrale e 64 cavalli nella versione sovralimentata con turbocompressore che equipaggiava i modelli sportivi Mira TR.\nIl modello Cuore esportato in Australia, Asia e Europa era equipaggiato con un tre cilindri ED-20 da 847 cm\u00b3 erogante 42 cavalli.\nDal 28 marzo 2000 la quarta serie di Cuore venne prodotta anche in Pakistan dalla Indus Motor Company nello stabilimento di Karachi. Il modello aveva il motore tre cilindri ED-20 847 cm\u00b3 della versione europea.\nQuinta generazione.\nLa quinta generazione della Cuore viene identificata dal codice progetto L700 nella versione giapponese keicar a trazione anteriore, L710 per le versioni a quattro ruote motrici giapponesi mentre le versioni export (europea compresa) con motore 1.0 e paraurti allungati avevano il codice progettuale L701 (anteriore) e L711 (quattro ruote motrici). Era disponibile sia con carrozzeria 3 porte che 5 porte.\nIl nuovo modello venne presentato in Giappone nell'autunno del 1998 ed era chiamato Mira; i parametri delle keicar imponevano la lunghezza contenuta in 3,39 metri e motore fino ad un massimo di 0,660 litri di cubatura massima. Sul mercato domestico venne da subito offerta nelle varianti 3 e 5 porte e 3 porte Van a due posti. \nIl modello europeo chiamato Cuore debutta nel 1998 e si differenzia dal modello giapponese per i paraurti leggermente pi\u00f9 grandi che portano la lunghezza complessiva della vettura a 3,41 entri. La scocca viene irrobustita nel frontale mediante l\u2019adozione di ulteriori traverse ad assorbimento per sopportare i crash test europei pi\u00f9 severi. Il motore della Cuore era il 1.0 EJ-DE tre cilindri DOHC a 12 valvole con fasatura variabile VVT-i erogante 56 cavalli omologato Euro 3. In Europa era disponibile solo a trazione anteriore con cambio manuale a 5 rapporti o automatico a 4 rapporti.\nSesta generazione.\nLa sesta serie della Cuore viene presentata nel 2003 e porta al debutto una piattaforma di base totalmente inedita e un design stile monovolume molto spigoloso che segna un netto distacco dalle forme delle generazioni precedenti. Il nuovo telaio ha permesso di posizionare il motore in posizione avanzata in modo da poter ingrandire l\u2019abitacolo, la carrozzeria mantiene la lunghezza di 3,40 metri sia sul modello giapponese che su quello europeo; l\u2019unica differenza \u00e8 la presenza di rinforzi alla scocca sulla versione europea. I codici di progetto sono L250 (versione giappone trazione anteriore), L260 (versione giapponese integrale), L251 (export a trazione anteriore) e L261 (export a trazione integrale).\nLe sospensioni anteriori utilizzano lo schema MacPherson mentre al retrotreno viene adottato una sospensione a ruote semi indipendenti con barra di torsione. In Giappone resta disponibile la versione a trazione integrale con differenziale a slittamento limitato. La gamma motori giapponese si compone del 0,660 litri tre cilindri aspirato erogante 54 cavalli con cambio manuale a 5 rapporti o automatico a 3 rapporti o automatico CVT mentre in europa le motorizzazioni sono un nuovo 1.0 tre cilindri aspirato 12 valvole da 58 cavalli com cambio manuale a 5 rapporti o automatico a 4 rapporti.\nNel Regno Unito e in Sud Africa la Cuore venne venduta con la denominazione storica Daihatsu Charade bench\u00e9 fosse posizionata pi\u00f9 in basso e non avesse nulla in comune con l\u2019omonimo modello prodotto in passato dalla Daihatsu.\nSettima generazione.\nNel mese di dicembre del 2006, \u00e8 stata presentata la settima generazione sia nella versione per il mercato interna denominata Mira che per il mercato europeo denominata Cuore dove verr\u00e0 commercializzata a partire dal settembre dell'anno seguente, profondamente rivista nella linea disegnata dall'Italdesign di Giorgetto Giugiaro.\nLe dimensioni esterne del modello europeo sono state lievemente incrementate rispetto alla serie precedente, raggiungendo la lunghezza di 3.460\u00a0mm e l'altezza di 1.530\u00a0mm, restando invariata la larghezza. La versione giapponese invece rimane conforme alle norme delle omologazioni keicar con lunghezza limitata a 3.395 mm. \u00c8 disponibile solo in versione 5 porte mentre in Giappone la 3 porte viene prodotta solo in allestimento Van.\nAnche il peso ha subito un leggero incremento raggiungendo i 765\u00a0kg. La nuova motorizzazione proposta, sempre con la medesima cubatura, \u00e8 da 51\u00a0kW (69 CV) sempre a 6.000 giri/min e riesce a fornire una coppia da 94 Nm a 3400 giri. Il modello\nIl modello giapponese viene proposto con due motori benzina: il 660 tre cilindri KF-VE aspirato erogante 58 cavalli e il 660 tre cilindri KF-DET turbo D-VVT da 64 cavalli.\nPer la Cuore europea sono resi disponibili due cambi, manuale a 5 marce e automatico a 4 rapporti. La Mira giapponese invece dispone abbinato al 660 aspirato di un manuale a 5 rapporti, automatico a 3 o 4 rapporti e un cambio CVT a seconda dell\u2019allestimento. Inoltre solo la versione giapponese turbo \u00e8 disponibile anche a trazione integrale.\nL'impianto frenante \u00e8 di tipo misto, a dischi anteriormente e a tamburi posteriormente.\nNel 2008 \u00e8 stata sottoposta al crash test dell'Euro NCAP totalizzando il punteggio di quattro stelle.\nNel 2011 termina la produzione e la denominazione Cuore sparisce dal mercato europeo; nel 2013 tutti i modelli della casa automobilistica nipponica vengono ritirati dal continente europeo. Resta in produzione come Daihatsu Mira sul mercato interno.\nOttava generazione.\nLa serie L300 viene progettata per il solo mercato giapponese nella versione classificata come keicar essendosi Daihatsu ritirata dal mercato europeo; di conseguenza la denominazione Cuore viene abbandonata e la vettura viene ribattezza Mira e:S sul mercato domestico. La presentazione avviene il 20 settembre 2011. Tra le principali novit\u00e0 vi \u00e8 l\u2019adozione dell\u2019eco-IDLE migliorato abbinato al cambio CVT, lo start&amp;stop che spegne il motore in frenata sotto i 7 km/h. \nLa Mira L300 venne venduta in Giappone anche da Toyota rimarchiata Toyota Pixis Epoch dal 10 maggio 2012, e da Subaru come Subaru Pleo Plus dal 21 dicembre 2012.\nNell'agosto 2013 \u00e8 stata sottoposta a un restyling estetico. \nMeccanicalmente la vettura utilizzava la stessa piattaforma della vecchia Cuore, la carrozzeria era lunga 3.39 metri e il motore era il classico 660 tre cilindri KF-VE erogante 64 cavalli (il 1.0 fu abbandonato). La trazione era anteriore oppure integrale.\nNona generazione.\nLa nona generazione debutta nel maggio 2017 e porta al debutto la nuova piattaforma modulare DNGA realizzata per tutta la nuova famiglia di \"key car\" del marchio giapponese, che \u00e8 pi\u00f9 leggera rispetto al vecchio telaio. Il peso della nuova Mira viene ridotto di 80 kg grazie all\u2019impiego di nuovi materiali e nuovi acciai alto resistenziali per la scocca. La trazione \u00e8 anteriore oppure integrale; i modelli anteriore pesano 650 kg mentre l\u2019integrale pesa 720 kg. Il motore \u00e8 il 660 aspirato KF-VE erogante 52 cavalli abbinato a un cambio manuale 5 rapporti o CVT automatico. \nIl consumo dichiarato nel ciclo giapponese JC08 \u00e8 di 34.2 km/l per la versione a trazione anteriore e di 32,2 km/l per la versione integrale.\nPer quanto riguarda la sicurezza, viene introdotto il pacchetto Smart Assist III che dispone della frenata di emergenza autonoma con rilevamento dei pedoni (utilizzando una videocamera sul parabrezza), avviso di superamento corsia, fari abbaglianti automatici."}
{"id": "273002", "revid": "79227", "url": "https://it.wikipedia.org/wiki?curid=273002", "title": "Corcira", "text": "Corcira o Corcyra (, o, come sulle monete e iscrizioni, ) \u00e8 l'antico nome latino dell'odierna isola di Corf\u00f9.\nTerritorio.\nL'isola \u00e8 posta dirimpetto all'Epiro, a 75 km dal promontorio acroceraunio, con un'estensione di . \u00c8 formata da due catene di monti: una settentrionale diretta da occidente ad oriente, che raggiunge nella sua parte orientale l'altezza di 946 metri nell'antico mons Meliteicus; l'altra, meridionale, che si stacca dal versante sudovest della prima, corre verso sudest ed ha un lieve pendio.\nI promontori dell'isola sono ad oriente Leucimme (Lefkimo), a mezzogiorno Amphipagus (Asprokavo o Capo Bianco), a nordovest Palacrum (Kephali), a nordest Cassiope (Katharina).\nLa capitale, anch'essa chiamata \"Corcira\", corrispondente all'odierna citt\u00e0 di Corf\u00f9, stava a met\u00e0 della costa orientale dell'isola, ed aveva due acropoli (che nel Medioevo presero il nome di , da cui poi deriv\u00f2 il nome Corf\u00f9) e due porti, uno commerciale e l'altro militare, chiamato , ora Perama, e riempito di fango, come ci narra Tucidide (\"La Guerra del Peloponneso\" 3,72; 3,81).\nStoria.\nNel 733 a.C. Corinto vi mand\u00f2 una colonia che fior\u00ec ben presto, grazie anche alla prosperit\u00e0 della vite in quei terreni, che consent\u00ec loro in breve tempo gran commercio ed esportazioni in tutto il mondo ellenico, tanto da poter vantare, al tempo delle guerre persiane, la maggior armata dopo quella di Atene.\nQuesta potenza port\u00f2 Corcira in aperto conflitto con Corinto, la cui armata venne sconfitta in una battaglia navale, descritta da Tucidide come la prima battaglia navale della storia (\"La guerra del Peloponneso\", 1,13).\nIl contrasto con Corinto, alleata di Sparta, port\u00f2 alla guerra del Peloponneso, in seguito alla quale si ebbe un indebolimento della potenza navale di Corcira, e l'inizio del suo declino.\nNel III secolo a.C. fu conquistata da Siracusa, nel 229 a.C. dagli Illiri, e infine entr\u00f2 nel 148 a.C. a far parte della provincia romana di Macedonia."}
{"id": "273003", "revid": "767487", "url": "https://it.wikipedia.org/wiki?curid=273003", "title": "Are You Dead Yet?", "text": "Are You Dead Yet? \u00e8 il quinto album dei Children of Bodom pubblicato nel 2005 dalla Spinefarm Records.\nAccoglienza.\nNel 2005, \"Are You Dead Yet?\" ha raggiunto la posizione 485 nel libro \"The 500 Greatest Rock &amp; Metal Albums of All Time\" della rivista \"Rock Hard\". Comunque, \u00e8 stato criticato da Paul Stenning in \"Terrorizer\" definendolo come \"interminabile debolezza\" e distruttiva della \"credibilit\u00e0 rimanente\" della band."}
{"id": "273004", "revid": "47767", "url": "https://it.wikipedia.org/wiki?curid=273004", "title": "Aladino (nome)", "text": "Origine e diffusione.\nDeriva dall'arabo \u0639\u0644\u0627\u0621 \u0627\u0644\u062f\u064a\u0646 (\"\u2018Al\u0101 al-din\"), che significa \"nobilt\u00e0 della fede\" o \"eccellenza della religione\", in quanto composto da \"ala\" (\"nobilt\u00e0\", \"eminenza\"), \"al\" (un articolo) e \"din\" (\"fede\", \"religione\").\nLa sua diffusione al di fuori della lingua araba \u00e8 dovuta alla popolarit\u00e0 della novella \"Aladino e la lampada meravigliosa\" contenuta nella raccolta \"Le mille e una notte\", alla quale sono ispirate molte opere, una su tutte il film Disney del 1992 \"Aladdin\". In Italia, il nome \u00e8 attestato soprattutto in Toscana, dove ebbe fortuna a partire dall'Ottocento.\nOnomastico.\nDato che \u00e8 un nome adespota, cio\u00e8 privo di santo patrono, l'onomastico pu\u00f2 essere festeggiato il 1\u00ba novembre, giorno di Ognissanti."}
{"id": "273007", "revid": "47767", "url": "https://it.wikipedia.org/wiki?curid=273007", "title": "Alberico", "text": "Origine e diffusione.\nDeriva dal nome germanico \"Alberich\", che \u00e8 composto da \"alf\" (o \"albhi\", \"elfo\") e \"rich\" (o \"rikja\", \"signore\", \"potere\"); il suo significato complessivo pu\u00f2 essere interpretato come \"re degli elfi\", \"signore degli elfi\". Il primo elemento si ritrova anche in una manciata di altri nomi di origine germanica, come Alfredo ed Elfrida, mentre il secondo, decisamente pi\u00f9 diffuso, \u00e8 riscontrabile in Enrico, Federico, Alarico, Ulrico e vari altri.\n\u00c8 innanzitutto un nome di tradizione mitologica, portato nelle saghe norrene e anche nel \"Nibelungenlied\" da Alberich, il re-stregone dei nani. La sua diffusione in Italia, attestata su tutta la penisola, \u00e8 dovuta al culto di vari santi, nonch\u00e9 alla fama di numerosi personaggi storici che cos\u00ec si chiamarono.\nIn Inghilterra il nome \u00e8 dapprima attestato in una forma imparentata anglosassone, \"\u00c6lfric\", passata in inglese medio come \"Elric\" e caduta in disuso con la Conquista, dopo la quale prese piede la forma normanna del nome, \"Alberic\", rapidamente evolutasi in \"Alberi\", \"Auberi\" e quindi \"Aubrey\"; quest'ultimo nome, esclusivamente maschile durante il Medioevo, venne riportato in voga nel XIX secolo e da met\u00e0 degli anni 1970, soprattutto negli Stati Uniti \u00e8 molto pi\u00f9 frequente al femminile, probabilmente a causa della somiglianza con Audrey.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "273009", "revid": "11694", "url": "https://it.wikipedia.org/wiki?curid=273009", "title": "Thermai Himera\u00ecai", "text": ""}
{"id": "273013", "revid": "1817847", "url": "https://it.wikipedia.org/wiki?curid=273013", "title": "Alberto", "text": "Origine e diffusione.\nNome di origini germaniche, si tratta di un derivato di Adalberto (composto da \"adal\", \"nobile\", e \"beraht\", \"brillante\", \"illustre\"). Non si esclude tuttavia che il primo elemento possa essere ricondotto alla radice \"ala\", \"tutto\", attribuendo al nome significati come \"chiarissimo\", \"famosissimo\", \"illustrissimo\".\nIn Italia il nome \u00e8 di tradizione francone, mentre in Inghilterra, introdotto dai normanni e rarificatosi al XVII secolo, venne riportato in voga nel XIX secolo grazie al principe Alberto, che spos\u00f2 la regina Vittoria.\nOnomastico.\nNumerosissimi santi e beati hanno portato questo nome; l'onomastico, solitamente, si festeggia il 15 novembre in ricordo di sant'Alberto Magno, o \"di Colonia\", Dottore della Chiesa. Fra gli altri, si possono ricordare, alle date seguenti:"}
{"id": "273014", "revid": "287204", "url": "https://it.wikipedia.org/wiki?curid=273014", "title": "Albizzo", "text": "Origine e diffusione.\n\u00c8 un nome raro, attestato praticamente solo in Toscana, specie nelle province di Livorno e Firenze. Documentato in zona dal X secolo nelle forme latinizzate \"Albitho\" e \"Albitio\" e, dal Duecento, come \"Albizius\", risale a un nome germanico attestato come \"Albizo\", \"Alpiz\" e, al femminile \"Albiza\"; \u00e8 basato sulla radice \"alb\" (\"elfo\"), e poteva anche costituire un ipocoristico di altri nomi iniziano con tale radice, come Alberico o Alboino (anche se alcune fonti lo riconducono ad \"athal\", \"nobilt\u00e0\", da cui Alberto).\nDa tale nome deriva il cognome Albizzi, portato da una nobile famiglia fiorentina.\nOnomastico.\nNon essendoci santi cos\u00ec chiamati, il nome \u00e8 adespota. L'onomastico si pu\u00f2 eventualmente festeggiare il 1\u00ba novembre, per la festa di Ognissanti."}
{"id": "273015", "revid": "123770777", "url": "https://it.wikipedia.org/wiki?curid=273015", "title": "Russell Banks", "text": "\u00c8 stato presidente dell'International Parliament of Writers (parlamento internazionale degli scrittori) e membro della American Academy of Arts and Letters. Le sue opere sono state tradotte in venti lingue (tra cui l'italiano) e hanno ricevuto numerosi premi internazionali.\nOpere.\nTra le sue opere pi\u00f9 importanti figurano i romanzi \"La deriva dei continenti\" (\"Continental Drift\"), \"La legge di Bone\" (\"Rule of the Bone\"), \"Cloudsplitter\", \"Il dolce domani\" (\"The Sweet Hereafter\"), e \"Tormenta\" (\"Affliction\"). Gli ultimi due romanzi sono stati alla base di film, rispettivamente diretti da Atom Egoyan e Paul Schrader. Ha anche scritto racconti, alcuni dei quali sono raccolti nell'antologia \"The Angel on the Roof\", e anche poesie. \nMolti dei suoi lavori riflettono le sue origini in una famiglia operaia del New England. Le sue storie raccontano spesso di gente travolta da tragedie e rovesci della vita quotidiana. I suoi personaggi esprimono tristezza e dubbio, ma mostrano resistenza e forza nell'affrontare le proprie difficolt\u00e0. Banks risiede nello stato di New York ed \u00e8 attualmente detentore del titolo di \"New York State Author\".\nBanks ha anche scritto una sceneggiatura basata sul romanzo \"Sulla strada \"di Jack Kerouac per Francis Ford Coppola, la cui produzione sarebbe dovuta iniziare nel 2006."}
{"id": "273016", "revid": "767487", "url": "https://it.wikipedia.org/wiki?curid=273016", "title": "Alcide", "text": "Origine e diffusione.\nDeriva dal greco \u1f08\u03bb\u03ba\u03b5\u03b9\u03b4\u03b7\u03c2 (\"Alkeides\"), un patronimico del nome Alceo (quindi \"discendente di Alceo\"); era un epiteto di Eracle, cos\u00ec detto perch\u00e9 nipote di Alceo (alcune fonti ricollegano Alcide direttamente ad \u03b1\u03bb\u03ba\u03b7, \"alke\", \"forza\", da cui Alceo deriva).\nLa sua diffusione, specie in Italia centrale, aument\u00f2 grazie alla fama di Alcide Degasperi, il fondatore della Democrazia Cristiana. Le varianti in \"Arc-\" sono forme dialettali \nOnomastico.\nNessun santo porta questo nome, che quindi risulta adespota. L'onomastico si pu\u00f2 festeggiare ad Ognissanti, che cade il 1\u00ba novembre."}
{"id": "273017", "revid": "729019", "url": "https://it.wikipedia.org/wiki?curid=273017", "title": "Parco dello Storga", "text": "Il parco dello Storga \u00e8 un'area protetta gestita dalla provincia di Treviso istituita con lo scopo di tutelare il patrimonio naturalistico ed etnografico locale. Si estende tra i comuni di Treviso e Carbonera su un'area di 67 ettari nei quali sono proibite la caccia e la pesca. Parte dei terreni era annessa all'ex ospedale psichiatrico Sant'Artemio.\nDescrizione.\nIl parco \u00e8 costituito da aree in rimboschimento, campi chiusi, uno stagno artificiale circondato da canneto, siepi perimetrali, e, soprattutto, dalle risorgive del fiume Storga, immerse in un ambiente ancora naturale di boschetti ripariali (\"Alnus glutinosa\" e \"Salix alba\") e polle risorgive. Entro i confini del parco \u00e8 visitabile il Museo Etnografico \"Case Piavone\", dove oggetti e utensili folcloristici del Veneto rurale sono raccolti ed esposti al pubblico.\nNumerosi sentieri naturalistici, alcuni dei quali creati di recente, si snodano nel parco permettendo di passeggiare e toccare i punti pi\u00f9 interessanti.\nProvvedimenti istitutivi.\nNel parere n. 27 del 16 aprile 2009 sul Rapporto Ambientale al Piano di Assetto del Territorio Intercomunale del Comune di Carbonera (TV) si legge che: \u00abil Piano territoriale di coordinamento provinciale (PTCP) della Provincia di Treviso individua l'area del Parco Storga, in parte ricadente in comune di Carbonera, come ambito di tutela per la formazione di parchi e riserve naturali di competenza provinciale. L'area compresa tra la nuova sede della Provincia a Sant'Artemio, la riserva di Fontane Bianche di Lancenigo e il fiume Sile a sud viene individuata come ambito per la realizzazione di un parco metropolitano, incentrato sulla connessione delle aree di interesse ambientale, paesaggistico, storico \u2013 culturale e agroforestale\u00bb.\nFlora.\nLa vegetazione arborea un tempo circoscritta alle sole zone limitrofe al corso d'acqua dello Storga e ai fossi, sul finire degli anni novanta e primi anni duemila \u00e8 stata oggetto di un intenso programma di rimboschimento che ha interessato aree utilizzate fino agli anni ottanta come terreni agricoli seminativi, poi inutilizzati e divenuti prati. Decine di migliaia di alberi appartenenti alle sole specie autoctone della zona sono stati piantati sulla maggior parte del terreno del parco, lasciando solo ristrette radure erbose.Si possono osservare le seguenti piante arboree: pioppo nero, pioppo bianco, salice bianco, salicone, salice fragile, carpino bianco, frassino, ontano, nocciolo, olmo campestre, rovere, farnia, platano comune, melo selvatico, ciliegio selvatico, acero campestre, acero di monte e sambuco.\nTra la flora erbacea, si segnalano alcune specie di fiori ormai divenute rare in pianura, tra le quali \"Scilla bifolia, Anemone trifolia, Anemone nemorosa, Anemone ranunculoides, Ruscus aculeatus\" e \"Vinca minor\". Pi\u00f9 diffuse sono invece \"Primula vulgaris, Ficaria verna, Campanula trachelium, Myosotis scorpioides, Lamium orvala, Glechoma hederacea, Agrimonia eupatoria, Lysimachia vulgaris, Silene latifolia,Viola reichenbachiana, Viola odorata, Viola alba, Epilobium hirsutum, Cirsium oleraceum\" e \"Centaurea nigrescens.\"\nFauna.\nIl parco conserva una fauna abbastanza interessante a livello provinciale, considerando che la distanza dalle mura di Treviso \u00e8 di non pi\u00f9 di due chilometri. Tra i mammiferi sono stati osservati il riccio europeo, il toporagno di Miller, il topo selvatico, lo scoiattolo, la volpe, la lepre comune, la donnola e la faina.\nSono stati fatti, negli anni, studi pi\u00f9 approfonditi sugli uccelli presenti, arrivando a censirne oltre 120 specie; tra le nidificanti si annoverano: tuffetto, sparviere, folaga, tortora selvatica, martin pescatore, allocco, picchio rosso maggiore, picchio verde, usignolo, codirosso, cannaiola verdognola, canapino, lu\u00ec piccolo, rigogolo e fringuello; tra gli svernanti notevole \u00e8 il numero di tordi (tordo sassello, tordo bottaccio e cesena), fringillidi (fringuello, peppola, frosone) e migliarini di palude.\nTra gli anfibi ed i rettili, invece, sono annoverate il tritone punteggiato, la rana di Lataste, la rana verde, il rospo comune, il rospo smeraldino, la natrice dal collare, la lucertola muraiola e la tartaruga paluste europea. Da tre anni la Provincia sta attuando un censimento della specie \"scolopax rusticola\" , meglio nota come beccaccia , all'interno del Parco con l'ausilio dei cani da caccia , importanti i risultati che hanno permesso di confermare la presenza durante il periodo invernale di questa specie particolarmente elusiva , che si nutre nelle zone umide dei vermi che trova nel sottosuolo , la sua costante presenza nel periodo di svernamento sta ad indicare l'ottimo stato di salute dell'habitat naturale del Parco.\nDal punto di vista entomologico, poi, si citano tra le farfalle \"Gonepteryx rhamni, Pieris mannii, Lycaena dispar, Lycaena phlaeas, Cupido argiades, Plebejus argus, Vanessa atalanta, Polygonia c-album, Pararge aegeria, Apatura ilia, Melitaea didyma, Pyrgus malvoides\" e \"Ochlodes sylvanus\", mentre tra le libellule \"Calopteryx virgo, Calopteryx splendens, Sympecma fusca, Ceriagrion tenellum, Aeshna isoceles\" e \"Orthetrum coerulescens\".\nInfine, per quanto riguarda la fauna ittica, notevole \u00e8 la presenza di trota fario, sanguinerola, panzarolo, spinarello e scazzone, ma, soprattutto, del gambero di fiume, ancora presente nel 2019.\nStrutture nel parco.\nLe Case Piavone, situate all'interno del parco naturale del fiume Storga alla periferia nord di Treviso, sono state adibite a sede del Museo etnografico provinciale e del Gruppo Folcloristico Trevigiano per volere della Provincia di Treviso. \nLo scopo di questa struttura \u00e8 quella di mantenere vivo l'interesse per quei mestieri antichi e per quelle tradizioni agricole che oggi sono diventate sempre pi\u00f9 rare o addirittura scomparse.\nIl centro dispone anche di una vasta area scoperta di oltre 2.000\u00a0m\u00b2 di cui un terzo attrezzato per la riabilitazione dei pennuti ricoverati, con voliere e tunnel di volo."}
{"id": "273019", "revid": "110157", "url": "https://it.wikipedia.org/wiki?curid=273019", "title": "Alceo (nome)", "text": "Origine e diffusione.\n\u00c8 una ripresa rinascimentale e moderna del nome greco antico \u0391\u03bb\u03ba\u03b1\u03b9\u03bf\u03c2 (\"Alkaios\"), latinizzato in \"Alcaeus\" e derivante da \u03b1\u03bb\u03ba\u03b7 (\"alke\"), \"forza\", \"coraggio\", \"protezione\" (termine presente anche nei nomi Alceste, Alcide, Alcinoo e Alcibiade). Il significato pu\u00f2 essere interpretato come \"forte\", \"robusto\", \"coraggioso\".\nIl nome \u00e8 presente nella mitologia greca dove Alceo, re di Tirinto, era il nonno putativo dell'eroe Ercole, che era per questo chiamato anche Alcide, ed Alceo era anche un compagno dello stesso Ercole. Il nome \u00e8 inoltre piuttosto noto per essere stato portato dal poeta greco Alceo.\nOnomastico.\nL'onomastico pu\u00f2 essere festeggiato il 1\u00ba novembre, festa di Ognissanti, in quanto il nome \u00e8 adespota."}
{"id": "273021", "revid": "287204", "url": "https://it.wikipedia.org/wiki?curid=273021", "title": "Alcina (nome)", "text": "Origine e diffusione.\n\u00c8 un nome di matrice letteraria, portato da una maga nell\"Orlando Furioso\" di Ludovico Ariosto e poi ripreso da H\u00e4ndel in una sua opera lirica. Di origine incerta, Ariosto potrebbe averlo creato partendo da Alcione, Alcide o Alcinoo, oppure basandosi direttamente sul greco \u1f04\u03bb\u03ba\u03b7 (\"alce\"), \"forza\", \"difesa\" (da cui Alcide e Alcinoo derivano).\nIn Italia \u00e8 sparsamente diffuso nel Nord e nel Centro.\nOnomastico.\nIl nome \u00e8 privo di santa patrona, quindi \u00e8 adespota, e l'onomastico pu\u00f2 essere festeggiato il 1\u00ba novembre in occasione di Ognissanti."}
{"id": "273023", "revid": "47767", "url": "https://it.wikipedia.org/wiki?curid=273023", "title": "Alderico", "text": "Origine e diffusione.\nDeriva dal nome germanico \"Aldric\", di tradizione ostrogota; esso \u00e8 composto da \"ald\" (\"vecchio\", e in senso lato \"saggio\", \"esperto\") e \"ric\" (\"signore\", \"governatore\", \"potere\"), con il possibile significato complessivo di \"sovrano dotato di saggezza\".\nIn Italia \u00e8 gode di scarsa diffusione, dovuta perlopi\u00f9 al culto dei due santi cos\u00ec chiamati; \u00e8 attestato nel Centro-Nord, particolarmente in Emilia-Romagna, e in Toscana per la forma Alderigo.\nOnomastico.\nL'onomastico si pu\u00f2 festeggiare il 7 gennaio in ricordo di sant'Alderico, vescovo di Le Mans, oppure il 10 ottobre in memoria di un altro sant'Alderico, arcivescovo di Sens."}
{"id": "273025", "revid": "1522738", "url": "https://it.wikipedia.org/wiki?curid=273025", "title": "Federazione dei pianeti uniti", "text": "La Federazione dei Pianeti Uniti, o Federazione Unita dei Pianeti o pi\u00f9 semplicemente la Federazione (nell'originale inglese \"United Federation of Planets\"), \u00e8 un'organizzazione immaginaria dell'universo fantascientifico di \"Star Trek\", creata da Gene Roddenberry e presente gi\u00e0 nel primo episodio della serie originale \"Trappola umana\".\nLa Federazione \u00e8 una repubblica federale interplanetaria formata da governi planetari, i quali hanno accettato di unirsi in semi-autonomia sotto un singolo governo centrale, basato su principi di libert\u00e0, diritti ed eguaglianza. Lo scopo della Federazione \u00e8 la condivisione delle tecnologie e delle risorse in una cooperazione pacifica, oltre allo sviluppo scientifico, all'esplorazione spaziale e alla difesa comune (\"TOS\": Arena, Una guerra incredibile; : ; : ; Star Trek - Primo contatto).\nUn braccio operativo della Federazione \u00e8 la Flotta Stellare, i cui compiti sono di tipo esplorativo, scientifico, diplomatico e difensivo, mentre il braccio d'Intelligence \u00e8 la Sezione 31 (\"TOS: Lo zoo di Talos, Oltre la galassia, Viaggio a Babel\").\nStoria della Federazione.\nLa Federazione venne fondata a San Francisco, sulla Terra, nel 2161 (\"TNG: ; ENT: , \"). I semi di questa organizzazione furono gettati durante la Crisi di Babel, nel 2154, durante la quale venne formata una alleanza temporanea per fermare la minaccia dei Romulani. La pericolosit\u00e0 di tale minaccia, spinse Umani, Vulcaniani, Andoriani e Tellariti a fondare la Federazione (\"ENT: \"). Nel gennaio 2155, queste quattro specie, assieme ad altre tra cui Denobulani, Rigelliani e Coridani, cominciarono a discutere ci\u00f2 che poi sarebbe diventato il precursore della Federazione: la Coalizione di Pianeti (\"ENT: \"). La Guerra tra Umani e Romulani, che scoppi\u00f2 nel 2156 e che fu vinta dai primi, alleati con Vulcaniani, Andoriani e Tellariti nel 2160, precedette la fondazione della Federazione, la quale ebbe luogo a San Francisco l'anno seguente, alla presenza dei dignitari di questi quattro pianeti (\"ENT: , \").\nAnche se le intenzioni della Federazione sono pacifiche, attorno ad essa vi sono potenze molto pi\u00f9 belligeranti come l'Impero Klingon e quello Romulano. Con la sua espansione, ammettendo mondi dopo mondi, la Federazione entr\u00f2 in conflitto con queste potenze. Nel XXIII secolo, il suo avversario principale \u00e8 l'Impero Klingon con cui vi furono diverse scaramucce, tra cui un breve conflitto nel 2267, interrotto poi dall'intervento degli Organiani (\"TOS: Missione di pace\"). Tuttavia, la tensione scem\u00f2 con il finire del secolo, fino a scomparire dopo la Conferenza di Khitomer del 2293 (\"Star Trek - Rotta verso l'ignoto\"). La conferenza si concluse con gli Accordi di Khitomer che misero fine alle relazioni ostili in modo definitivo.\nL'inizio del XXIV secolo, per la Federazione cominci\u00f2 un periodo di esplorazione pacifica senza precedenti, non essendo pi\u00f9 in conflitto con i Klingon. Tuttavia, le relazioni con i Romulani sono rimaste ostili, in una sorta di \"guerra fredda\". Circa a met\u00e0 secolo vi furono dei conflitti minori, quando la Federazione prese contatti con Cardassiani, , Tholiani e Tzenkethi. In una linea temporale alternativa creata dalla sparizione della USS \"Enterprise\"-C in un tunnel temporale, la Federazione inizia una guerra con i Klingon che dura almeno fino al 2366, favorevole per i Klingon (\"TNG: \").\nIn seguito per\u00f2, il periodo di pace cessa all'improvviso. Nel 2365, la Federazione incontra la sua peggior minaccia, la razza cibernetica dei Borg, una delle forze pi\u00f9 potenti e distruttive della galassia intera, che invadono lo spazio della Federazione per due volte in un decennio (\"TNG: , , ; Star Trek - Primo contatto\").\nNel 2370, la Federazione prende contatto anche con il Dominio, la potenza predominante nel Quadrante Gamma. Dopo alcune schermaglie ed eventi sfavorevoli ai Cardassiani, questi ultimi vengono incorporati nel Dominio che invade poi il Quadrante Alfa, dove si trova parte della Federazione. La forza unita del Dominio e di Cardassia si unisce anche alla razza introversa ma estremamente potente dei Breen. La guerra che ne segu\u00ec fu l'evento peggiore vissuto dalla Federazione, la quale dovette allearsi con Klingon e Romulani per riuscire a sconfiggere il Dominio. Nonostante questa alleanza si fosse dimostrata vincente, molti dei principali mondi della Federazione furono occupati dal Dominio prima che la loro offensiva fosse respinta, inclusi Betazed, Coridan e Benzar. Migliaia di vascelli della Flotta Stellare e milioni di vite furono perse in ci\u00f2 che si rivel\u00f2 essere, fino ad allora, il conflitto pi\u00f9 sanguinoso nella storia della Federazione (\"DS9: \"). L'offensiva pi\u00f9 devastante e demoralizzante avvenne nel 2375, quando i Breen colpirono il cuore della Federazione con un attacco a sorpresa al Quartier Generale della Flotta Stellare sulla Terra (\"DS9: \").\nNonostante tutto, le conseguenze delle invasioni di Domino e Borg permisero alla Federazione di stabilire nuove relazioni con molti suoi vecchi avversari, in particolar modo con i Romulani. Nel 2379, vi fu una collaborazione tra l'equipaggio della USS \"Enterprise\"-E e le forze romulane per sconfiggere il Pretore Shinzon, le cui azioni avrebbero distrutto sia la Terra che l'Impero Stellare Romulano. Si sper\u00f2 all'epoca che ci\u00f2 avrebbe segnato l'inizio della fine delle ostilit\u00e0 tra Federazione e Romulani (\"Star Trek - La nemesi\").\nIn almeno una versione del XXVI secolo, l'Impero Klingon e razze come gli Itheniti e gli Xindi si uniscono alla Federazione. Negli anni '50 della linea temporale originale, la Federazione realizza una strumentazione in grado di fermare l'invasione della galassia da parte dei Costruttori di sfere. Essi reagiscono cercando di impedire la formazione della Federazione stessa, manipolando gli Xindi affinch\u00e9 questi distruggano la Terra nel 2153. Il loro tentativo per\u00f2 risulta essere infruttuoso (\"ENT: , \"). Per il XXXI secolo, la Federazione sviluppa la capacit\u00e0 di viaggiare nel tempo ed entra in una Guerra Fredda Temporale, in cui il suo schieramento cerca di mantenere l'integrit\u00e0 della storia (\"ENT: , \").\nNel XXXI secolo, tra il 3060 e il 3080, un evento noto come il \"Grande Fuoco\" (The Burn), provoca l'esplosione della maggior parte del dilitio della galassia. Questo evento porta al collasso della Federazione. \nNel 3188, anno dell'arrivo di Michael Burnham nel 32\u00ba secolo, la Federazione \u00e8 ormai un lontano ricordo, anche se esistono ancora delle persone chiamate \"True Believers\" che credono in essa e nei suoi valori. Una delle conseguenze della scomparsa delle Federazione \u00e8 che nessuno fa pi\u00f9 rispettare la legge sulle specie protette, portando specie come gli ipnovermi sull'orlo dell'estinzione. \"(DIS: ).\"\nNel 3189, anno dell'arrivo della USS Discovery, la Federazione annette la Catena Smeraldo, una cooperazione di andoriani e orioniani dedita solamente al commercio, ponendo fine al governo tirannico di Osyraa.\nPosizione e dimensione.\nLa posizione della Federazione \u00e8 approssimativamente a trentamila anni luce dal centro galattico (\"TNG: \"). La Terra, pianeta capitale della Federazione, si trova nel Quadrante Alfa, a meno di novanta anni luce dal Quadrante Beta (\"ENT: , ; Into Darkness - Star Trek\").\nPer il 2373, il territorio della Federazione si estendeva per 8000 anni luce, con pi\u00f9 di centocinquanta membri (\"DS9: ; VOY: ; Star Trek - Primo Contatto\"). Le potenze principali vicine sono l'Impero Klingon, l'Impero Stellare Romulano, l'Unione Cardassiana e l'Alleanza Ferengi. Altre potenze minori prossime alla Federazione sono la Prima Federazione, la Corporazione Sheliak, i Son'a, i , i Tzenkethi, l', la Confederazione Breen e gli Xindi.\nNel 2377 e 2378, la posizione della Federazione viene rappresentata in una mappa della Via Lattea, che \u00e8 possibile vedere a bordo della USS \"Voyager\". Nella cartina, la Federazione \u00e8 posizionata sul Braccio di Orione, sul confine tra i Quadranti Alfa e Beta (\"\").\nGoverno.\nIl Governo della Federazione \u00e8 strutturata come quello di una repubblica rappresentativa, la cui capitale si trova sulla Terra (\"TOS: Il duello; DS9: ; VOY: ; Star Trek IV - Rotta verso la Terra\").\nPotere esecutivo.\nIl braccio esecutivo della Federazione \u00e8 responsabile per la gestione quotidiana della Federazione, guidato dal Presidente della Federazione, che viene eletto democraticamente (\"DS9: ; Star Trek IV - Rotta verso la Terra\"). Il Presidente della Federazione, il cui ufficio si trova a Parigi, agisce sia come capo di Stato che come capo del governo; in quest'ultimo ruolo, il Presidente determina la maggior parte della politica estera della Federazione, gestisce i vari budget ed \u00e8 il comandante supremo delle forze militari della Federazione\n(\"Star Trek VI - Rotta verso l'ignoto\"). Il Presidente guida il Gabinetto Federale, uno speciale comitato esecutivo il cui scopo \u00e8 supportarlo nei suoi compiti (\"DS9: \").\nPotere legislativo.\nIl Consiglio Federale \u00e8 il corpo legislativo monocamerale della Federazione (\"TOS: Il duello\"). Composto da rappresentanti dai diversi mondi, il Consiglio detiene il potere di creare, emendare e ratificare le leggi della Federazione (\"DS9: ; TNG: , ; \"). Il Consiglio Federale possiede anche una grande influenza sulle operazioni della Flotta Stellare. A volte agisce come corpo giuridico in alcuni casi di corte marziale, oppure consegna ordini operativi alla Flotta stessa (\"Star Trek IV - Rotta verso l'ignoto; TNG: \"). Possiede inoltre una certa influenza sulle decisioni di politica estera della Federazione e la sua sede si trova a San Francisco. (\"DS9: , \")\nPotere giudiziario.\nIl ramo giudiziario \u00e8 il braccio del governo responsabile delle dispute legali. Consiste di una gerarchia di corti, il cui apice \u00e8 la Corte Suprema Federale (\"DS9: \"). Le corti federali a volte richiedono a dei cittadini di prendere delle decisioni, ossia ai giurati. Il Grand Jury Federale ascolta i testimoni come parte delle investigazioni criminali, mentre la Giuria Speciale Federale si occupa di crimini di guerra (\"DS9: , \"). A fianco delle corti civili, la Flotta Stellare possiede il suo sistema di corti marziali (\"TOS: Corte marziale; TNG: ; DS9: , ; Star Trek - L'insurrezione\").\nLegge federale.\nI principi legislativi e politici fondamentali della Federazione derivano da due importanti documenti:\nEsplorazione e difesa.\nLa Flotta Stellare \u00e8 l'organo di difesa ed esplorazione dello spazio profondo al servizio della Federazione dei Pianeti Uniti. Le sue funzioni principali sono accrescere la conoscenza della Federazione riguardo alla galassia, l'avanzamento scientifico e tecnologico della Federazione e la difesa di quest'ultima. In aggiunta, gioca un ruolo significativo nella diplomazia, per esempio trasportando ambasciatori in missioni diplomatiche. A causa del suo mandato, il personale della Flotta Stellare frequentemente entra in contatto con culture e specie senzienti la cui esistenza era prima sconosciuta alla Federazione e, in tali casi, gli ufficiali della flotta agiscono come rappresentanti ufficiali della Federazione stessa (\"TNG: ; TOS: Viaggio a Babel; ENT: , \").\nEconomia.\nAlla fondazione della Federazione nel XXII secolo, il capitalismo non \u00e8 pi\u00f9 il principale sistema economico terrestre. Secondo Tom Paris, \u00e8 pi\u00f9 o meno in quell'epoca che \"il denaro ha seguito la via dei dinosauri\" (\"VOY: \"), mentre Jean-Luc Picard spiega che \"l'economia del futuro \u00e8 piuttosto diversa: il denaro non esiste nel XXIV secolo, l'acquisizione della ricchezza non \u00e8 pi\u00f9 la forza motrice delle nostre vite. Noi lavoriamo per migliorare noi stessi e il resto dell'umanit\u00e0\" (\"Star Trek - Primo contatto\").\nIn base alla Nuova Economia Mondiale, i beni materiali e il denaro non esistono pi\u00f9 e l'umanit\u00e0 \u00e8 uscita dalla sua infanzia. La gente non \u00e8 pi\u00f9 ossessionata con l'accumulazione delle cose materiali, ha eliminato con successo la fame e il bisogno del possesso. La sfida e la forza motrice sono ora l'auto-miglioramento, l'auto-arricchimento (non materiale) e il miglioramento in generale dell'umanit\u00e0 (\"Star Trek IV - Rotta verso la Terra; TNG: , , , Star Trek - Primo contatto\").\nAnche se la maggior parte di beni e servizi vengono dati dalla Federazione, alcuni oggetti o servizi di lusso possono essere ottenuti, almeno nel XXIV secolo usando Crediti Federali; la Federazione inoltre continua a commerciare con altre culture la cui economia si basa sull'utilizzo del denaro e ad alcune imprese di altre razze, come i Ferengi, viene permesso di lavorare su basi stellari della Federazione come la Deep Space Nine (\"TNG: , ; VOY: ; DS9: , \").\nAmmissione alla Federazione.\nL'ammissione nella Federazione avviene sia per invito che per desiderio della civilt\u00e0 straniera. Nel secondo caso, l'ammissione avviene solo dopo il soddisfacimento di determinati requisiti. Prima di tutto, il governo del potenziale nuovo membro sottoscrive una petizione ufficiale al Consiglio Federale, sottolineando il suo desiderio di unirsi alla Federazione, e a questa segue una lunga investigazione sulla cultura del futuro membro. Questa investigazione pu\u00f2 durare diversi anni, il cui scopo \u00e8 accertarsi che la cultura del candidato membro condivida o meno i valori della Federazione, ossia benevolenza, coesistenza pacifica e cooperazione, il rispetto della legge e giustizia e diritti equi (\"DS9: ; TNG: , \").\nPrima di accedere all'investigazione, il candidato membro deve rispettare i seguenti requisiti:\nOgni nuovo membro deve seguire il medesimo processo di ammissione, il quale include una propria specifica sequenza temporale. A met\u00e0 del 2372, il Primo Ministro bajorano Shakaar Edon negozi\u00f2 con successo l'adesione al processo di ammissione per Bajor, il quale in questo caso sarebbe durato met\u00e0 del tempo medio (\"DS9: \"). Circa un anno dopo, infatti, la petizione venne accolta e Bajor divenne un membro della Federazione (\"DS9: \").\nSe essi lo desiderano, ai membri \u00e8 concesso lasciare la Federazione (\"TNG: \").\nMembri della Federazione.\nAndoriani, Umani, Tellariti, Vulcaniani.\nOltre ai quattro fondatori: Arcadiani, Ariolo, Bzzit Khaht, Caitiani, Deltani, Efrosiani, Grazeriti, Kasheeta, Medusani, Rhaandariti, Xelatiani, Zaraniti.\nAlgoliani, Androsani, Antedeani, Anticani, nativi di Antos, Arbazani, Arturiani, Ardaniani, Argeliani, Arkeniti, Atreani, Bandi, Benziti, Berelliani, Berengariani, Betazoidi, Betelgeusiani, Boliani, Binari, Centauriani, Coridani, Cygnetiani, Denobulani, El Gatarkani, Elaysiani, Halii, K'normiani, Kalandrani, Kazariti, Kelpiani, Klaestroniani, Ktariani, Mazariti, Megariti, Napeani, Noviani, Orioniani, Nativi di Peliar Zel, Ramatiani, Rigelliani, Sauriani, Selay, Shamin, Tesseni, Tiburiti, Trill, Ulliani, Zakdorn, Zaldan.\nInno della Federazione.\nNell'episodio di dal titolo \"\" si pu\u00f2 ascoltare l'inno della Federazione. Tale inno \u00e8 stato composto da David Bell.\nIdee degli autori e visione del pubblico.\nNella serie originale, la Federazione viene rappresentata come un gruppo unito di razze, con i propri punti di forza e debolezza. Lo scrittore di molti episodi, Robert Hewitt Wolfe, ritenne che Gene Roddenberry volesse mostrare che, in tempi di crisi, le persone possono diventare reazionarie e che ci\u00f2 non \u00e8 necessariamente una cosa buona\". Quando fu pensata \"\", si decise che la serie avrebbe mostrato quali eventi avessero portato alla nascita della Federazione e come cambiarono le cose una volta creata. Quando Manny Coto inizi\u00f2 a lavorare alla quarta stagione della serie, decise di focalizzarsi sulla formazione dell'organizzazione, chi erano i componenti originari e cosa li spinse a creare questa alleanza interplanetaria.\nL'universo di Star Trek, di per s\u00e9, ha una visione positiva del futuro della Terra: su essa nacque la Federazione dei Pianeti Uniti, la cui flotta \u00e8 impegnata in missioni umanitarie e di mantenimento della pace. Venne pensata per essere un veicolo attraverso cui lo spettatore potesse esplorare gli ideali di pace, progresso e tolleranza, tipici della societ\u00e0 americana prima della guerra in Vietnam e dello scandalo Watergate.\nNella serie \"\" si deduce come la Federazione sia impostata con sistema simile al socialismo, dove ciascun individuo d\u00e0 secondo le proprie capacit\u00e0 e riceve secondo le proprie necessit\u00e0. Questa sorta di socialismo e la visione ottimistica della Federazione si basano sul miglioramento tecnologico, che permette di eliminare il concetto di produzione di massa e razionamento dei beni. Vi sono discussioni tra i fan riguardo alla possibilit\u00e0 che l'economia della Federazione sia effettivamente un'economia della post-scarsit\u00e0, dove ognuno pu\u00f2 usare i replicatori per ricevere i beni di consumo necessari, anche se rimangono caratteristiche capitalistiche come la propriet\u00e0 privata di oggetti e terreni. Un'altra discussione, al 10\u00ba New York Comic Con, evidenzia come se la societ\u00e0 vive pi\u00f9 di servizi che di beni e i replicatori risolvono il problema dei beni, ci\u00f2 significa che comunque la gente \u00e8 costretta a lavorare per fornire i servizi."}
{"id": "273028", "revid": "584094", "url": "https://it.wikipedia.org/wiki?curid=273028", "title": "Parco nazionale della Caldera de Taburiente", "text": "Il parco nazionale della Caldera de Taburiente \u00e8 un parco nazionale della Spagna che si estende sull'isola di La Palma, nelle Canarie. Istituito nel 1954, comprende la \"Caldera de Taburiente\" che domina il centro dell'isola.\nIl cratere ha un diametro di circa 10\u00a0km ed in alcuni punti le cime delle pareti si trovano a 2000\u00a0m sopra la quota della base del cratere. Il punto pi\u00f9 elevato \u00e8 \"Roque de los Muchachos\", a 2423\u00a0m di altitudine. Vi ha sede il Gran Telescopio Canarias, osservatorio astronomico.\nDurante la conquista spagnola delle Canarie, fu l'ultimo insediamento degli indigeni dell'arcipelago, i Guanci. Militarmente inespugnabile, il cratere difese i Guanci sino a che il loro capo non fu invitato ad uscirne con il pretesto di avviare una trattativa e poi catturato.\nFlora.\nLa flora del parco comprende una vasta foresta di pini delle Canarie (\"Pinus canariensis\") e un'importante presenza di ginepro delle Canarie (\"Juniperus turbinata\" subsp. \"canariensis\"), che \u00e8 a rischio di estinzione. All'interno della caldera \u00e8 presente la \"laurisilva\"."}
{"id": "273030", "revid": "47767", "url": "https://it.wikipedia.org/wiki?curid=273030", "title": "Aldobrando", "text": "Origine e diffusione.\nSi tratta di un nome documentato in Nord Italia e Toscana dall'VIII secolo nelle forme \"Alteprand\" e \"Alprand\"; l'originale era il nome germanico \"Aldebrand\" o \"Alteprand\", composto dalle radici \"ald\" (\"vecchio\", \"esperto\") e \"brant\" (\"spada\" ma anche \"fuoco\", \"incendio\") e interpretabile come \"esperto nell'uso della spada\" (alcune fonti ipotizzano anche una connessione del primo elemento al termine \"athal\", \"nobile\"). In Toscana, utilizzi successivi potrebbero anche rappresentare delle variazioni di Ildebrando, con un passaggio fonetico da \"ild-\" ad \"ald-\" comune nella regione.\nLa diffusione di questo nome pu\u00f2 essere stata aiutata, almeno a livello locale, dal culto dei santi e dei beati cos\u00ec chiamati; \u00e8 attestato maggiormente in Italia centrale, specie in Toscana.\nOnomastico.\nL'onomastico pu\u00f2 essere festeggiato il 22 agosto in memoria di sant'Aldobrando o Ildebrando, vescovo di Bagnoregio. Con questo nome si ricordano anche il beato Aldebrando, vescovo di Fossombrone, commemorato il 1\u00ba maggio, e "}
{"id": "273033", "revid": "110157", "url": "https://it.wikipedia.org/wiki?curid=273033", "title": "Alduino", "text": "Origine e diffusione.\nDeriva dal nome germanico \"Aldwin\"; \u00e8 composto dagli elementi \"ald \"(\"vecchio\") e \"win \"(\"amico\"), e pu\u00f2 quindi essere interpretato come \"vecchio amico\". Pu\u00f2 costituire, in alcuni casi, una metatesi di Adalvino.\nLa sua forma anglosassone, \"Ealdwine\", si rarific\u00f2 in seguito alla conquista normanna; da essa (oltre che da altri nomi) pu\u00f2 derivare il moderno nome inglese \"Alvin\".\nLa forma italiana \u00e8 tipica del Centro Italia, dove in alcuni casi pu\u00f2 rappresentare anche una variante di Arduino (soprattutto in Toscana).\nOnomastico.\nNessun santo porta il nome Alduino, che quindi \u00e8 adespota. L'onomastico si pu\u00f2 eventualmente festeggiare in occasione di Ognissanti, che ricade il 1\u00ba di novembre."}
{"id": "273034", "revid": "599013", "url": "https://it.wikipedia.org/wiki?curid=273034", "title": "Fovea (disambigua)", "text": ""}
{"id": "273035", "revid": "47767", "url": "https://it.wikipedia.org/wiki?curid=273035", "title": "Aleardo", "text": "Origine e diffusione.\nSi tratta di un nome germanico, composto da due elementi generalmente identificati con \"adal\" (\"nobile\") e \"hard\" (\"duro\", \"forte\", \"audace\"), gli stessi da cui \u00e8 composto il nome Adalardo; alternativamente, il primo elemento potrebbe anche essere \"ala\" (\"tutto\", \"intero\"). Interpretazioni minoritarie lo riconducono invece al latino \"alea\" (\"dado\"), con il significato di \"amante del rischio\".\nIn Italia \u00e8 diffuso maggiormente al Nord, specie in Emilia-Romagna e secondariamente in Veneto, oltre che in Toscana; la sua popolarit\u00e0 \u00e8 dovuta anche alla fama del patriota e poeta veronese Aleardo Aleardi (il cui vero nome era Gaetano).\nOnomastico.\nEssendo un nome adespota, ossia privo di santo patrono, l'onomastico pu\u00f2 essere festeggiato il 1\u00ba novembre, giorno di Ognissanti."}
{"id": "273036", "revid": "712828", "url": "https://it.wikipedia.org/wiki?curid=273036", "title": "Combattimento con spada laser", "text": ""}
{"id": "273037", "revid": "1318658", "url": "https://it.wikipedia.org/wiki?curid=273037", "title": "Parco nazionale Timanfaya", "text": "Il parco nazionale Timanfaya \u00e8 un parco nazionale esteso sulla porzione meridionale di Tinajo e sulla porzione settentrionale di Yaiza, a Lanzarote, in Spagna. Il parco occupa una parte consistente del quadrante sud-occidentale dell'isola di Lanzarote.\nDescrizione.\nEsteso su una superficie di circa 51,07\u00a0km\u00b2, giace su un substrato geologico esclusivamente vulcanico. Le pi\u00f9 grandi eruzioni avvennero fra il 1730 ed il 1736. L'attivit\u00e0 del vulcano continua, come proverebbero le temperature rilevate ad una profondit\u00e0 di 13 metri sotto la superficie e che oscillano fra i 100 e i 600\u00a0\u00b0C. Nel 1993, l'UNESCO ha riconosciuto a quest'area la qualificazione di riserva biosferica.\nIl simbolo del parco \u00e8 la statua \"El Diablo\", di C\u00e9sar Manrique."}
{"id": "273041", "revid": "47767", "url": "https://it.wikipedia.org/wiki?curid=273041", "title": "Alfiero", "text": "Origine e diffusione.\nDeriva da un nome germanico di tradizione francone, giunto in Italia a partire dal IX secolo nelle forme latinizzate \"Adalferius\" e \"Adelferius\"; la forma italiana attuale deriva da \"Alferius\", una forma sincopata di questo nome. Etimologicamente, \"Adalferius\" \u00e8 composto dai termini germanici \"athala\" (o \"adal\", \"nobilt\u00e0\") e \"faraz\" (\"che guida\", \"che conduce\"), con il possibile significato complessivo di \"nobile capo\" o \"capo eletto per la sua nobilt\u00e0\".\nIn Italia, dove \u00e8 attestato prevalentemente nel Centro-Nord, potrebbe essere diffuso in parte grazie al culto di sant'Alferio; la variante \"Alfieri\", ormai rara e datata, ha invece origini pi\u00f9 recenti e riprende, con matrice ideologica in riferimento ai suoi ideali di libert\u00e0, giustizia e indipendenza, il cognome del letterato Vittorio Alfieri.\nOnomastico.\nL'onomastico viene festeggiato il 12 aprile in ricordo di sant'Alferio Pappacarbona (o Alfiero), fondatore e primo abate della badia di Cava."}
{"id": "273042", "revid": "1226", "url": "https://it.wikipedia.org/wiki?curid=273042", "title": "Il Mondo Nuovo", "text": ""}
{"id": "273043", "revid": "1498232", "url": "https://it.wikipedia.org/wiki?curid=273043", "title": "Brave New World", "text": ""}
{"id": "273044", "revid": "367445", "url": "https://it.wikipedia.org/wiki?curid=273044", "title": "Terremoto di Lisbona del 1755", "text": "Il terremoto di Lisbona fu un grande terremoto verificatosi nel 1755. Si tratt\u00f2 di un movimento tettonico che accadde la mattina del 1\u00ba novembre 1755 con epicentro non distante da Lisbona, capitale del Portogallo. Pi\u00f9 di met\u00e0 della citt\u00e0 di Lisbona di allora venne distrutta.\nStoria.\nIl sisma interess\u00f2 complessivamente un'area di 10 milioni di km2 e raggiunse una \"magnitudo\" tra gli 8,5 e i 8,7 della scala Richter. Nei luoghi in cui le scosse non furono avvertite, i suoi effetti si manifestarono sotto le acque. Colp\u00ec gran parte dell'Europa, dell'Africa e dell'America, ma provoc\u00f2 i maggiori danni nella zona sud-occidentale del Vecchio Continente. Nella sola Lisbona si stima che sia deceduto nell'evento tra il 25 e il 30% della popolazione. \nL'evento ebbe profonde ripercussioni sulla societ\u00e0 portoghese, tanto che le ambizioni coloniali del Portogallo nel XVIII secolo furono totalmente frustrate. L'eco dell'evento fu amplissima in tutta Europa, originando anche profonde riflessioni sulla natura di Dio, e sull'inspiegabilit\u00e0 delle sue \"punizioni\": Voltaire, ad esempio, ne fu profondamente colpito, stimolando il dibattito sull'illuminismo e inserendo l'avvenimento nel suo libro \"Candido o l'ottimismo\".\nPaesi interessati.\nIl 1\u00ba novembre 1755 si verific\u00f2 un violento terremoto con epicentro sotto l'Oceano Atlantico ad alcune decine di chilometri a sud-sudovest di Lisbona. Il terremoto caus\u00f2 tra i 60.000 e i 90.000 morti, su una popolazione stimata di 275.000 abitanti. In Marocco vi furono altri 10.000 morti. Le scosse, della durata di circa 6 minuti, provocarono il maremoto nella stessa Lisbona. Il mare si ritir\u00f2 lasciando il molo e la riva a secco, con tutte le navi e le barche che vi erano ormeggiate, quindi un'onda di 15 metri si abbatt\u00e9 sulla citt\u00e0. All'interno del paese le scosse causarono frane sui monti Arr\u00e1bida, Serra da Estrela, J\u00falio, Serra do Mar\u00e3o e Sintra.\nIl sisma interess\u00f2 buona parte dell'Europa, del Nordafrica e Funchal, nell'isola di Madera. Le scosse furono percepite anche nei Paesi Bassi, in Svizzera, in Italia e in Corsica, ma anche alle Antille e alle Barbados. In Africa fu avvertito quasi con la stessa violenza che in Europa. La citt\u00e0 di Algeri fu in gran parte distrutta. In Marocco, molte abitazioni crollarono a Fez e a Mekn\u00e8s, e molti furono coloro che perirono sotto le rovine. Anche Marrakech sub\u00ec le stesse devastazioni.\nCronaca del disastro.\nDi questo cataclisma, il geologo scozzese Charles Lyell (1797-1875) fece un'accurata descrizione:\nL'estensione di questo terremoto fu la caratteristica pi\u00f9 saliente. Il sommovimento colp\u00ec maggiormente Spagna, Portogallo e Africa del Nord, ma trem\u00f2 quasi tutta l'Europa, e, in quel giorno, tremarono anche le Antille. Un porto chiamato Setubal, a 30\u00a0km da Lisbona, s'inabiss\u00f2. Ad Algeri (Algeria) e a Fez, in Marocco, la scossa fu cos\u00ec violenta, che un paese di ottomila abitanti, situato ad otto leghe da Marrakech, fu inghiottito dalla terra con tutto il suo bestiame; poi il suolo si richiuse sugli sventurati. Il sisma si sent\u00ec anche in mare.\nSul ponte di una nave, in viaggio ad est di Lisbona, fu avvertita una vibrazione molto simile alla scossa avvertita a terra. Di fronte a Sanl\u00facar de Barrameda il capitano della nave \"Nancy\" sent\u00ec che il natante era scosso cos\u00ec violentemente, che pens\u00f2 d'avere urtato degli scogli e d'essersi incagliato, ma dopo aver calato la sonda scopr\u00ec di trovarsi in acque profonde.\nIl capitano Clarke, della \"Denia\", mentre navigava a 36\u00b0 24' di latitudine nord, tra le nove e le dieci del mattino, sent\u00ec che la nave era scossa e trattenuta come se si fosse incagliata. Un'altra nave a 48 miglia a est di S. Vicente sub\u00ec un contraccolpo dal basso cos\u00ec violento che gli uomini che si trovavano sovraccoperta furono lanciati verso l'alto di almeno mezzo metro. Alle Antille e alle Barbados, come anche in Svezia, Norvegia, Germania, Paesi Bassi, Svizzera, Italia e Corsica, si avvertirono dei tremori e leggere oscillazioni del suolo.\nIn Gran Bretagna l'agitazione di laghi, fiumi e sorgenti fu notevole. A Loch Lomond, in Scozia, l'acqua, senza la minima causa apparente, prima sal\u00ec oltre gli argini, e poi scese sotto il normale livello, tale dislivello fu di circa 70 cm. Gli esperti sostennero che il movimento di questo sisma sia stato ondulatorio e che si sia mosso alla velocit\u00e0 di 30 km al minuto.\nUna grande onda si abbatt\u00e9 sulle coste spagnole e, si dice, che a Cadice, abbia raggiunto i 18 metri d'altezza. A Funchal e a Madera, si alz\u00f2 di 5 metri oltre il limite della marea, bench\u00e9 in quel momento la stessa fosse in fase calante. L'onda anomala, oltre ad aver invaso le citt\u00e0, causando danni ingenti, inond\u00f2 altri porti dell'isola. A Kinsale, in Irlanda, un'ondata s'abbatt\u00e9 sul porto e dopo aver capovolto alcune navi e imbarcazioni, inond\u00f2 e travolse la piazza del mercato.\nConseguenza sulla societ\u00e0 portoghese.\nPer la vita politica interna del Portogallo, il terremoto fu devastante. Il Primo ministro del re, Sebasti\u00e3o Jos\u00e9 de Carvalho e Melo, uno dei suoi favoriti, venne attaccato dall'aristocrazia a causa, principalmente, delle sue origini provinciali. Di contro, il primo ministro detestava i nobili, accusandoli di corruzione e immobilismo. Prima del sisma, la lotta per il potere e i favori del re erano costanti, ma la competenza con cui il primo ministro affront\u00f2 la catastrofe ebbe come effetto di tagliare i ponti tra la vecchia aristocrazia e il sovrano. Questa nuova situazione fece crescere nella nobilt\u00e0 rancori verso la casa reale e il re Giuseppe I del Portogallo, rancori che sfociarono nel 1758 in un tentativo di assassinio del re.\nImplicazioni sociali e filosofiche.\nIl terremoto di Lisbona, oltre che distruggere intere citt\u00e0, scosse anche le coscienze di un'intera generazione. Lisbona era la capitale di un paese fortemente cattolico, con alle spalle una storia di grandi sforzi di cristianizzazione ed evangelizzazione delle colonie. In aggiunta, il sisma coincise con la festa di Ognissanti e distrusse quasi tutte le pi\u00f9 importanti chiese. Per tutti i teologi e i filosofi del XVIII secolo questa inaudita manifestazione della collera divina rimase un mistero assai difficile da spiegare e fu di stimolo a riflessioni filosofiche di vario tipo. Alcuni fecero risalire la causa del terremoto alla punizione divina per il massacro degli \"indios\" nelle \"reducciones\" sudamericane dei gesuiti a opera dei soldati .\nIl terremoto ebbe una forte influenza su molti pensatori europei dell'Illuminismo, che dibatterono nell'ambito della cosiddetta filosofia del disastro. Pi\u00f9 di uno di essi menzion\u00f2 o fece allusione a questo avvenimento in loro scritti, in particolare Voltaire in \"Candido\" e nel \"Poema sul disastro di Lisbona\". Il carattere apparentemente arbitrario con cui persone furono risparmiate o uccise dal terremoto fu utilizzato da Voltaire per screditare il concetto di \"miglior mondo possibile\", espresso dal filosofo tedesco Gottfried Leibniz. Come scrisse Theodor Adorno, \"Il terremoto di Lisbona, fu sufficiente per guarire Voltaire dalla teodicea leibniziana\". Una violenta controversia sorse anche tra Voltaire e Rousseau sul tema dell'ottimismo e del \"problema del male sulla Terra\", tema che suscit\u00f2 numerosi dibattiti tra teologi, filosofi e saggisti del XVIII secolo. Nel XX secolo, dopo i commenti di Adorno, altri pensatori accostarono la catastrofe di Lisbona all'Olocausto, in quanto i due avvenimenti esercitarono una profonda trasformazione della cultura e della filosofia del loro tempo.\nIl concetto filosofico del \"sublime\", gi\u00e0 conosciuto prima del 1755, venne sviluppato e valorizzato da Immanuel Kant, che cerc\u00f2 di comprendere tutti gli aspetti del disastro lusitano. Il giovane Kant, affascinato dall'avvenimento, ne raccolse tutte le informazioni disponibili, per poi formularne una teoria sui terremoti, espressa in tre scritti successivi. La sua teoria si basava sull'esistenza di gigantesche caverne presenti nel sottosuolo terrestre e riempite di gas caldi. Sebbene questa teoria sia stata smentita in seguito da varie scoperte scientifiche, resta pur sempre un primo tentativo di spiegare i terremoti attraverso un approccio scientifico e non come una \"punizione divina\". Secondo Walter Benjamin il testo di Kant sul terremoto di Lisbona \"rappresenta probabilmente l'inizio della geografia scientifica in Germania, e sicuramente quello della sismologia\".\nWerner Hamacher ha persino avanzato l'ipotesi che il terremoto abbia avuto un impatto sul vocabolario filosofico, fragilizzando la metafora tradizionale del \"fondamento\" delle teorie: \"L'influenza del terremoto di Lisbona tocc\u00f2 lo spirito in un'epoca tra le pi\u00f9 sensibili, la metafora del fondamento ha completamente perso la sua apparente innocenza; essa non era pi\u00f9 oramai che una semplice figura di stile\". Hamacher afferma che le certezze ben \"fondate\" di Cartesio incominciarono a essere scosse in seguito al sisma."}
{"id": "273046", "revid": "123704858", "url": "https://it.wikipedia.org/wiki?curid=273046", "title": "Alfonso", "text": "Origine e diffusione.\nDi origini gotiche, il nome Alfonso si \u00e8 diffuso dapprima in Spagna e nella Penisola Iberica, a causa dei numerosi re visigoti e dei loro discendenti. Da qui, poi, \u00e8 entrato in uso anche nell'onomastica italiana, passando innanzitutto dal sud Italia, a causa dell'occupazione aragonese prima e di quella borbonica poi.\nL'etimologia non \u00e8 del tutto chiara. Generalmente viene considerato un derivato di \"Adalfuns\", composto da \"adal\" (o \"athal\", \"nobile\") e da \"funs\" (\"pronto\", \"preparato\"); il primo elemento viene tuttavia ricondotto anche a \"hild\" (\"battaglia\", il che lo renderebbe una variante di Ildefonso) o a \"hadu\" (sempre \"battaglia\"). \u00c8 altres\u00ec possibile che pi\u00f9 nomi diversi si siano fusi in un'unica forma.\nOnomastico.\nL'onomastico in genere si festeggia il 1\u00ba agosto, in onore di sant'Alfonso Maria de' Liguori, vescovo e fondatore della Congregazione del Santissimo Redentore. Si ricordano poi molti altri santi e beati con questo nome, fra i quali, alle date seguenti:"}
{"id": "273047", "revid": "1543377", "url": "https://it.wikipedia.org/wiki?curid=273047", "title": "Anonymous remailer", "text": "Un anonymous remailer \u00e8 un server che riceve messaggi di posta elettronica e li rinvia seguendo apposite istruzioni incluse nei messaggi stessi, senza rivelare la loro provenienza originaria. Ci sono vari tipi di anonymous remailer che si differenziano per il loro funzionamento, le politiche che adottano e le strategie che mettono in atto per resistere agli attacchi.\nTipi di anonymous remailer.\nI remailer Cypherpunk rinviano i messaggi al destinatario sostituendo gli header che possono identificare il mittente. Per ostacolare gli attacchi basati sul controllo del traffico accettano messaggi cifrati con la propria chiave pubblica PGP, in modo da non rivelarne destinazione e contenuto a chi \u00e8 in grado di intercettarli, e mettono a disposizione numerose funzioni come il riordino casuale dei messaggi in uscita (reordering) o i comandi per richiedere un ritardo nella trasmissione degli stessi (latent time).\nGli operatori dichiarano di evitare con la massima cura di tenere log (cio\u00e8 registrazione dell'attivit\u00e0 intercorsa sul server) che potrebbero permettere di identificare gli utenti.\nIl sistema permette di usare diversi remailer in successione (chaining), in modo che nessun remailer conosca sia il mittente che il destinatario.\n\u00c8 possibile costruire una specie di recapito anonimo (reply-block) che permette di ricevere risposte senza perdere l'anonimato.\nL'invio dei messaggi \u00e8 effettuato con un apposito client che li scompone, li sottopone a cifratura multipla utilizzando gli algoritmi RSA e 3DES e li incapsula in uno o pi\u00f9 pacchetti di dati di uguale dimensione, rendendo cos\u00ec impossibile un'analisi efficace basata su questa caratteristica. I pacchetti vengono inviati separatamente lungo la rete dei remailer e sottoposti a un sofisticato reordering.\nNon \u00e8 previsto un sistema per comunicare in due direzioni senza rivelare la propria identit\u00e0, ma i remailer di questo tipo possono accettare anche messaggi nel formato Cypherpunk.\nMixminion promette maggiori livelli di sicurezza e affidabilit\u00e0 rispetto agli altri sistemi, ma \u00e8 ancora in fase di beta testing. \nAl posto dell'SMTP usa delle connessioni SSL tra server e per accettare i messaggi dagli utenti. Supporta anche la ricezione di risposte anonime usando dei reply-block a uso singolo, \"Single Use Reply Blocks\" o \"SURBs\". I messaggi inviati e quelli di risposta risultano indistinguibili.\nPermettono di inviare messaggi utilizzando uno pseudonimo, in modo che sia possibile per il destinatario finale del messaggio rispondere ad essi in modo facile e diretto utilizzando la funzione \"rispondi\" del proprio programma di posta elettronica. Ad ogni utente viene assegnato uno pseudonimo e il remailer mantiene un archivio di istruzioni su come inoltrare le risposte in modo che possano giungere all'utente reale.\nI tipi pi\u00f9 primitivi di Pseudonymous remailers, come il famoso anon.penet.fi, registravano nel loro archivio informazioni sufficienti per risalire all'identit\u00e0 dell'utente reale. Gli attuali Nym server invece non conoscono il vero indirizzo di posta elettronica dell'utente e utilizzano i reply-block per recapitare le risposte.\nUso dei remailer.\nDi solito \u00e8 possibile richiedere il file di help di un remailer indirizzando ad esso un'e-mail che ha per oggetto &lt;remailer-help&gt;, o le sue chiavi pubbliche con l'oggetto &lt;remailer-key&gt;.\nNella maggioranza dei casi i remailer sono gestiti da singoli individui e possono avere problemi di stabilit\u00e0. Per questo \u00e8 importante utilizzare statistiche aggiornate per la scelta dei remailer da utilizzare. Le statistiche possono essere ottenute da questi siti (e altri):\n * https://web.archive.org/web/20101007055414/http://remailer.paranoici.org/stats/\n * https://web.archive.org/web/20081011144955/http://pboxmix.winstonsmith.info/echolot/\nDal rilascio di Echolot, un'applicazione pinger automatica scritta da Peter Palfrader, il numero di risorse per ottenere statistiche accurate \u00e8 aumentato considerevolmente. Una lista di tutti i pinger pu\u00f2 essere ottenuta da https://web.archive.org/web/20060205154351/http://www.noreply.org/allpingers/. Una visione unificata delle statistiche basata su tutte le sorgenti disponibili si trova all'indirizzo https://web.archive.org/web/20110922142033/http://stats.mixmin.net/"}
{"id": "273049", "revid": "709565", "url": "https://it.wikipedia.org/wiki?curid=273049", "title": "Sinchisi scintillante", "text": "La sinchisi scintillante - detta anche \"spinteropia\", \"visione fulminante\" o, come viene definita nell'esame della lampada a fessura, \"acqua dorata di Danzica\" - \u00e8 un disturbo visivo che subentra con il deposito di cristalli di colesterolo nell'umor vitreo dell'occhio umano. \nGli amminoacidi Leucina e Tirosina come anche il fosfato di calcio possono parimenti costituire cristalli nell'umor vitreo e portare a questo disturbo raro e solitamente monoculare che pu\u00f2 essere confuso con la ialosi asteroidea. La visione disturbata insorge solitamente in seguito a sanguinamento o infiammazione dell'umor vitreo, spesso senza che vi possa essere addotta alcuna causa."}
{"id": "273051", "revid": "26630", "url": "https://it.wikipedia.org/wiki?curid=273051", "title": "Alida", "text": "Origine e diffusione.\nSebbene la sua etimologia non sia del tutto certa, si tratta con ogni probabilit\u00e0 di un nome di origine germanica, basato sulla radice \"hildjo\" (\"battaglia\") o \"athala\" (\"nobilt\u00e0\").\nIpotesi minoritarie lo riconducono al tardo gentilizio latino \"Alidius\" o \"Alidus\" (peraltro di oscura interpretazione), anche se la mancanza di una tradizione medievale e rinascimentale non depone a suo favore, oppure al greco \"al\u00ecs\" o \"alidos\", ovvero \"salsedine\", col possibile significato di \"creature marina\" oppure di \"salmastra\".\nIn Italia, questo nome \u00e8 limitato al Nord e, in misura minore, al Centro; le forme femminili hanno maggiore frequenza in Friuli-Venezia Giulia ed Emilia-Romagna, mentre i maschili in Toscana e nella provincia di Udine; la diffusione del nome ha probabilmente beneficiato, intorno alla met\u00e0 del Novecento, della fama di attrici quali Alida Chelli e Alida Valli. Il nome \u00e8 presente anche nelle lingue olandese, tedesco e ungherese, dove \u00e8 utilizzato come ipocoristico di Adelaide.\nOnomastico.\nL'onomastico viene festeggiato il 1\u00ba novembre per la festa di Ognissanti, in quanto il nome non \u00e8 portato da alcuna santa e quindi \u00e8 adespota. Data la possibile correlazione etimologica \u00e8 possibile anche festeggiarlo lo stesso giorno di Adelaide."}
{"id": "273055", "revid": "47767", "url": "https://it.wikipedia.org/wiki?curid=273055", "title": "Allegra (nome)", "text": "Origine e diffusione.\nDi significato molto trasparente, vuol dire semplicemente \"allegra\", \"vivace\", d \u00e8 quindi analogo per semantica ai nomi Ilaria, Gaudenzia, Aliza e Blythe.\nIl suo uso risale al tardo Medioevo, come nome augurale; si ritrova al Nord ed al Centro Italia, ma ha scarsa diffusione. \u00c8 noto per essere stato portato da una figlia, morta giovanissima, del poeta romantico inglese George Gordon Byron.\nOnomastico.\nIl nome \u00e8 adespota, non essendovi sante che lo portano. \u00c8 possibile festeggiare l'onomastico il 1\u00ba novembre, festa di Ognissanti."}
{"id": "273057", "revid": "1543377", "url": "https://it.wikipedia.org/wiki?curid=273057", "title": "Ere di Riven", "text": "Quella che segue \u00e8 la lista delle Ere visitate nel gioco di \"Riven\".\nRiven (\"5a Era\").\nChiamata Quinta Era da Gehn, Riven fu probabilmente la migliore delle Ere di Gehn in quanto a dimensioni, tecnologia e stabilit\u00e0. Purtuttavia, vari difetti erano presenti nella sua scrittura, come in tutte le ere di Gehn, e si trovava in uno stato di lento ma inesorabile declino. Atrus vi intrappol\u00f2 Gehn per 33 anni, arrestando la sua sistematica distruzione delle Ere.\nDa unica grande isola che era in principio, l'isola col tempo si divise in cinque parti. Gehn limit\u00f2 a quattro di esse le possibilit\u00e0 di spostamento del suo personal, e solo una di queste agli abitanti autoctoni. Gehn utilizz\u00f2 in principio dei ponti per connettere le isole, ma in seguito costru\u00ec un efficiente sistema di veicoli a levitazione magnetica. Pagina di Richard Watson (RAWA) che parla del sentiero orientale Gehn usava una delle isole per fabbricare i libri, su una costru\u00ec un tempio per farsi adorare dai Rivanesi e mise un generatore per dare energia all'Era, mentre sull'ultima, quella non accessibile se non a lui stesso, costru\u00ec una prigione. La prigione era una volta il Grande Albero che torreggiava sull'intera isola di Riven; Gehn lo tagli\u00f2, e costru\u00ec una prigione all'interno del suo tronco.\nGli abitanti di Riven si divisero in due fazioni: quelli che seguirono Gehn, e lo adorarono come divinit\u00e0, e quelli che si ribellarono contro di lui. Atrus miglior\u00f2 Riven, ma non fece che rallentarne il declino. Il collasso totale avvenne quando un misterioso amico di Atrus, lo Straniero, intrappol\u00f2 Gehn e liber\u00f2 Catherine. Dopo che tutta la popolazione fu spostata verso l'Era di Tay, lo Straniero apr\u00ec la Fenditura Stellare per chiamare Atrus, cosa che caus\u00f2 la fine definitiva di Riven.\nIsola del Tempio.\nConosciuta anche come Isola della Cupola o Allatwan in Rivenese, \u00e8 composta da due parti. Il punto di arrivo sull'isola si trova qui, e l'isola contiene anche il dispositivo che distribuisce l'energia alle cinque cupolette di collegamento di Gehn, l'apertura verso la Fenditura Stellare, e la Camera dello Scarabeo, con preghiere rivolte a Gehn. Sull'altra parte Gehn ha fatto costruire un tempio, nel quale egli fa arrivare ai Rivanesi immagini e voce di s\u00e9 dall'altra Camera.\nIsola della Giungla.\nConosciuta anche come Isola del Villaggio o semplicemente Riven, contiene l'unico villaggio sopravvissuto, dove \u00e8 concentrata la maggior parte della popolazione rimanente di Riven. L'accesso alle altre isole era stato proibito da Gehn ai Rivanesi. L'isola contiene un piccolo laghetto con una piccola ferrovia sott'acqua, che connette il villaggio alla scuola e alle vasche con gli Wahrk dove Gehn puniva i Rivanesi infedeli dandoli in pasto ai grossi pesci. Molti degli alberi sono stati tagliati per essere convertiti in carta per i libri di Gehn sull'Isola del Bollitore. Questa \u00e8 anche l'isola con i cinque occhi di legno, ognuno riproducente un diverso verso di animale di Riven. La costa \u00e8 anche abitata da bizzarre creature acquatiche simili ad un incrocio tra una piccola balena, una foca e un pinguino.\nIsola del Bollitore.\nConosciuta anche come Isola del Cratere o della Fabbrica dei Libri, vi si trova un grosso bollitore per preparare la carta per i libri, e il vecchio quartier generale di Gehn. L'isola \u00e8 costituita da un vulcano dormiente con una grande lago al centro; in mezzo al lago si trova una pompa che, distribuendo la potenza dell'acqua ai vari meccanismi, ne permette il funzionamento. Uno di questi dispositivi \u00e8 una piccola trappola che Gehn usava per catturare gli ytram, i cui liquidi corporali sono utilizzati per la fabbricazione di dardi avvelenati. Gli alberi tagliati dall'Isola della Giungla sono sistemati su un carrellino che li trasporta qui ad un meccanismo che li riduce in segatura, la quale viene poi messa nel bollitore per estrarre le fibre dal legno; infine, il tutto pu\u00f2 essere pressato per fabbricare la carta.\nUna cosa interessante \u00e8 che le immagini ed il filmato della pressa in movimento sono stati eliminati nella versione definitiva del gioco, ma i file sono ancora presenti sul disco 1.\nIsola dell'Altopiano.\nConosciuta anche come Mappa, Controllo, Guglia, Giardino o Isola della Matrice, \u00e8 costituita da un vasto altopiano con una mappa in miniatura delle isole di Riven che Gehn usava per studiare il deterioramento dell'Era. Verosimilmente veniva utilizzata anche per scopi cerimoniali, essendo stata circondata da zanne di Wahrk.\nIsola Prigione.\nUna volta conteneva il Grande Albero di Riven; ora l'albero \u00e8 stato tagliato da Gehn per ricavare la carta per i suoi libri. Nel suo tronco \u00e8 stata costruita una prigione, dove Gehn tiene segregata Catherine. L'Isola Prigione \u00e8 quella che pi\u00f9 si \u00e8 allontanata dalle altre, ed \u00e8 raggiungibile esclusivamente attraverso un libro di collegamento dalla 233a Era di Gehn.\n233a Era.\nQuesta Era fu la prima Era relativamente stabile creata da Gehn, scritta mentre era intrappolato su Riven senza possibilit\u00e0 di uscita. I suoi precedenti tentativi erano tutti falliti a causa della sua scarsa padronanza dell'Arte o della mancanza di una sorgente di energia per i suoi libri. Chiam\u00f2 questa la sua \"233a Era\", a volte definendola anche come suo Ufficio. Neanche questa, tuttavia, \u00e8 completamente stabile.\nLo stesso Gehn doveva indossare dei vestiti protettivi ogni volta che si avventurava fuori del suo ufficio costruito in cima ad una montagna, a causa delle aspre condizioni esterne. Un grosso dispositivo simile ad un'antenna posto sopra il suo ufficio \u00e8 in realt\u00e0 utilizzata per raccogliere la poca acqua che cadeva dal cielo dell'Era in una cisterna collegata ad un lavandino nella piccola camera da letto di Gehn posta sotto il suo ufficio.\nLa 233a Era di Gehn \u00e8 utilizzata come nodo di collegamento per le cinque isole isole dell'Era di Riven.\n234a Era.\nLa 234a Era di Gehn \u00e8 solamente menzionata in uno dei suoi diari, come uno dei nuovi progetti a cui Gehn stava lavorando quando fu intrappolato dallo Straniero.\nTay (Era dei Moiety).\nBasandosi su un'Era di Gehn poi scartata, Catherine riusc\u00ec a creare un'Era stabile. Originalmente utilizzata semplicemente come nascondiglio per i Rivanesi membri della ribellione \"Moiety\", Tay in seguito divenne rifugio dell'intera popolazione di Riven, il cui mondo era destinato alla distruzione. Le abitazioni erano poste in una gigantesca costruzione sferica posta in cima ad un enorme albero, che doveva assomigliare il Grande Albero di Riven all'epoca in cui era ancora in piedi.\nAlla fine di Atrus dice che Catherine avrebbe portato Yeesha su Tay per un po', indicando che Catherine era ancora in contatto con la vecchia popolazione di Riven.\nD'ni.\nD'ni, o per meglio dire, l'isola di K'veer all'interno delle caverne D'ni, \u00e8 il punto di partenza dell'avventura di Riven. K'veer era la casa del nobile D'ni Veovis prima della caduta della citt\u00e0, ed era il posto in cui viveva lo stesso Gehn. Vi era custodito, in una cripta segreta, il libro di Riven. Atrus \u00e8 continuamente intento a scrivere piccole modifiche al lavoro di suo padre, cercando di impedire il collasso definitivo dell'Era di Riven."}
{"id": "273062", "revid": "121185599", "url": "https://it.wikipedia.org/wiki?curid=273062", "title": "Gengiva", "text": "La gengiva \u00e8 un tessuto di tipo molle che circonda i denti e ricopre il processo alveolare.\nAnatomia.\n\u00c8 di colore rosa corallo, opaca e compatta.\nSi estende dal margine gengivale libero, connesso alla corona dentale, fino alla giunzione mucogengivale, dove si continua con la mucosa alveolare che appare lassa e scura e ricopre il pavimento orale.\nSi pu\u00f2 dividere in:\nLa sua superficie presenta generalmente piccole depressioni superficiali che le conferiscono un aspetto caratteristico a buccia d'arancia.\n\u00c8 ancorata con fasci fibrosi al cemento e all'osso alveolare, cos\u00ec da risultare immobile rispetto al tessuto sottostante.\nIstologia.\nLa gengiva \u00e8 costituita da un epitelio orale, poggiato su un tessuto connettivo nel quale si inseriscono le fibre provenienti da cemento e osso alveolare. L'interfaccia tra epitelio e connettivo non \u00e8 piatta, bens\u00ec caratterizzata da propaggini connettivali che si inseriscono nell'epitelio (papille connettivali) e da invaginazioni connettivali che ospitano approfondimenti epiteliali (creste epiteliali): questa struttura \u00e8 la responsabile dell'aspetto a buccia d'arancia.\nL'epitelio orale \u00e8 stratificato in:\nMentre la gengiva libera \u00e8 costituita interamente dall'epitelio orale, la gengiva aderente \u00e8 costituita da epitelio orale nella porzione rivolta alla cavit\u00e0 orale, da epitelio sulculare (simile a quello orale) nella porzione libera rivolta al dente, fino al pavimento del solco gengivale. Tale pavimento, in realt\u00e0, \u00e8 dovuto al continuarsi della gengiva con una porzione intimamente a contatto con la superficie dentale, costituita da un epitelio giunzionale, anche chiamato dentogengivale. Anche questo epitelio \u00e8 pluristratificato, e distinguiamo uno strato basale attivamente mitotico, parecchi strati sovrabasali fino ad uno strato corneo desquamante. Lo strato spinoso e quello granuloso non sono presenti, sostituiti da pi\u00f9 strati cellulari poveri di connessioni desmosomiali: \u00e8 un tessuto quindi meno compatto di quello orale.\nIl tessuto predominante nella gengiva \u00e8 quindi connettivale, e prende il nome di lamina propria. \u00c8 costituito da:\nFisiologia.\nIl tessuto gengivale ha il compito di isolare il parodonto dall'ambiente esterno. \u00c8 caratterizzato da un intenso turn-over metabolico, che consente di rinnovare frequentemente gli strati pi\u00f9 superficiali cheratinizzati, impedendo che i batteri possano accumularsi sulla sua superficie. La zona sulcare \u00e8 esposta all'accumulo di detriti alimentari, con conseguente proliferazione batterica; bisogna comunque tenere in considerazione che, in assenza di patologie, il solco ha dimensioni minime ed \u00e8 attraversato dal fluido crevicolare, un siero che trasuda entro il solco e favorisce la detersione di questo ambiente.\nPatologia.\nLa gengivite pu\u00f2 determinare un aumento dello spessore della gengiva libera, con conseguente aumento di profondit\u00e0 del solco gengivale che prende il nome di pseudotasca parodontale.\nLa parodontite \u00e8 invece un'infezione che coinvolge pi\u00f9 tessuti di supporto del dente, determinando la perdita d'attacco gengivale, ovvero un approfondimento del solco gengivale accompagnato da un minimo ispessimento gengivale, che in questo caso forma una tasca parodontale.\nLa gengiva aderente tende ad accrescersi col passare degli anni: tale fenomeno \u00e8 dovuto all'abrasione dei denti, a cui l'organismo risponde con una modica ma continua eruzione dentale, la quale trascina con s\u00e9 il tessuto gengivale aderente determinando un aumento della sua altezza, posto che il margine mucogengivale non subisce alcuna modifica."}
{"id": "273069", "revid": "1605525", "url": "https://it.wikipedia.org/wiki?curid=273069", "title": "Amalia", "text": "Origine e diffusione.\nSi tratta di un antico nome germanico, basato sull'elemento \"amal\", interpretabile come \"lavoro\", \"perseveranza\", dal quale deriva anche l'etnonimo degli Amali, una delle pi\u00f9 potenti dinastie gote; pu\u00f2 quindi essere interpretato come \"molto attivo\", \"perseverante\", \"operoso\". Originariamente era un ipocoristico di altri nomi comincianti con tale elemento, quali ad esempio Amalaberga, Amalafrida o Amalasunta. Va notato che alcune fonti danno invece al nome origini greche, da \"amalos\" (\"debole\", \"delicato\") o da \u03b1\u03bc\u03b5\u03bb\u03ce (\"amelo\", \"trascurare\")\nIl nome gode di buona diffusione in tutta Italia grazie al culto di una santa Amalia martire a Tavio in Galazia, non riconosciuto per\u00f2 dalla Chiesa cattolica\nOnomastico.\nL'onomastico si pu\u00f2 festeggiare in una delle date seguenti:"}
{"id": "273073", "revid": "125090998", "url": "https://it.wikipedia.org/wiki?curid=273073", "title": "Cecilia", "text": "Origine e diffusione.\nDeriva dal \"cognomen\" romano \"Caecilia\", femminile di \"Caecilius\", solitamente ricondotto al latino \"caecus\", \"cieco\" (anche se alcuni ritengono si tratti di un'etimologia popolare, e che in realt\u00e0 il nome abbia ignote origini etrusche); era portato da una \"gens\" romana, la \"gens Caecilia\", che si considerava discendente da Caeculus, leggendario fondatore di Preneste.\nLa maggiore popolarit\u00e0 del femminile rispetto al maschile \u00e8 dovuta alla grande venerazione verso santa Cecilia, grazie alla quale il nome divenne comune negli ambienti cristiani durante il Medioevo. Ad oggi \u00e8 attestato soprattutto in Lombardia.\nIn Inghilterra venne introdotto dai Normanni, diffondendosi nelle forme dialettali \"Cecily\", \"Cicely\" e \"Sisley\"; la variante \"Cecilia\" entr\u00f2 in uso solo a partire dal XVIII secolo, resa celebre anche da un romanzo di Frances Fanny Burney, \"Cecilia\". La forma maschile inglese \"Cecil\", sebbene in uso gi\u00e0 nel Medioevo grazie a un santo di questo nome, non divenne comune fino al XIX secolo, quando cominci\u00f2 ad essere usata in onore della famiglia nobiliare Cecil. Il loro cognome per\u00f2 era di origine gallese, derivato dal nome \"Seisyll\", a sua volta proveniente dal nome romano Sestilio (va peraltro notato che in gallese \"Cecil\" e \"Seisyll\" sono stati spesso confusi).\nOnomastico.\nL'onomastico si festeggia solitamente il 22 novembre in onore di santa Cecilia, martire a Roma e patrona dei musicisti. Si ricordano comunque diversi altri santi e sante con questo nome, nei giorni seguenti:\nCon il maschile si ricordano invece i seguenti santi e beati:"}
{"id": "273074", "revid": "712828", "url": "https://it.wikipedia.org/wiki?curid=273074", "title": "Mezzogigante", "text": ""}
{"id": "273078", "revid": "110157", "url": "https://it.wikipedia.org/wiki?curid=273078", "title": "Bracketing", "text": "In fotografia, il bracketing (dall'inglese \"to bracket\", \"raggruppare\"), \u00e8 una tecnica di ripresa che consiste nel riprendere pi\u00f9 immagini fotografiche dello stesso soggetto usando diverse impostazioni, \"maggiori e inferiori oltre a quella \"normale\"\"; solitamente una diversa esposizione (\"esposizione a forcella\"). \nL\"'esposizione a forcella\" risulta utile, spesso raccomandata, in situazioni in cui \u00e8 difficile ottenere una fotografia corretta con un singolo scatto, specialmente quando una piccola variazione nei parametri di \"esposizione\" ha un grande effetto nell'immagine risultante.\nTecniche di bracketing e utilizzo dei risultati.\nSe usato senza altre precisazioni, il termine bracketing si riferisce al termine italiano \"esposizione a forcella\" che consiste in variazioni d'esposizione della foto: il fotografo sceglie di scattare pi\u00f9 d'una immagine con esposizioni differenti: \"normali\", pi\u00f9 luminose, pi\u00f9 scure, per poter poi valutare lo scatto migliore o servirsi in seguito di tecniche di fusione semplice o tramite HDR.\nMolte fotocamere professionali o semi-professionali, comprese le fotocamere digitali, possono scattare automaticamente una serie di immagini con differenti esposizioni (\"esposizione automatica a forcella\") le cui distanze di \"stop\" sono comunque impostate dal fotografo.\nSar\u00e0 opportuno, in fase di stampa in laboratori che utilizzano automazioni, esplicitare allo stampatore la propria intenzione, cosicch\u00e9 questi non produca immagini identiche, che il minilab pu\u00f2 avere corretto automaticamente considerandole semplicemente errori di sovra o sotto esposizione e non una scelta deliberata dell'autore.\nOltre a quello relativo all'esposizione, ci sono altri tipi di bracketing. "}
{"id": "273079", "revid": "110157", "url": "https://it.wikipedia.org/wiki?curid=273079", "title": "Ampelio (nome)", "text": "Origine e diffusione.\nDeriva dal nome greco \u0391\u03bc\u03c0\u03b5\u03bb\u03b9\u03bf\u03c2 (\"Ampelios\"), basato su \u03b1\u03bc\u03c0\u03b5\u03bb\u03bf\u03c2 (\"ampelos\"), \"vite\", oppure da \u0391\u03bc\u03c0\u03b5\u03bb\u03b9\u03bf\u03bd (\"Amp\u00e9lion\"), diminutivo dello stesso termine; il significato viene interpretato come \"vignaiolo\". \u00c8 possibile che la sua forma latina abbia anche origini indipendenti etrusche.\nIl nome \u00e8 diffuso nell'Italia centrale e settentrionale, soprattutto nel Veneto. \nNella mitologia greca il nome figura nella persona di Ampelo, un giovane amato da Dioniso.\nOnomastico.\nL'onomastico si pu\u00f2 festeggiare in memoria di pi\u00f9 santi, ad una delle seguenti date:"}
{"id": "273080", "revid": "120421837", "url": "https://it.wikipedia.org/wiki?curid=273080", "title": "Anacleto", "text": "Origine e diffusione.\nDeriva dal nome greco \u1f08\u03bd\u03ac\u03ba\u03bb\u03b7\u03c4\u03bf\u03c2 (\"An\u00e0kl\u0113tos\"), latinizzato in \"Anacl\u0113tus\", basato su \u1f00\u03bd\u03ac\u03ba\u03bb\u03b7\u03c4\u03bf\u03c2 (\"an\u00e0kl\u0113tos\"), che vuol dire \"invocato\", \"chiamato\". Secondo altre fonti deriverebbe da \"Anenkletos\", tratto da \"an-\" prefisso privativo e \"enkalein\", incolpare, col significato di \"privo di colpa, irreprensibile\". La forma \"Clito\" (o anche completo \"Anaclito\") e simili derivano dalla pronuncia greca moderna di \u03b7 (eta) come \"i\".\n\u00c8 diffuso in tutta Italia, soprattutto nel Lazio, grazie al culto di sant'Anacleto o Cleto, papa. \nOnomastico.\nL'onomastico ricorre il 13 luglio (o il 26 aprile in alcuni luoghi), in memoria di san Cleto, papa e martire a Roma. Il 1\u00ba aprile si ricorda inoltre il beato Anacleto Gonz\u00e1lez Flores, martire in Messico con tre compagni."}
{"id": "273081", "revid": "102745806", "url": "https://it.wikipedia.org/wiki?curid=273081", "title": "Perch\u00e9 leggere i classici", "text": "Perch\u00e9 leggere i classici \u00e8 una raccolta di saggi dello scrittore italiano Italo Calvino, pubblicata postuma nel 1991.\nNel saggio che d\u00e0 il titolo alla raccolta, lo scrittore sostiene che le letture di giovent\u00f9 risultano spesso poco proficue e forniscono al giovane lettore soltanto modelli, termini di paragone, schemi di classificazione e scale di valori con cui confrontarsi. La lettura in profondit\u00e0, quella fra le righe, le varie allegorie, le metafore pi\u00f9 astratte vengono colte unicamente con la rilettura in et\u00e0 matura, la quale, invece, permette di ritrovare le costanti summenzionate nei meccanismi interiori che gi\u00e0 regolano il comportamento inconscio dell'individuo. \nPer questi motivi, diviene lecito definire \"classico\" quel libro che sappia esercitare una notevole influenza sia quando resta fisso, indelebile nella memoria, sia quando viene rimosso, pur rimanendo nascosto fra le pieghe della memoria, mimetizzandosi o dettando i comportamenti del proprio inconscio. Ad ogni rilettura di un classico quindi, capita sovente di riconoscere dei propri atteggiamenti assimilati durante le letture di giovent\u00f9; proprio per questo motivo, \u00e8 necessario affermare che ogni rilettura d'un classico \u00e8 una lettura di scoperta, come fosse la prima lettura, e che la prima lettura d'un classico \u00e8 in realt\u00e0 una rilettura. Insomma, si dice classico quel libro che non ha mai finito di dire quel che ha da dire. \nDetto questo, \u00e8 scontato affermare in qual misura ogni libro definito a ragione classico porti con s\u00e9, celato fra le righe, delle reminiscenze di altri classici. Testi classici come l'Odissea, le opere di Franz Kafka e F\u00ebdor Dostoevskij, grazie ai loro personaggi, che incarnano bene o male tutti i meccanismi interni celati in una persona, hanno continuato a vivere fino ai giorni nostri, reincarnandosi di generazione in generazione. La lettura d'un classico, quindi, deve darci qualche sorpresa, in rapporto alla considerazione iniziale, per questo \u00e8 importante leggere direttamente i testi originali, evitando critiche, commenti e interpretazioni. Si dice classico, in definitiva, ogni libro che stimola un atteggiamento personale critico, che provoca discorsi critici ma che continuamente sappia liberarsene. \nNon sempre il classico ci insegna qualcosa, anzi, molte volte \u00e8 una conferma di ci\u00f2 che sapevamo. Anche questa scoperta crea sorpresa: la scoperta di una relazione, di una qual sorta di condivisione delle idee dell'autore. In definitiva, possiamo definire classici quei libri che si rivelano sempre sorprendenti, e comunque, non lasciano in ciascuno un sentimento di indifferenza.\nLa scuola gioca un ruolo importante nell'educazione alla lettura, in quanto, in qualit\u00e0 di luogo principale di formazione critica e culturale per i ragazzi, fornisce proprio alla giovent\u00f9 gli strumenti adatti alla formazione di un proprio gusto classico, attraverso il confronto con altri testi propriamente detti classici e, di conseguenza, con l'acquisizione di una coscienza critica. Inoltre, \u00e8 la stessa lettura a formare\u00a0\u2013 talvolta\u00a0\u2013 quel canone, quel metro di misura, con il quale misurarsi con i problemi che ci circondano, giungendo a formare, in ciascun giovane lettore, un vero e proprio approccio personale alle problematiche della vita. In definitiva, si chiama classico un libro che si configura come equivalente dell'universo."}
{"id": "273083", "revid": "2202328", "url": "https://it.wikipedia.org/wiki?curid=273083", "title": "Hockey Club Devils Milano", "text": "LHockey Club Devils Milano fu un club italiano di hockey su ghiaccio nato a Milano nel 1989 e ceduto nel 1996.\nNel corso della sua breve storia fu pi\u00f9 noto con il nome di \"AS Milan Hockey\" in quanto parte dell'omonima polisportiva cui afferivano tutte le squadre sportive di propriet\u00e0 di Silvio Berlusconi.\nNella stagione 1996-97 il club fu ceduto e ricomparve in Valle d'Aosta con il nome di \"Hockey Club Devils Courmayeur\".\nStoria.\nLa squadra era nata nel 1989 quando la squadra dell'Hockey Club Diavoli Rossoneri Milano, che economicamente navigava in cattive acque, fu acquistata dalla Polisportiva Mediolanum di Silvio Berlusconi, cui era gi\u00e0 collegata dall'anno precedente, e fusa con l'HC Como. Nati storicamente come discendenti diretti dei famosi Diavoli Rossoneri, i Devils non ottennero per\u00f2 l'autorizzazione da parte della FISG a fregiarsi dei titoli conquistati dalla squadra milanese che furoreggi\u00f2 fra gli anni '30 e '50 del ventesimo secolo.\nI Devils, pur sotto denominazioni via via legate allo sponsor prima (Mediolanum e Lion) o alla polisportiva madre (Milan), hanno dominato il movimento italiano fra il 1991 e il 1994, periodo nel quale hanno conquistato per tre volte lo scudetto (1991-92, 1992-93, 1993-94) e per una l'Alpenliga (1991-92), torneo internazionale a cui prendevano parte formazioni italiane, austriache e slovene.\nSquadra di peso europeo, la cui ossatura base era costituita da giocatori di origine italo-canadese, i Devils giocavano le proprie gare interne nell'allora Palacandy (ora denominato Agor\u00e0) di Milano e in Coppa Europa hanno ottenuto un prestigioso quarto posto. Fra gli allori minori conquistati anche il Torneo Crotti-Federici, il Torneo di Berlino e la Coppa Bossi di Ambr\u00ec, oltre alle coppe sponsorizzate e legate ai due gironi di semifinale della Coppa Europa che portarono i rossoneri alla fase finale.\nFra i principali giocatori che hanno indossato la maglia dei Devils i portieri Roberto Romano e Mario Brunetta, i difensori Tom Tilley, Paolo Casciaro, Michael De Angelis e Tony Circelli, e gli attaccanti Gaetano Orlando, Michael Richard, Mark Robert Napier, Maurizio (Niki) Scudier, Sandy Pellegrino, Paul Beraldo, John Vecchiarelli, Lucio Topatigh, Jari Kurri, Tom Chorske e Sergio Momesso.\nAbbandonati dalla Polisportiva Milan all'inizio del 1995, i Devils andarono incontro a una serie di pesanti rovesci e a una sempre maggiore disaffezione del pubblico, fino al trasferimento, avvenuto nel 1996, a Courmayeur. La fine della stagione segn\u00f2 anche la fine definitiva della squadra. La societ\u00e0 di origine, i Diavoli Rossoneri risorti nel 1999, ha invece nel frattempo continuato la propria attivit\u00e0, anche se per lo pi\u00f9 a livello giovanile."}
{"id": "273084", "revid": "124421091", "url": "https://it.wikipedia.org/wiki?curid=273084", "title": "Ravenloft", "text": "Ravenloft \u00e8 un'ambientazione del gioco di ruolo \"Dungeons &amp; Dragons\". \u00c8 un mondo alternativo denominato \"Semipiano del Terrore\" e presenta una serie di diverse terre chiamate \"Domini\", letteralmente strappate dai loro piani d'origine e collocate su questo piano da quelle che sono conosciute solo come \"Potenze Oscure\". Ogni dominio ha il suo \"Signore Oscuro\", persona o creatura che ha commesso uno o pi\u00f9 azioni cos\u00ec malvagie da attirare l'attenzione delle Potenze Oscure, che governa la propria terra.\nI Signori Oscuri sono imprigionati nei loro domini ma possono uscirne in alcune situazioni o in concomitanza a eventi particolari (allineamenti celesti o altro). La maggior parte di loro percepisce l'arrivo di uno straniero e pu\u00f2 impedire l'uscita a chiunque, bloccando il territorio con un solo pensiero. All'interno dei loro domini sono continuamente in preda al tormento di non riuscire ad ottenere ci\u00f2 che pi\u00f9 di tutto desiderano, che \u00e8 spesso, ironicamente, ci\u00f2 per cui hanno commesso il crimine che ha attirato l'attenzione delle Potenze Oscure (vedi Lord Strahd). I desideri e le motivazioni di ogni Signore Oscuro differiscono: alcuni cercano l'amore, altri sono affamati di gloria, altri ancora rivogliono la perduta umanit\u00e0.\nAmbientazione.\nRavenloft \u00e8 un'ambientazione orientata verso l'horror gotico. Le scene sono tendenti a situazioni piene di suspense, con lo scopo di risultare paurose o angoscianti per i personaggi giocanti. I personaggi vedono il loro comportamento mutare lentamente, poich\u00e9 rischiano di cadere sotto l'influsso delle \"Potenze Oscure\", (ovvero coloro che hanno trascinato in questo semipiano ogni singolo signore oscuro) attraverso un sistema di gioco chiamato \"controllo delle potenze oscure\" e di trasformarsi gradualmente in figure maligne.\n\"Ravenloft\" \u00e8 famoso per il suo utilizzo di personaggi di finzione tratti dalla letteratura horror e gotica, e, di rado, di figure storiche. Tra gli esempi il conte Strahd von Zarovich e Vlad Drakov, che sono rispettivamente impersonificazioni del conte Dracula di Bram Stoker e della sua ispirazione storica Vlad \u0162epe\u015f; il dottor Victor Mordenheim e la sua creazione, Adam, impersonificazioni del dottor Frankenstein di Mary Shelley e della sua Creatura; e Frantisek Markov, l'impersonificazione del Dottor Moreau di H.G. Wells. I Gitani sono una rappresentazione stereotipata degli zingari ispirata a film horror. Alcune donne vistani hanno spesso poteri di chiaroveggenza chiamata \"la vista\", per questo fanno uso dei Tarokka, una versione fantasy dei tarocchi, creati per loro, o da loro stesse, facendo di ogni mazzo un oggetto non solo magico ma unico.\nOltre ad affidarsi al mondo della letteratura horror, Ravenloft ha incorporato personaggi e caratteristiche dalle ambientazioni \"Dungeons &amp; Dragons\" gi\u00e0 esistenti. Lord Soth, un ex paladino proveniente dall'ambientazione \"Dragonlance\", appare come Signore Oscuro in \"Ravenloft\", come il lich Azalin Rex di \"Greyhawk\", e cos\u00ec anche la Divinit\u00e0 Oscura Vecna e il suo luogotenente traditore, il vampiro Kas. Le magiche nebbie di Ravenloft possono comparire ovunque nell'universo \"Dungeons &amp; Dragons\", trascinando i malvagi (o i personaggi giocanti) nell'ambientazione di Ravenloft. Ravenloft ha persino generato le proprie varianti dei piani canonici, contaminando i piani esistenti con la propria energia gotica. I piani contaminati sono il Semipiano dei Sogni e i Piani Elementali della Terra, Aria, Acqua e Fuoco. Il contaminato Semipiano dei Sogni crea il Dominio chiamato Lande dell'Incubo, mentre dai Piani Elementali sorgono i Semipiani della Tomba, Nebbia, Sangue e Rogo.\nSistema di gioco.\nDal 2001, \"Ravenloft\" adotta il d20 System, con poche modifiche. Sono presenti ulteriori tiri salvezza in Ravenloft: Paura, Orrore e Pazzia, oltre ai soliti Tempra, Volont\u00e0 e Riflessi. Sono state aggiunte nuove Classi di Prestigio, magie e abilit\u00e0.\nLe Potenze Oscure.\nLe Potenze Oscure sono delle forze malvagie delle campagne di ambientazione Ravenloft per \"Dungeons &amp; Dragons\". La loro esatta natura e numero sono tenuti appositamente vaghi, permettendo cos\u00ec lo sviluppo di una trama in accordo con la tradizione narrativa del romanzo gotico \u2014 dove gli eroi sono di frequente surclassati da forze malvagie sconosciute al di fuori del loro controllo.\nLe Potenze Oscure pi\u00f9 spesso fungono da meccanismo narrativo per Ravenloft, in particolare modo al riguardo dei Signori Oscuri, i dominatori visibili del Semipiano di \"Ravenloft\". Mentre i giocatori sono spesso tormentati e avversati dai Signori Oscuri, i Signori Oscuri, a loro volta, sono tormentati e avversati dalle Potenze Oscure. Naturalmente, la differenza sta nella scala di potere\u2014 mentre molte avventure di \"D&amp;D\" si basano sul concedere a un gruppo di eroi di sconfiggere un Signore Oscuro (nello spirito del romanzo \"Dracula\" di Bram Stoker), una vittoria del genere contro le Potenze Oscure \u00e8 inconcepibile.\nSpesso le Potenze Oscure manifestano i loro desideri e obiettivi per mezzo di sottili manipolazioni del destino. Perci\u00f2, i numerosi tentativi di Strahd von Zarovich di riconquistare il suo amore, Tatyana, sono destinati al fallimento, ma le Potenze Oscure fanno in modo che lui non perda mai del tutto la speranza. Ogni volta, per esempio, le azioni dello stesso Strahd potrebbero essere le colpevoli del suo fallimento, e cos\u00ec facendo potrebbe indugiare a recriminare su s\u00e9 stesso, piuttosto che maledire solamente gli dei e rinunciare. Molti altri Signori Oscuri hanno simili storie di frustrazione, che si fa sempre pi\u00f9 insopportabile poich\u00e9 il barlume di un possibile successo non si estingue mai del tutto.\nTuttavia, non tutti i Signori Oscuri riconoscono direttamente le Potenze Oscure. Strahd, per esempio, nelle proprie memorie, parla solo di una forza conosciuta come \"Morte\", che lo deride con le voci della sua famiglia e dei suoi colleghi in vita. Vlad Drakov, le cui spedizioni militari sono costantemente destinate al fallimento, sembra persino totalmente inconsapevole di un qualsiasi fattore immortale nelle sue continue sconfitte.\nLe Potenze Oscure sembrano capaci anche di manipolazioni non malvagie. Sebbene le loro macchinazioni siano spesso direttamente responsabili della miseria di molti degli abitanti di Ravenloft, compaiono anche nel ruolo di dispensatori di giustizia. Alcune storie di innocenti, scappati da Ravenloft per lidi pi\u00f9 gioiosi, sono attribuite alle Potenze Oscure, che hanno giudicato un essere degno di ricompensa e lo hanno liberato dal loro dominio nebbioso.\nStoria.\nDapprima pubblicato come un semplice modulo di avventura di \"Advanced Dungeons &amp; Dragons\" dal nome \"Ravenloft\", divenne abbastanza popolare da generare un libro, un seguito del modulo (I10: \"La Casa a Gryphon Hill\"), e nel 1990 fu lanciato come campagna vera e propria nel box \"Reame del Terrore\", conosciuto anche come la \"Scatola Nera\". L'ambientazione della campagna fu revisionata due volte durante la seconda edizione. Nel 1991, la \"Scatola Nera\" vinse l'Origins Award come \"Migliore Presentazione Grafica di un Gioco di Ruolo, Avventura, o Supplemento del 1990\".\nTSR ha pubblicato anche una serie di romanzi ambientati a Ravenloft. Ogni romanzo \u00e8 basato su uno dei signori oscuri che abitano il mondo di Ravenloft, e vari si focalizzano sulla figura del Conte Strahd von Zarovich.\n\"Ravenloft\" ebbe la licenza della Arthaus Games per \"Dungeons &amp; Dragons\" 3.0 e 3.5 e pubblicato da White Wolf Game Studio tramite la stampa dei Sword &amp; Sorcery Studios. La licenza della Arthaus per l'ambientazione di \"Ravenloft\" venne poi passata a Wizards of the Coast il 15 agosto 2005, ma la Sword &amp; Sorcery mantenne i diritti di vendita delle proprie giacenze fino al giugno 2006. A causa di questo cambiamento significa che il supplemento Ravenloft \"Guida alle Nebbie di Van Richten\" non venne stampato, ma distribuito come download pubblico nel tardo settembre 2005.\nAl momento il futuro dell'ambientazione Ravenloft \u00e8 sconosciuto.\nNel 2006, la Wizards of the Coast annunci\u00f2 la ristampa dei romanzi di \"Ravenloft\": \"Vampiro delle Nebbie\" e \"Morte di un Signore Oscuro\", fomentando l'idea che altre ristampe o nuovi materiali potrebbero essere presto pronti. Anche una conversione in edizione 3.5 dell'avventura classica di Ravenloft, \"Castello Ravenloft\", \u00e8 stata pubblicata nel novembre 2008 ed a breve \u00e8 arrivata anche in italiano..\nGiochi pubblicati.\nLibrogame.\nLa TSR pubblic\u00f2 il seguente librogame:"}
{"id": "273085", "revid": "125974960", "url": "https://it.wikipedia.org/wiki?curid=273085", "title": "Anastasia", "text": "Origine e diffusione.\n\u00c8 la forma femminile di Anastasio, che si basa sul greco (\"an\u00e1stasis\"), cio\u00e8 \"risveglio\", \"resurrezione\"; viene quindi interpretato come \"risorta\".\nLa sua ampia diffusione nell'oriente cristiano \u00e8 dovuta alla venerazione verso sant'Anastasia di Sirmio, martire dalmata sotto Diocleziano; in Italia il femminile \u00e8 pi\u00f9 diffuso del maschile, tuttavia \u00e8 in calo. Nei paesi inglesi \u00e8 in uso sin dal Medioevo (inizialmente perlopi\u00f9 con forme vernacolari quali \"Anstice\" e \"Anstey\").\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:"}
{"id": "273087", "revid": "297059", "url": "https://it.wikipedia.org/wiki?curid=273087", "title": "Alzheimer", "text": ""}
{"id": "273089", "revid": "1782831", "url": "https://it.wikipedia.org/wiki?curid=273089", "title": "Psycho Mantis", "text": " \u00e8 un personaggio della serie di videogiochi \"Metal Gear\" che fa la sua prima apparizione in \"Metal Gear Solid\", pubblicato nel 1998, come boss da affrontare, ed appare successivamente anche in altri capitoli della saga.\nAlto 190\u00a0cm, Psycho Mantis possiede poteri paranormali come la psicocinesi e la telepatia. \u00c8 uno degli antagonisti principali di \"Metal Gear Solid\", e fa parte delle forze speciali FOXHOUND guidate dal carismatico leader, Liquid Snake. Nel gioco finisce per appoggiare i piani di quest'ultimo e organizzare una rivolta contro il governo federale degli Stati Uniti d'America, sull'isola di Shadow Moses, arrivando a scontrarsi con Solid Snake, l\u00ec sopraggiunto per risolvere la situazione. Ricorrer\u00e0 dunque all'uso dei propri micidiali poteri non solo per mettere in serie difficolt\u00e0 Snake, ma anche per frantumare la quarta parete e attaccare virtualmente il giocatore, in modi imprevedibili.\nPersonaggio unico nel suo genere, grazie alle proprie doti psichiche, al suo aspetto inquietante e al suo particolare modo di \"eludere\" l'interfaccia uomo-macchina, Psycho Mantis \u00e8 stato ed \u00e8 spesso citato dalla critica e dal pubblico come uno dei migliori e pi\u00f9 originali cattivi della storia dei videogiochi; il duello tra lui e Solid Snake in \"Metal Gear Solid\" \u00e8 inoltre considerato uno dei migliori momenti della storia videoludica. Psycho Mantis \u00e8 anche tra i cinque personaggi preferiti dal creatore stesso della serie, Hideo Kojima.\nSviluppo del personaggio.\nHideo Kojima ha parlato della creazione di Psycho Mantis, ammettendo: \u00abBisogna riconoscere che personaggi con poteri psichici sono stati a lungo uno stereotipo comune nel cinema, nei romanzi e negli anime. Dunque la sfida, per me, era quella di esprimere la sua capacit\u00e0 psichica in un modo che non fosse mai stato fatto prima. [...] Ho voluto trasmettere questa capacit\u00e0 in un modo che non poteva essere realizzato nel cinema o nei libri. Ho voluto creare qualcosa che fosse unico per il medium videoludico, sotto forma di un boss psichico\u00bb; ha inoltre aggiunto: \u00abHo espresso questa capacit\u00e0 attraverso l'analisi delle statistiche del giocatore, da parte di Mantis, fino al momento dello scontro - quali percorsi aveva scelto, quante volte era stato scoperto, quante volte aveva fatto \"game over\" e cos\u00ec via\u00bb.\nKojima ha inoltre rivelato di come Psycho Mantis sia la personificazione del microprocessore della PlayStation, che conosce ogni mossa ed ogni statistica del giocatore, cercando di infondere in quest'ultimo un senso di disagio e paura, ed una mancanza di fiducia nelle proprie possibilit\u00e0 di avere la meglio sul boss. Il passo successivo, secondo Kojima, sarebbe stata la capacit\u00e0 di Mantis di poter scavare nelle esperienze videoludiche passate del giocatore, tramite l'analisi della memory card della PlayStation, allo scopo di definire i gusti di quest'ultimo e rievocare ricordi di titoli giocati in precedenza. Kojima volle, almeno inizialmente, introdurre una reazione di Mantis a quasi tutti i videogiochi del parco titoli di PlayStation, ma evidentemente questa possibilit\u00e0 venne stroncata dall'eccessivo allungamento delle tempistiche di sviluppo, riducendo quindi il numero di videogiochi identificabili dal boss esclusivamente a quelli di Konami.\nPer le capacit\u00e0 di psicocinesi di Mantis, Kojima pens\u00f2 ad un modo di infrangere realmente la quarta parete con il giocatore, facendo vibrare il DualShock, la periferica di controllo esterna, secondo i movimenti del boss proiettato all'interno dello schermo, aggiungendo a questo la capacit\u00e0 di non essere colpito in quanto, grazie alla periferica collegata, Mantis era virtualmente in grado di prevedere i movimenti del giocatore, costringendo quest'ultimo a spostare l'input del controller sulla porta di collegamento secondaria. Nella sua visione d'insieme, Kojima escogit\u00f2 anche un metodo alternativo di sconfiggere Mantis, qualora la porta di collegamento secondaria fosse stata inutilizzabile: dopo essere stato sconfitto, per il giocatore sarebbe stato sufficiente sparare alle due statue con il calco del viso del boss, ai lati della stanza dove si svolgeva lo scontro, cos\u00ec da far perdere la concentrazione a Mantis e permettere di batterlo.\nPer Hideo Kojima tutto questo avrebbe dovuto rappresentare la massima espressione del gameplay e dell'ingegno del giocatore nel cercare una soluzione ad una situazione senza speranza, contro un boss apparentemente onnisciente ed imbattibile; ed ha infine commentato: \u00abQuesto mostra al giocatore, che il videogioco non \u00e8 limitato ai confini dello schermo, ma si estende fino ad includere l'ambiente, che contiene lo schermo e il sistema di gioco stesso\u00bb.\nKojima ha ammesso che la posa di Psycho Mantis, durante la levitazione, gli \u00e8 stata suggerita dal film \"Fury\" di Brian De Palma.\nStoria.\nBackground biografico.\nPsycho Mantis nacque in un piccolo villaggio in Unione Sovietica; sua madre mor\u00ec durante il parto e per questo motivo suo padre inizi\u00f2 a covare odio e risentimento nei confronti del figlio. Mantis scopr\u00ec le vere emozioni del padre un giorno, quando per caso lesse la sua mente, scoprendo i propri poteri, e spaventato dal fatto che il genitore volesse ucciderlo, per colpa dello shock di questa rivelazione, caus\u00f2 accidentalmente la morte di tutti gli abitanti del suo villaggio.\nDa giovane venne reclutato dal KGB, dove lavor\u00f2 nella divisione psichica dell'intelligence sovietica. Dopo la dissoluzione dell'Unione Sovietica, Mantis viaggi\u00f2 fino negli Stati Uniti d'America, dove venne arruolato dall'FBI e inizi\u00f2 a lavorare, su molti casi, come investigatore specializzato nella psicometria. Il suo compito era quello di entrare nella mente dei possibili sospettati di un omicidio e scoprire la verit\u00e0, ma quando scavava troppo nella personalit\u00e0 di un determinato assassino, modificava la propria mente facendola pericolosamente avvicinare a quella del criminale. Un giorno questo processo di immedesimazione risult\u00f2 irreversibile e Mantis fin\u00ec per assimilare la mente di uno dei tanti serial killer, arrivando a commettere egli stesso un omicidio.\nDopo questo Mantis fugg\u00ec dall'FBI e si dette alla latitanza, lavorando come mercenario ed offrendo i propri servigi di spia psichica al miglior offerente, fino al suo ritorno negli Stati Uniti d'America per essere reclutato nella squadra speciale FOXHOUND.\nIn \"Metal Gear Solid\".\nAssieme al resto della squadra FOXHOUND, Mantis oper\u00f2 sotto la guida di Liquid Snake e prest\u00f2 servizio sull'isola-fortezza di Shadow Moses in Alaska. L\u00ec, nel 2005, partecip\u00f2 alla rivolta organizzata da Liquid Snake e Revolver Ocelot contro il governo federale degli Stati Uniti d'America, prendendo in ostaggio il capo della DARPA, Donald Anderson, ed il presidente del consiglio di amministrazione della ArmsTech, Kenneth Baker, che si trovavano sul luogo per esaminare i risultati dei test di una nuova e formidabile arma, un mecha bipede armato di un missile balistico intercontinentale stealth chiamato Metal Gear REX. Mantis utilizz\u00f2 i suoi poteri per praticare il lavaggio del cervello al resto dei soldati presenti nella base di Shadow Moses, rendendoli fedeli alla propria causa, mentre la FOXHOUND chiese un riscatto al governo americano, minacciando di utilizzare il REX se le loro condizioni non fossero state soddisfatte; allo scopo di ottenere i codici di attivazione dell'arma, Mantis ebbe il compito di penetrare nella mente di Anderson, ma fall\u00ec a causa degli impianti di isolamento psichico installati all'interno del cranio dell'uomo.\nPsycho Mantis fin\u00ec inevitabilmente con l'affrontare Solid Snake, sopraggiunto a Shadow Moses per risolvere la delicata questione; prese il controllo della giovane Meryl Silverburgh per rivoltarla contro Snake, ma venne comunque sconfitto da quest'ultimo. Ormai morente raccont\u00f2 del suo passato a Snake, prima di rivelargli il percorso per arrivare al Metal Gear; negli ultimi istanti di vita Mantis percep\u00ec in Snake lo stesso vuoto esistenziale che aveva attanagliato la propria esistenza per molto tempo, ma not\u00f2 come, alla fine, era riuscito ad usare i propri poteri per aiutare qualcun altro. Anche dopo la sua morte, i poteri di Mantis continuarono a permanere a Shadow Moses.\nIn \"Guns of the Patriots\" e \"The Phantom Pain\".\nDurante gli eventi di \"\", l'energia psichica di Psycho Mantis, rimasta dopo la sua morte, viene utilizzata per controllare le emozioni delle quattro B&amp;B, e in particolare i suoi pensieri manovrano Screaming Mantis.\nLa probabile ricomparsa di Psycho Mantis in ' fu annunciata oltre due anni prima l'uscita del gioco. Nel prologo ' il personaggio compare durante la missione speciale \"D\u00e9j\u00e0 Vu\". In \"Metal Gear Solid V: The Phantom Pain\" compare un personaggio con una maschera antigas chiamato \"Ragazzo fluttuante\" o \"Tretij Rebenok\", nome che in russo significa \"Terzo ragazzo\". Trattandosi di un capitolo prequel e considerati i suoi strani poteri e il legame instaurato nel corso della storia con Eli, si ipotizza sia Psycho Mantis da giovane.\nImpatto culturale ed eredit\u00e0 videoludica.\nPer tutte le sue particolari caratteristiche, dall'aspetto fisico, passando per la storia, ed arrivando al fulcro del gameplay, l'impatto che Psycho Mantis ha lasciato sulla comunit\u00e0 PlayStation, su \"Metal Gear Solid\" stesso e sulla storia dei videogiochi in generale \u00e8 stato notevole.\nViene infatti spesso citato tra i migliori e pi\u00f9 iconici \"boss\" della storia videoludica. IGN ha inserito Psycho Mantis all'8\u00ba posto nella lista dei \"100 Migliori cattivi dei videogiochi\", affermando: \u00abPsycho Mantis ha attaccato il giocatore su tutti i fronti. Ha giocato mentalmente con il giocatore e con le emozioni sviluppate nei confronti di Meryl Silverburgh, utilizzando la psicocinesi per tirargli addosso ogni oggetto possibile. Eppure una volta sconfitto, l'unica cosa visibile \u00e8 un volto appassito e costernato di dolore, che nonostante tutto ci\u00f2 che ha fatto \u00e8 in grado di far sentire chi gioca in dispiacere per lui. Questo \u00e8 un vero cattivo\u00bb.\nHideo Kojima stesso ha citato Mantis come uno dei suoi personaggi preferiti della serie \"Metal Gear\", assieme ad altri come The Sorrow e The End. Inoltre lo scontro con Psycho Mantis viene fatto rientrare spesso tra i pi\u00f9 grandi momenti della storia dei videogiochi e tra le pi\u00f9 significative boss-battle di sempre.\nGli apprezzamenti per questo personaggio sono arrivati anche fuori dall'ambito di sviluppo videoludico: il noto regista messicano Guillermo del Toro ha infatti ammesso che la battaglia contro Mantis \u00e8 stato il momento, di \"Metal Gear Solid\", in cui il videogioco ha dimostrato di poter trascendere la propria forma."}
{"id": "273090", "revid": "33079", "url": "https://it.wikipedia.org/wiki?curid=273090", "title": "Perch\u00e9 leggere i classici?", "text": ""}
{"id": "273092", "revid": "287204", "url": "https://it.wikipedia.org/wiki?curid=273092", "title": "Angelica (nome)", "text": "Origine e diffusione.\nSi basa sul latino \"angelica\", femminile di \"angelicus\", che significa \"angelico\", \"degli angeli\". Venne usato dal Boiardo per la protagonista del suo \"Orlando innamorato\", e ripreso da Ariosto per l\"Orlando furioso\". \u00c8 successivamente entrato nell'uso comune a partire dal XVIII secolo.\nOnomastico.\nL'onomastico ricorre 12 settembre che commemora la beata Maria Luisa Angelica Prosperi, monaca benedettina, e il beato Giovanni da Fiesole, detto Beato Angelico o Fra Angelico, domenicano e pittore, la cui memoria cade il 18 febbraio. Si ricordano inoltre il 6 dicembre Angelica Leonti da Milazzo, detta \"beata\", terziaria dell'Ordine dei Minimi, e il 26 maggio, Maria Angelica Mastroti da Papasidero, mistica, detta \"beata\"."}
{"id": "273094", "revid": "767487", "url": "https://it.wikipedia.org/wiki?curid=273094", "title": "Aniceto (nome)", "text": "Origine e diffusione.\nDeriva dall'antico nome augurale greco \u0391\u03bd\u03af\u03ba\u03b7\u03c4\u03bf\u03c2 (\"Aniketos\"); \u00e8 basato su \u03bd\u03b9\u03ba\u03ac\u03c9 (\"nikao\", \"vincere\"), combinato con un'alfa privativa, e vuol dire quindi \"invitto\", \"invincibile\", \"inconquistabile\".\nIl suo uso, scarso, \u00e8 sostenuto principalmente dal culto verso sant'Aniceto, papa; \u00e8 diffuso nell'Italia centro-settentrionale, particolarmente in Emilia-Romagna e Lombardia. Il nome \u00e8 presente anche nella mitologia greca, dove \u00e8 portato da Aniceto, figlio di Eracle ed Ebe.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "273095", "revid": "1543377", "url": "https://it.wikipedia.org/wiki?curid=273095", "title": "Agnello di Sardegna", "text": "Agnello di Sardegna \u00e8 una denominazione di carne ovine riservata esclusivamente agli agnelli nati, allevati e macellati in Sardegna.\nDal gennaio 2001, a livello europeo, la denominazione \u00abAgnello di Sardegna\u00bb \u00e8 stata riconosciuta indicazione geografica protetta (IGP) e suo disciplinare di produzione modificato nel 2010.\nStoria.\nL'allevamento ovino e in particolare dell'agnello \u00e8 un'attivit\u00e0 tipicamente sarda risalente all'epoca della civilt\u00e0 nuragica dell'Et\u00e0 del bronzo. Negli scavi archeologici effettuati nei nuraghi del centro Sardegna sono stati rinvenuti resti di ossa d'agnello ed utensili relativi alla caseificazione datati 3000 a.C. che testimoniano questa antica tradizione. Altri ritrovamenti attestano invece l'esistenza di riti religiosi sacrificali relativi all'agnello, come ad esempio la statuina rinvenuta a Serri di un orante che offre agli dei delle pelli di agnello.\n\u00c8 importante considerare che nonostante l'abbondanza di pascoli e della pastorizia soprattutto ovina, nel ventesimo secolo la consumazione della carne (d'agnello ma anche di maiale e di pecora) era piuttosto secondaria, per lo pi\u00f9 festiva, rispetto al pane.\nNel ventunesimo secolo il patrimonio ovino dell'isola ammonta a circa tre milioni di capi; circa il 70% degli allevatori, ovvero pi\u00f9 di 3.000, sono soci del Consorzio per la tutela dell'IGP Agnello di Sardegna; ci\u00f2 equivale designare l'agnello Sardo originario di questa determinata regione e ad assicurare una determinata qualit\u00e0 al consumatore. In dettaglio, la Disciplinare di Produzione IGP del Ministero delle politiche agricole alimentari e forestali \"Agnello di Sardegna\" garantisce che: \"L'Indicazione Geografica Protetta (I.G.P.) Agnello di Sardegna \u00e8 riservata esclusivamente agli agnelli nati, allevati e macellati in Sardegna che siano in regola con le norme dettate dal presente disciplinare di produzione e identificazione.\"\nCaratteristiche.\nDi piccole dimensioni, l'agnello di Sardegna IGP si distingue per una carne morbida e bianca, per un odore intenso e l'estrema digeribilit\u00e0 e magrezza della carne. Suo sapore \u00e8 deciso e selvatico, determinato dalle particolari condizioni degli allevamenti in cui l'agnello viene nutrito con latte materno e con alimenti naturali e in piena libert\u00e0.\nCommercializzato fresco, pu\u00f2 essere immesso sul mercato intero e/o porzionato secondo tre tipologie: da latte (5\u20137\u00a0kg), leggero (7\u201310\u00a0kg) e da taglio (10\u201313\u00a0kg)."}
{"id": "273099", "revid": "1305772", "url": "https://it.wikipedia.org/wiki?curid=273099", "title": "Screaming Trees", "text": "Gli Screaming Trees sono stati un gruppo alternative rock statunitense, per alcuni versi riconducibili al fenomeno grunge, di cui sono considerati tra gli ispiratori.\nStoria.\nGli anni ottanta: dagli esordi alla SST.\nIl gruppo si forma nel 1984 nella citt\u00e0 di Ellensburg, Washington dall'incontro tra i giovani fratelli Van Conner e Gary Lee Conner e il teppista adolescente Mark Lanegan, ai quali si aggiunge presto il batterista Mark Pickerel. Nel 1985 pubblicano il loro EP di esordio, \"Other Worlds\", seguito nel 1986 dal primo album, \"Clairvoyance\".\nNel 1987 firmano per la SST, l'etichetta indipendente di Greg Ginn (chitarrista dei Black Flag), con la quale pubblicano tre dischi oltre alla ristampa di \"Other Worlds\".\nDurante il 1988 organizzano diversi concerti in minuscole citt\u00e0 nel nord-ovest statunitense in compagnia dei Beat Happening, una mossa sicuramente azzardata negli anni in cui il successo del grunge e del rock alternativo erano ancora ben al di l\u00e0 da venire. I due gruppi suggelleranno l'esperienza realizzando insieme l'EP \"Beat Happening/Screaming Trees\".\nNel 1989 Lanegan d\u00e0 alle stampe \"The Winding Sheet\", il suo primo lavoro solista, realizzato con la Sub Pop, storica etichetta di Seattle. Sul disco compaiono, tra gli altri, Kurt Cobain e Krist Novoselic. Gli \"Screaming Trees\" pubblicano invece l'album \"Buzz Factory\", l'ultimo della produzione SST Records.\nGli anni novanta: dalla Epic allo scioglimento.\nScaduto il contratto con la SST, nel 1990 ricevono un'offerta dalla stessa Sub Pop, con la quale pubblicano l'EP \"Change Has Come\". Alla fine per\u00f2 decidono di firmare per la Epic Records. Dopo il primo album su major, \"Uncle Anesthesia\" (1991), Mark Pickerel abbandona il gruppo, sostituito da Barrett Martin.\n\u00c8 solo con \"Sweet Oblivion\" (1992) che il gruppo finalmente riscuote un seppur minimo successo commerciale; di certo li aiuta l'inclusione del singolo \"Nearly Lost You\" sulla colonna sonora del film \"Singles - L'amore \u00e8 un gioco\". Nonostante ci\u00f2 non riusciranno ad avere gli stessi riscontri di pubblico di gruppi quali Soundgarden, Alice in Chains e Pearl Jam, e continueranno a rimanere per molti anni relegati allo status di gruppo di culto, anche tra gli stessi fan del grunge.\nLa band organizza numerosi tour per la promozione dell'album, aggiungendo alle sue file il giovane chitarrista Josh Homme, reduce dall'esperienza dei Kyuss. Tuttavia, a causa di contrasti interni, il gruppo entra in una lunga fase di inattivit\u00e0, e per alcuni anni i vari componenti scelgono di dedicarsi ad altri progetti.\nIn particolare Lanegan, sebbene costantemente impegnato a lottare le sue dipendenze da alcool e droghe, ne approfitta per completare il suo secondo album solista, \"Whiskey for the Holy Ghost\" (1993): anche questo album per\u00f2 riscuote successo solo in ambito underground. Poi, nel 1995, prende parte (solo in Long Gone Day e I'm Above), con Barrett Martin, al progetto Mad Season.\nFinalmente, nel 1996 il gruppo pubblica un nuovo disco, \"Dust\". Tuttavia l'ondata grunge si \u00e8 ormai esaurita e per l'ennesima volta vengono praticamente ignorati dal grande pubblico. Pochi mesi dopo si diffondono voci circa lo scioglimento del gruppo, scioglimento che verr\u00e0 ufficializzato solo nel 2000, dopo l'esibizione del 25 giugno per l'apertura del Seattle Experience Music Project.\nIl 22 giugno 2011 viene annunciato un album registrato dalla band tra il 1998 e 1999. Mixato da Jack Endino e Barrett Martin, \"Last Words: The Final Recordings\" esce il 2 agosto 2011.\nFortuna postuma e nuovi progetti.\nNel 1998 quasi a sorpresa, Mark Lanegan riprende la sua carriera solista con \"Scraps at Midnight\", e da quel momento in poi prender\u00e0 a pubblicare album solisti con cadenza quasi annuale, molto apprezzati dalle riviste indie, e con vendite sempre crescenti.\nSu invito del suo vecchio amico Josh Homme, nel 2000 Lanegan entra nella formazione dei Queens of the Stone Age, in tempo per partecipare al loro esordio su major e tornando cos\u00ec all'attenzione del grande pubblico. Tuttavia \u00e8 con il successivo disco dei QOTSA che riconquista definitivamente un posto di primo piano nel panorama rock internazionale: attirati dalla presenza di Dave Grohl alla batteria, una nuova generazione di ascoltatori scopre il talento di Homme prima e di Lanegan subito dopo.\nLa nuova fama di Lanegan inevitabilmente finisce per giovare anche agli Screaming Trees che cos\u00ec, ad alcuni anni dal loro scioglimento, trovano finalmente il meritato riconoscimento che li aveva elusi per tutta la loro carriera; successivamente ha collaborato con l'ex Afghan Whigs Greg Dulli, col quale ha formato i Gutter Twins.\nGary Lee Conner (nato il 22 agosto 1962 a Fort Irwin, California) fu ospite sul disco del 1995 di Mike Watt \"Ball-Hog or Tugboat\". Nel 1999 pubblic\u00f2 su etichetta Sub Pop un 7\" EP, intitolato \"Grasshoppers Dream\"/\"Behind The Smile\", che vedeva tra gli ospiti anche Josh Homme dei Queens of the Stone Age.\nVan Conner (nato il 17 marzo 1967 ad Apple Valley, California) ha formato un nuovo gruppo, i Valis, con il quale ha gi\u00e0 pubblicato 4 album, oltre ad essere ospite nel disco di Mark Lanegan \"I'll Take Care of You\".\nMark Pickerel (nato ad Ellensburg, Washington) collabor\u00f2 verso la fine degli anni ottanta con Krist Novoselic e Kurt Cobain dei Nirvana e Mark Lanegan nel progetto The Jury (anche noto come Lithium). I quattro registrarono la cover di Leadbelly \"Where Did You Sleep Last Night?\" che \u00e8 presente nel disco del debutto solista di Lanegan del 1990, \"The Winding Sheet\". Altri 2 pezzi dalle session di registrazione, \"Grey Goose\" e \"Ain't It a Shame\" si trovano sul box set dei Nirvana \"With the Lights Out\".\nNel 1989 incontra Robert Roth con il quale decide di registrare qualche pezzo. Pickerel chiama anche Hiro Yamamoto, ex bassista dei Soundgarden, per entrare a far parte del gruppo chiamato Truly. Il gruppo registra il primo EP nel 1990. Altri dischi realizzati da questo gruppo sono: \"Heart and Lungs\" (1991), \"Leslie's Coughing Up Blood\" (1993), \"Fast Stories ... From Kid Coma\" (1995), \"Feeling You Up\" (1997), e \"Twilight Curtains\" (2000), compilation composta di pezzi rari e inediti.\nPickerel ha varato un nuovo progetto, Mark Pickerel and His Praying Hands, con il quale ha pubblicato l'album \"Snake in the Radio\" nel maggio 2006."}
{"id": "273100", "revid": "2028514", "url": "https://it.wikipedia.org/wiki?curid=273100", "title": "Anita", "text": "Origine e diffusione.\nSi tratta di un diminutivo di \"Ana\", nome spagnolo e portoghese corrispondente all'italiano Anna.\nLa sua diffusione in Italia \u00e8 dovuta principalmente alla fama di Anita Garibaldi, la moglie brasiliana di Giuseppe Garibaldi, ed \u00e8 stata successivamente aiutata dal successo dell'attrice svedese Anita Ekberg. In inglese \u00e8 in uso dal XIX secolo.\nOltre che nelle lingue native e in italiano, il nome \u00e8 attestato anche in inglese, croato, sloveno, olandese, norvegese, danese, svedese, polacco, finlandese e lettone.\nOnomastico.\nL'onomastico coincide con quello del nome Anna, che viene festeggiato solitamente il 26 luglio in memoria di sant'Anna, madre della Madonna."}
{"id": "273101", "revid": "7336", "url": "https://it.wikipedia.org/wiki?curid=273101", "title": "Maxwell Lemuel Roach", "text": ""}
{"id": "273104", "revid": "1005847", "url": "https://it.wikipedia.org/wiki?curid=273104", "title": "Vitellone Bianco dell'Appennino Centrale", "text": "Il Vitellone Bianco dell'Appennino Centrale (IGP) \u00e8 un prodotto di carne a Indicazione geografica protetta che fa riferimento a carne bovina di allevamento di razza Chianina, Marchigiana e Romagnola, ricavata sia da maschi che da femmine, di et\u00e0 compresa fra i 12 ed i 24 mesi .\nL'Indicazione Geografica Protetta, \"Vitellone Bianco dell'Appennino Centrale\" \u00e8, ad oggi, l'unico marchio di qualit\u00e0 per le carni bovine fresche approvato dalla Comunit\u00e0 Europea per l'Italia. Un prestigio sinonimo di garanzia per la salute di quanti lo includono nella propria dieta quotidiana.\nIl Vitellone Bianco dell'Appennino Centrale ha un significato ben preciso:\nDescrizione.\nI vitelloni certificati con il marchio IGP Vitellone Bianco dell'Appennino Centrale sono soggetti nati e allevati nelle aziende sottoposte ai controlli per le verifiche del rispetto del disciplinare di produzione e rientranti nell'area tipica e venduti nei punti vendita autorizzati.\nLa produzione di carne IGP \u00e8 regolamentata da un disciplinare di produzione costituito da 7 articoli in cui vengono indicati i parametri produttivi e qualitativi a cui tutti i soggetti della filiera devono soggiacere al fine della certificazione.\nCome previsto nel disciplinare di produzione dell'IGP Vitellone Bianco dell'Appennino Centrale, i vitelli sono seguiti fin dai primi giorni di vita e allattati dalle madri fino allo svezzamento che avviene normalmente a cinque sei mesi di et\u00e0, successivamente la base alimentare \u00e8 rappresentata da foraggi freschi o conservati provenienti da coltivazioni erbacee tipiche della zona di allevamento.\nLa macellazione \u00e8 effettuata esclusivamente tra i 12 e 24 mesi di et\u00e0 nei centri autorizzati situati all'interno della zona di produzione.\nI controlli, effettuati dalla nascita alla macellazione, consentono di effettuare la certificazione del capo.\nUn ispettore, che si trova presso il mattatoio, svolge le verifiche in tempo reale dei dati di tracciabilit\u00e0 e di conformit\u00e0 per poi procedere alla vera e propria fase di certificazione, mediante un programma \"on line\" basato su \"web services\", con l'emissione del documento di controllo e con la bollatura a fuoco della carcassa apponendo alle mezzene 18 marchi nei principali tagli commerciali.\nIl documento di controllo, documento ufficiale approvato dal Ministero delle politiche agricole alimentari e forestali, \u00e8 il vero e proprio attestato di garanzia del produttore che deve essere esposto obbligatoriamente sul bancone del punto vendita all'attenzione del consumatore.\nLe pregiate caratteristiche organolettiche e nutrizionali della carne dei bovini contraddistinti da questo marchio ne fanno un alimento particolarmente nutriente.\nZona di produzione.\nL'area geografica di produzione comprende un vasto territorio posto lungo la dorsale dell'Appennino centrale ricadente nelle province di Bologna, Ravenna, Forl\u00ec-Cesena, Rimini, Pesaro e Urbino, Ancona, Macerata, Ascoli Piceno, Teramo, Pescara, Chieti, L'Aquila, Campobasso, Isernia, Benevento, Avellino, Frosinone, Rieti, Viterbo, Terni, Perugia, Grosseto, Siena, Arezzo, Firenze, Prato, Livorno, Pisa."}
{"id": "273105", "revid": "1895652", "url": "https://it.wikipedia.org/wiki?curid=273105", "title": "Apollonia (nome)", "text": "Origine e diffusione.\n\u00c8 il femminile del nome greco antico \u1f08\u03c0\u03bf\u03bb\u03bb\u03ce\u03bd\u03b9\u03bf\u03c2 (\"Apollonios\"), dal significato teoforico di \"sacro ad Apollo\", \"appartenente ad Apollo\".\nAl contrario della sua forma maschile, ben attestata in epoca classica ed oggi assai rara, grazie alla venerazione verso sant'Apollonia il femminile ha goduto di ampia diffusione durante il Medioevo sia nei paesi ortodossi che in quelli cattolici, mantenendo una buona diffusione anche in epoca moderna. \nOnomastico.\nL'onomastico si festeggia il 9 febbraio in memoria di santa Apollonia, vergine e martire ad Alessandria d'Egitto, invocata contro il mal di denti. Si ricordano con questo nome anche due beate, Apollonia del Santissimo Sacramento, religiosa delle Suore carmelitane della carit\u00e0 di Vedruna, martire a Barcellona, e Apollonia di Nagasaki, martire in Giappone."}
{"id": "273106", "revid": "767487", "url": "https://it.wikipedia.org/wiki?curid=273106", "title": "Appio", "text": "Origine e diffusione.\nSi tratta di una ripresa colta del \"praenomen\" romano \"Appius\", dall'origine ignota; secondo alcune fonti deriva da \"apis\" (\"ape\"), mentre per altre ricalca il sabino \"Attius\". Da Appio deriva, come patronimico, il nome Appiano.\n\u00c8 ricordato principalmente grazie alla figura di Appio Claudio Cieco, da cui prendono il nome la Via Appia e l\"'Aqua Appia\", della cui costruzione fu responsabile. Era assai comune nell'antica Roma, ed era tipico della \"gens Claudia\". In Italia \u00e8 poco diffuso; \u00e8 attestato per oltre un quarto delle occorrenze in Emilia-Romagna, e per il resto disperso nel Centro-Nord (anche se a Roma si conta un certo numero di \"Appio Claudio\").\nOnomastico.\nNessun santo ha portato questo nome, che quindi \u00e8 adespota, e l'onomastico si pu\u00f2 festeggiare quindi il 1\u00ba novembre, in occasione di Ognissanti.\nEsiste per la precisione una sant'Appia, citata da san Paolo nella sua lettera a Filemone (), tradizionalmente considerata la moglie di san Filemone, martirizzata con lui e altri compagni a Colossi sotto Nerone e commemorata il 22 novembre; il suo nome, per\u00f2, in latino \"Apphia\" e in greco \u1f08\u03c0\u03c6\u03af\u03b1 (\"Apphia\"), \u00e8 la forma grecizzata di un nome ebraico dal significato incerto, forse \"che aumenta\", e non ha alcuna relazione con il nome latino \"Appius\"."}
{"id": "273108", "revid": "114492848", "url": "https://it.wikipedia.org/wiki?curid=273108", "title": "Arcangelo (nome)", "text": "Origine e diffusione.\nRiprende il termine italiano \"arcangelo\", con diretto riferimento ai tre arcangeli Michele, Gabriele e Raffaele, per il cui culto si \u00e8 diffuso. La forma Arcangiolo \u00e8 propriamente toscana.\nEtimologicamente, il termine deriva dal latino ecclesiastico \"archangelus\", a sua volta dal greco antico \u03b1\u03c1\u03c7\u03ac\u03b3\u03b3\u03b5\u03bb\u03bf\u03c2 (\"arkh\u00e1ggelos\"): \u00e8 composto da \u1f04\u03c1\u03c7\u03c9\u03bd (\"archon\", \"capo\", presente anche in Archippo, Archimede, Narco, Learco e Aristarco) e \u1f04\u03b3\u03b3\u03b5\u03bb\u03bf\u03c2 (\"aggelos\", \"messaggero\", \"angelo\", da cui anche Angelo, Agatangelo ed Evangelo), e significa quindi \"capo degli angeli\".\nOnomastico.\nL'onomastico si pu\u00f2 festeggiare in memoria di diversi santi e beati, fra cui, nei giorni seguenti:"}
{"id": "273109", "revid": "425388", "url": "https://it.wikipedia.org/wiki?curid=273109", "title": "Quattro quartetti", "text": "Quattro quartetti (\"Four Quartets\") \u00e8 il nome di quattro poemetti tra loro collegati che il poeta e critico statunitense T. S. Eliot riun\u00ec e ripubblic\u00f2 in un unico libro nel 1943. Essi erano stati singolarmente pubblicati dal 1935 al 1942. I loro titoli sono: \"Burnt Norton\", \"East Coker\", \"The Dry Salvages\", e \"Little Gidding\".\nStruttura dei quartetti.\nI poemetti, ciascuno diviso in cinque sezioni, o \u00abtempi\u00bb (come in alcuni degli ultimi quartetti d'archi di Beethoven), vennero pubblicati separatamente, e solo in un secondo momento raccolti in volume. Il primo, \"Burnt Norton\", uscito nel 1935, dovette attendere cinque anni per essere seguito dagli altri tre: \"East Coker\" (1940) e \"Dry Salvages\" (1941) e \"Little Gidding\" (1942).\nIl distacco tra il primo quartetto e i restanti induce i critici a sospettare che all'inizio Eliot non avesse in mente di scrivere una serie di componimenti, ma un unicum. Ci\u00f2 che potrebbe avergli fatto cambiare idea \u00e8 lo scoppio della seconda guerra mondiale nel settembre 1939, che ebbe un forte impatto (anche pratico) sulla vita del poeta, e che \u00e8 presente negli ultimi tre quartetti, in particolar modo in \"Little Gidding\" dove ci sono estesi riferimenti ai bombardamenti aerei che Londra sub\u00ec nel 1940.\nAttilio Brilli ha evidenziato che i quartetti hanno tutti e quattro una struttura che \u00e8 al tempo stesso musicale e concettuale, per cui possiamo dire che:\nSimbologia e luoghi.\nOpera complessa e in pi\u00f9 punti ermetica, i Quattro Quartetti rappresentano l'ultimo grande frutto della poesia eliotiana, e una delle opere pi\u00f9 importanti di tutto il modernismo, e della letteratura occidentale nella prima met\u00e0 del Novecento.\nI quartetti sono poemetti fondamentalmente filosofici, di ardua comprensione, dove lunghi passaggi meditativi si alternano a momenti intensissimi e folgoranti di intensa visionariet\u00e0. Come nel suo precedente, e pi\u00f9 famoso poemetto, La terra desolata, Eliot tesse la sua poesia con una fitta trama di simboli e immagini e oggetti (come la \"rosa\", la \"colomba fiammeggiante\", il \"giardino delle rose\", e altri) e soprattutto luoghi, tra cui spiccano quelli che danno il titolo ai quattro quartetti.\nEssi sono:\nOgnuno di questi luoghi ha un forte rapporto con l'immaginazione poetica di Eliot, sia per motivi autobiografici (\"East Coker\" e i \"Dry Salvages\") che culturali (\"Burnt Norton\" e \"Little Gidding\"). Ma essi si connettono a una \"trama simbolico-religiosa e filosofica\" estremamente complessa che la critica sta ancora esplorando.\nUn importante elemento rilevato dalla critica che riveste una notevole importanza in tutta la composizione dei quartetti \u00e8 la \"circolarit\u00e0\", presente sia nei simboli centrali di ogni quartetto (il \"vaso cinese\" nel primo, la \"danza dei morti\" nel secondo, il \"giro di boa\" nel terzo e la \"rosa mistica\" nel quarto), sia nel linguaggio stesso, nella sua musicalit\u00e0 come nel suo significato.\nNon va infine trascurato il fatto che ciascun quartetto \u00e8 stato con l'approvazione dell'autore messo in relazione con le quattro stagioni e con i quattro elementi aristotelici, per cui \"Burnt Norton\" \u00e8 il quartetto della primavera e dell'aria, \"East Coker\" dell'estate e della terra, \"Dry Salvages\" dell'autunno e dell'acqua e \"Little Gidding\" dell'inverno e del fuoco."}
{"id": "273110", "revid": "1652635", "url": "https://it.wikipedia.org/wiki?curid=273110", "title": "Armando", "text": "Origine e diffusione.\nSi tratta di un adattamento del francese \"Armand\", a sua volta discendente dal nome germanico \"Hariman\", equivalente all'italiano Ermanno (composto quindi dalle radici germaniche \"hari\", \"esercito\", \"popolo in armi\", e \"mann\", \"uomo\").\nIn Italia, dove gode di buona diffusione su tutto il territorio nazionale, \u00e8 stato adottato durante il XIX secolo, ed ha beneficiato, nel secolo seguente, della popolarit\u00e0 del romanzo di Alexandre Dumas figlio \"La signora delle camelie\", il cui protagonista maschile si chiama Armand Duval. Ulteriore prestigio al nome venne dopo la prima guerra mondiale, grazie alla fama di Armando Diaz, il generale che arrest\u00f2 l'offensiva austriaca dopo Caporetto e guid\u00f2 l'esercito nella battaglia di Vittorio Veneto. Oltre che in italiano, \u00e8 in uso anche in spagnolo e portoghese.\nOnomastico.\nNessun santo ha mai portato il nome Armando, che quindi \u00e8 adespota. L'onomastico si pu\u00f2 festeggiare il 1\u00ba novembre, giorno di Ognissanti, oppure lo stesso giorno di Ermanno, a cui corrisponde, o anche in memoria di uno dei beati cos\u00ec chiamati: Armando da Zierikzee, commemorato l'8 giugno, e Armando \u00d3scar Vald\u00e9s, monaco, uno dei martiri della guerra civile spagnola."}
{"id": "273111", "revid": "1528507", "url": "https://it.wikipedia.org/wiki?curid=273111", "title": "Privatizzazione", "text": "La privatizzazione, in diritto e nell'economia, \u00e8 quel processo giuridico-economico che sposta la propriet\u00e0 di un ente o di una societ\u00e0 dal controllo statale a quello privato. Il procedimento opposto \u00e8 la nazionalizzazione.\nL'affermarsi del fenomeno, che si ebbe contestualmente con quella delle teorie del liberalismo alla fine degli anni 1980, trov\u00f2 un pubblico riconoscimento nel Washington consensus e nelle successive iniziative per ridurre il peso dello Stato in economia in tutti i maggiori Paesi industrializzati. Una ricaduta non secondaria di tali iniziative - nate per riportare al mercato privato importanti \"asset\" industriali pubblici - era per\u00f2 anche di eliminare la specificit\u00e0 pubblicistica dei contratti di lavoro con le amministrazioni pubbliche e con le societ\u00e0 partecipate dallo Stato.\nDescrizione.\nAltri significati pi\u00f9 ampi del termine privatizzazione si ritrovano nei concetti di liberalizzazione (la cessazione del monopolio pubblico in alcuni settori economici e la conseguente apertura al mercato concorrenziale) e deregulation (l'eliminazione di vincoli e limiti posti dallo stato all'iniziativa economica privata); oppure la dismissione e l'alienazione da parte dello stato di beni e propriet\u00e0, non altrimenti vincolate o inalienabili, in favore di acquirenti privati.\nPi\u00f9 in particolare si distingue tra:\nSu scala diversa e facendo riferimento ad altre fonti normative, si pu\u00f2 parlare di privatizzazione su scala locale quando le medesime attivit\u00e0 vengono messe in atto dalle autonomie locali statali - ove previste - con riferimento a proprie attivit\u00e0 produttive ed erogative.\nVantaggi e limiti.\nIn linea teorica il vantaggio di una privatizzazione \u00e8 duplice: da una parte si riducono le spese dello Stato in termini di gestione oltre a fare gettito nella \"vendita\", dall'altra si registra teoricamente una maggiore efficienza di gestione da parte del privato. Originariamente infatti gran parte delle risorse cosiddette strategiche di una nazione erano sotto il controllo statale, ma la crisi di certi settori dovuti ad una cattiva e difficile gestione statale unita all'esigenza di liquidit\u00e0 ha portato alla nascita e al ricorso sempre pi\u00f9 diffuso della formula della privatizzazione. In realt\u00e0, specialmente per quanto riguarda le imprese statali profittevoli, la privatizzazione non comporta una diminuzione rilevante del deficit pubblico, in quanto verrebbero meno pure gli utili futuri. Perci\u00f2 secondo un'analisi tecnica bisognerebbe vedere il processo della privatizzazione come favorevole non tanto al raggiungimento di un pareggio nei bilanci dello Stato, quanto a una diminuzione del debito pubblico e, di conseguenza, al finanziamento dello stesso deficit.\nCon la privatizzazione dunque lo Stato non deve pi\u00f9 investire n\u00e9 in gestione/manutenzione n\u00e9 in sviluppo dell'azienda o servizio pubblico; la gestione di questa passa direttamente in mano a un privato che spinto dalla legge del profitto si dimostra generalmente pi\u00f9 in grado o capace di un'amministrazione attiva, dinamica ed efficiente, persecutrice di scopi pi\u00f9 redditizi per l'azienda incrementandone profitti e diminuendone le perdite, ovvero risanando debiti e bilanci a beneficio dei consumatori sotto forma di qualit\u00e0 di servizio o bene offerto e riduzione dei costi del servizio offerto.\nSecondo alcuni per\u00f2 il processo di privatizzazione non \u00e8 esente da limiti e rischi: spesso infatti i vantaggi presunti sopraesposti non si concretizzano nel bene dell'azienda e della collettivit\u00e0 con costi imponibili all'utente che rimangono inalterati o addirittura in aumento frutto di speculazioni economiche da parte del gestore. Altre possibili forme di speculazione da parte dei privati mettono a rischio la salute e il rispetto della legalit\u00e0 da parte dell'azienda stessa privatizzata. Sotto questo aspetto il concetto di privatizzazione (bene in mano ad un privato) \u00e8 infatti ben distinto da quello pi\u00f9 vasto di liberalizzazione che invece rimanda alla libera concorrenza tra molti gestori. Se non \u00e8 da escludere la possibilit\u00e0 che l'azienda fallisca per un'altrettanto cattiva gestione da parte del privato, le problematiche sollevate da tale fallimento risultano meno gravose in presenza di vera concorrenza.\nAmbiti di possibile interesse.\nIl fenomeno opera generalmente riguardo enti che controllano e gestiscono servizi pubblici, o anche il servizio stesso, sottraendolo al monopolio statale, ove disposto. Esempio possono essere servizi quali trasporti, acquedotti, fognature, servizio idrico integrato col passaggio delle competenze da organismi di diritto pubblico quali amministrazioni pubbliche regolati dal diritto pubblico e senza scopo di lucro a societ\u00e0 regolate dal diritto privato, che possono avere scopo di lucro (almeno formalmente).\nNel mondo.\nItalia.\nSi tratta di un processo che ha avuto luogo a partire dall'ultimo decennio del XX secolo: nella polemica pubblica lo si fa risalire al Washington consensus ed alla svolta pro-concorrenziale impressa alla fine degli anni 1990 dall'Unione europea dopo il mandato di Jacques Delors."}
{"id": "273112", "revid": "1543377", "url": "https://it.wikipedia.org/wiki?curid=273112", "title": "Bra (formaggio)", "text": "Il Bra \u00e8 un formaggio a Denominazione di origine protetta. Prodotto, per almeno il 90% a base di latte vaccino, pu\u00f2 contenere integrazioni di latte sia ovino, sia caprino.\nStoria.\nIl formaggio prende il nome dalla cittadina piemontese di Bra (in provincia di Cuneo) che in passato era il maggiore mercato del formaggio prodotto nelle vallate del cuneese.\nCaratteristiche.\nViene commercializzato in due tipologie: duro e tenero. Per entrambi i tipi le forme si presentano cilindriche a facce piane di 30\u201340\u00a0cm di diametro. Lo scalzo \u00e8 leggermente convesso da 5 a 10\u00a0cm. Il peso delle forme varia tra 5 e 9\u00a0kg.\nLa stagionatura minima prevista \u00e8 di 45 giorni per il tipo tenero e di 180 giorni per il tipo duro."}
{"id": "273113", "revid": "125842105", "url": "https://it.wikipedia.org/wiki?curid=273113", "title": "Edoardo Amaldi", "text": "Biografia.\nFiglio del matematico Ugo Amaldi e di Luisa Basini, nacque a Carpaneto Piacentino e studi\u00f2 a Padova e a Roma al \"Mamiani\" e alla Facolt\u00e0 di Scienze Universit\u00e0 di Roma. Spos\u00f2 nel 1933 la scrittrice scientifica Ginestra Giovene, con la quale ebbe un figlio, chiamato Ugo come il nonno e diventato anch'esso fisico e accademico. Amaldi fece parte dei \"Ragazzi di via Panisperna\", il gruppo di studio che, capitanato da Enrico Fermi, ottenne risultati fondamentali nella fisica del nucleo atomico, coronati nel 1938 dall'assegnazione del premio Nobel a Fermi. Nella fisica delle particelle diede fondamentali contributi alla determinazione delle caratteristiche dei costituenti della radiazione cosmica e allo studio degli elementi subatomici della materia, promuovendo la realizzazione dei primi acceleratori di particelle in Italia nel secondo dopoguerra (elettrosincrotrone di Frascati). Oltre alla fisica nucleare e delle particelle, Amaldi apport\u00f2 avanzati studi sui fenomeni magnetici, elaborando la teoria dei monopoli magnetici e delle onde gravitazionali.\nContribu\u00ec in prima persona alla creazione dell'Istituto Nazionale di Fisica Nucleare (INFN), del Conseil europ\u00e9en per la recherche nucl\u00e9aire (CERN) di Ginevra e dell'Agenzia Spaziale Europea (ESA). Fu segretario generale del CERN negli anni 1952-1954, Presidente dell'INFN e Presidente dell'Accademia Nazionale dei Lincei dal 1988 al giorno della sua scomparsa. Ha ricoperto per oltre 40 anni la cattedra di Fisica sperimentale all'Universit\u00e0 La Sapienza di Roma. Per i suoi contributi in tale disciplina \u00e8 considerato una delle figure preminenti della fisica italiana nella seconda met\u00e0 del XX secolo. Edoardo Amaldi \u00e8 stato anche un affermato benefattore e operatore umanitario con la sua adesione al Pugwash Conferences on Science and World Affairs, movimento per lo smantellamento delle armi nucleari e all'ISODARCO (International School on Disarmament and Research on Conflicts).\nIl 12 marzo 1952 divenne socio dell'Accademia delle scienze di Torino.\nArchivio \"Amaldi\".\nL'archivio Edoardo Amaldi, attualmente conservato presso il Dipartimento di Fisica de \"La Sapienza\", \u00e8 composto da due blocchi di documenti relativi ad attivit\u00e0 ed impegni di diversa natura.\nIl primo \u00e8 costituito dalla documentazione individuata nello studio di Amaldi e in altri locali, presso l'allora Istituto di Fisica de \"La Sapienza\" (846 fascicoli in 196 scatole, anni 1927-1990); il secondo, invece, nasce per donazione \u2013 nel 1991 \u2013 della famiglia Amaldi al gruppo di ricerca in storia della fisica del Dipartimento di Fisica de \"La Sapienza\" (746 fascicoli in 116 scatole, anni 1873-1989). \nI documenti del primo nucleo hanno un contenuto prevalentemente scientifico legato alle varie attivit\u00e0 saggistiche, didattiche e di impegno civile; si segnala altres\u00ec la presenza di corrispondenza strettamente personale e di diari.\nIl secondo nucleo, invece, comprende documenti riguardanti l'attivit\u00e0 pi\u00f9 propriamente scientifica (gruppo di ricerca di Roma, CERN, onde gravitazionali, altre ricerche scientifiche, quaderni di lavoro e diari di viaggio), ulteriori impegni nel civile (su disarmo, sviluppo sostenibile, diritti umani), attivit\u00e0 didattiche, istituzionali e di organizzazione della ricerca (politica della ricerca, CNRN-CNEN, CERN, ricerca spaziale), nonch\u00e9 la storia della fisica."}
{"id": "273114", "revid": "31489", "url": "https://it.wikipedia.org/wiki?curid=273114", "title": "Four Quartets", "text": ""}
{"id": "273116", "revid": "465096", "url": "https://it.wikipedia.org/wiki?curid=273116", "title": "Ignazio Gardella", "text": "Biografia.\nFiglio di Arnaldo, nacque in una famiglia di ingegneri e architetti di origine genovese, il cui capostipite fu l'omonimo bisnonno Ignazio Gardella senior. Bench\u00e9 il suo nome originale fosse Mario, Gardella scelse a 18 anni di firmarsi Ignazio, in onore del bisnonno.\nDal 1915 al 1923 frequent\u00f2 il Regio Liceo Ginnasio Giovanni Berchet di Milano e strinse amicizia con il compagno di scuola Luchino Visconti, futuro regista teatrale e cinematografico. Si laure\u00f2 in ingegneria al Regio Istituto Tecnico Superiore (futuro Politecnico di Milano) nel 1928, mentre ottenne successivamente la laurea in architettura allo IUAV, Istituto Universitario d'Architettura di Venezia, nel 1949. \nNel periodo universitario entr\u00f2 in contatto con gli altri giovani protagonisti della scena milanese assieme ai quali prende parte attiva alla creazione del Movimento Moderno italiano. \nLa lunga attivit\u00e0 professionale, che inizi\u00f2 prima della laurea alla fine degli anni venti con il padre Arnaldo Gardella, produsse un'enorme quantit\u00e0 di progetti e realizzazioni, in particolare alcuni lavori di edilizia ospedaliera e assistenziale commissionati da Teresio Borsalino, figlio del fondatore dell'omonima azienda e prozio di Aura Usuelli, moglie di Ignazio Gardella dal 1933. Tra i primi edifici il Dispensario antitubercolare di Alessandria (1934-38), considerato uno dei capolavori dell'architettura razionalista italiana. Prima della guerra si collocano anche alcune importanti partecipazioni a concorsi d'architettura, come quello per la costruzione della Casa del Fascio di Oleggio insieme all'architetto Luigi Vietti.\nNel dopoguerra Gardella riprese l'attivit\u00e0 con pieno vigore producendo molte opere importanti e alcuni capolavori, come le case Borsalino per impiegati ad Alessandria (1952). Negli stessi anni fu protagonista dei maggiori momenti culturali, quali i CIAM (nel 1952 fond\u00f2 con altri la sessione estiva di Venezia; nel 1959 partecip\u00f2 al XI CIAM a Otterlo nei Paesi Bassi) e i primi congressi INU (il primo nel 1949).\nLa figura di Gardella rimase ai vertici dell'architettura italiana per tutti gli anni sessanta e settanta, con intensa attivit\u00e0 professionale la cui importanza \u00e8 testimoniata dalla presenza sulle maggiori riviste internazionali. Suo \u00e8 il progetto del nuovo Palazzo di Giustizia della Spezia. Nell'ultimo periodo della sua vita Gardella, ormai tra i decani dell'architettura nazionale, produce ancora significativi progetti, come la Facolt\u00e0 di Architettura di Genova (1975-89), che lo pongono ancora in prima linea nel dibattito sull'architettura.\nL'attivit\u00e0 di Gardella ha avuto un ruolo determinante anche nel campo del design gi\u00e0 dal 1947 quando, insieme a Luigi Caccia Dominioni, fond\u00f2 Azucena, la prima azienda che inaugur\u00f2 la produzione italiana di design di qualit\u00e0. Gardella ha progettato principalmente mobili d'arredamento.\nGardella svolse anche un'importante attivit\u00e0 didattica, da quando nel 1949 venne invitato da Giuseppe Samon\u00e0 a far parte dello staff dell'Istituto d'Architettura di Venezia. La carriera universitaria lo port\u00f2 a essere nominato professore ordinario nel 1962 e si protrasse fino al 1975.\nIl Centro Studi e Archivio della Comunicazione di Parma conserva un fondo dedicato a Ignazio Gardella, consistente in 32\u00a0759 materiali progettuali (schizzi, disegni, disegni esecutivi, copie eliografiche, radex e materiali documentari) relativi a 974 progetti. La prima parte del fondo, pubblico e liberamente consultabile, consistente in 15\u00a0579 disegni esecutivi su lucido, proviene dallo studio di Ignazio Gardella ed \u00e8 stato legalmente donato allo CSAC nel 1982. La seconda parte del fondo, depositata allo CSAC dal figlio architetto Jacopo Gardella e dagli altri eredi nel 2005, \u00e8 in corso di donazione legale. Le lastre in vetro e triacetato sono consultabili sulle riproduzioni in b.n. stampate nel 2005.\nParte dell'archivio Gardella, Archivio Storico Gardella Oleggio, ancora di propriet\u00e0 della famiglia conserva i documenti storici d'archivio di quattro generazioni di architetti e artisti e la biblioteca privata di famiglia.\nAntonio Monestiroli ha condotto una lunga intervista con Gardella nel 1995, pochi anni prima della morte dell'architetto. L'intervista \u00e8 stata poi interamente pubblicata da Monestiroli nel volume \"L'architettura secondo Gardella\".\nIgnazio Gardella muore a Oleggio nel 1999.\nRiconoscimenti.\nNumerosi i riconoscimenti ricevuti, tra i quali:\n "}
{"id": "273117", "revid": "1859188", "url": "https://it.wikipedia.org/wiki?curid=273117", "title": "Arnaldo", "text": "Origine e diffusione.\nSi tratta di un nome di origine germanica, composto dai termini \"arn\" (o \"arin\", \"aquila\"), e \"wald\" (o \"vald\", \"walda\", \"potente\"); pu\u00f2 essere interpretato come \"potente come un'aquila\" o \"potere dell'aquila\".\nLatinizzato nelle forme \"Arnualdus\" e \"Arnaldus\" dall'VIII secolo, e \"Arnoldus\" dal XII secolo, pu\u00f2 essere stato introdotto in Italia in un primo tempo dalla tradizione francone ed in un secondo tempo da quella germanica. In Inghilterra venne invece introdotto dai Normanni, rimpiazzato un nome imparentato inglese antico, \"Earnweald\"; non sopravvisse al Medioevo, ma fu ripreso nel XIX secolo, nella forma \"Arnold\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti"}
{"id": "273118", "revid": "1482985", "url": "https://it.wikipedia.org/wiki?curid=273118", "title": "Caciocavallo silano", "text": "Il caciocavallo silano \u00e8 un formaggio italiano a Denominazione di origine protetta.\nIl nome deriva dalla forma del caciocavallo silano, diverso da tutti gli altri. Esso, (quello originale prodotto in Sila), ha la forma di una testa di cavallo, ed i legacci per appenderlo sembrano delle vere e proprie briglie.\nIl \"caciocavallo silano\" \u00e8 un formaggio semiduro a pasta filata prodotto esclusivamente con latte di vacca (originariamente veniva usato latte proveniente da vacche di razza podolica mentre oggi da Pezzata Rossa Italiana e Bruna Alpina) nel rispetto del disciplinare di produzione (Provvedimento 29 luglio 2003 del Ministero delle Politiche Agricole e Forestali).\nLa forma \u00e8 ovale o tronco-conica con testina o senza. Il peso di ogni forma \u00e8 compreso tra 1\u00a0kg e 2,500\u00a0kg. La crosta \u00e8 sottile, liscia, di marcato colore paglierino. Le forme possono essere trattate in superficie con sostanze trasparenti, prive di coloranti.\nLa pasta \u00e8 omogenea compatta con lievissima occhiatura, di colore bianco o giallo paglierino pi\u00f9 carico all'esterno e meno carico all'interno.\nIl sapore \u00e8 aromatico, fusibile in bocca, normalmente delicato e tendenzialmente dolce quando il formaggio \u00e8 giovane, fino a divenire piccante a maturazione avanzata.\nAll'atto della sua immissione al consumo ogni forma reca impresso termicamente il contrassegno identificativo del \"caciocavallo silano\"."}
{"id": "273124", "revid": "92723", "url": "https://it.wikipedia.org/wiki?curid=273124", "title": "Artemio", "text": "Origine e diffusione.\nDeriva dal nome greco \u0391\u03c1\u03c4\u03ad\u03bc\u03b9\u03bf\u03c2 (\"Art\u00e9mios\"), latinizzato in \"Artemius\"; \u00e8 un nome teoforico, basato su quello della dea Artemide (origine condivisa dal nome Artemisia).\n\u00c8 maggiormente diffuso in Toscana, soprattutto nelle sue varianti.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "273125", "revid": "122796010", "url": "https://it.wikipedia.org/wiki?curid=273125", "title": "Foresta Proibita", "text": ""}
{"id": "273127", "revid": "16758", "url": "https://it.wikipedia.org/wiki?curid=273127", "title": "Astro (nome)", "text": "Origine e diffusione.\nSI tratta di un nome augurale, che deriva dal latino \"astrum\" (\"astro\", \"stella\"), o dal greco antico \u1f04\u03c3\u03c4\u03c1\u03bf\u03bd (\"astron\", da cui il latino deriva, di identico significato); alla stessa radice risalgono anche i nomi Astrea e Asterio, a cui \u00e8 quindi correlato etimologicamente.\nLa sua forma femminile, \"Astra\", \u00e8 usata molto raramente anche in inglese, ma solo dal XX secolo, e pu\u00f2 rifarsi anche direttamente al plurale latino di \"astrum\", \"astra\"; usi precedenti di tale nome, attestati fin dal XVII secolo, costituiscono quasi sicuramente varianti del nome Astrea.\nDal punto di vista semantico, il nome Astro \u00e8 analogo a Stella, Ester, Csilla, Najm, Ylli, Hoshi, Citlali e Tara.\nOnomastico.\nNessun santo porta questo nome, che quindi \u00e8 adespota; l'onomastico si pu\u00f2 festeggiare il 1\u00ba novembre, festa di Ognissanti."}
{"id": "273128", "revid": "767487", "url": "https://it.wikipedia.org/wiki?curid=273128", "title": "Athos (nome)", "text": "Origine e diffusione.\n\u00c8 una ripresa ottocentesca, esclusivamente italiana, del nome di Athos, personaggio dei romanzi di Alexandre Dumas padre, apparso per la prima volta ne \"I tre moschettieri\" del 1844. Per la sua figura, Dumas s'ispir\u00f2 ad un moschettiere realmente esistito, Armand d'Athos (gi\u00e0 cantato da Gatien de Courtilz de Sandras in \"M\u00e9moires de M. d'Artagnan\"), il cui cognome fa riferimento al villaggio francese di Athos; questo, a sua volta, pu\u00f2 forse essere ricollegato ad un antico cognome francese, \"Ato\", combinato con il suffisso alterativo occitano \"-ossum\".\nNel romanzo, il nome viene scambiato da alcuni personaggi con quello del Monte Athos, in Grecia, che a sua volta prende il nome da un gigante della mitologia greca, Athos, di origine preellenica.\nOnomastico.\nIl nome \u00e8 adespota, ovvero non ha alcun santo patrono; l'onomastico pu\u00f2 essere eventualmente festeggiato il 1\u00ba novembre, festa di Ognissanti."}
{"id": "273129", "revid": "1428919", "url": "https://it.wikipedia.org/wiki?curid=273129", "title": "Joseph Ettor", "text": "Figura poliglotta, partecip\u00f2 a tutti i grandi scioperi che l'IWW organizz\u00f2 attraverso gli Stati Uniti.\nLo sciopero del 1912.\nIl 19 gennaio 1912, a Lawrence, centro tessile del Massachusetts, fu organizzato uno sciopero della classe operaia contro le multinazionali, che pass\u00f2 alla storia con il nome di \"sciopero del pane e delle rose\". Durante lo sciopero, in uno scontro con le forze dell'ordine, rimase uccisa una ragazza sedicenne, Anna Lo Pizzo, operaia tessile.\nJoseph Caruso, scioperante non ancora aderente al sindacato, ed i due dirigenti wobblies Joseph Ettor e Arturo Giovannitti, vengono accusati dell'omicidio della ragazza (Joseph Caruso quale esecutore materiale del crimine), con un procedimento del tutto simile a quelli con i quali, pochi anni dopo, verranno eliminati il sindacalista e musicista di origine svedese Joe Hill (Joseph Hillstrom) ed i due anarchici di origine italiana Nicola Sacco e Bartolomeo Vanzetti.\nTutti e tre furono incarcerati ed il loro caso suscit\u00f2 vaste reazioni nell'opinione pubblica americana, e non solo. Per affermare la loro innocenza, si mobilitarono comitati e associazioni in tutto il mondo, lanciandosi in una campagna di solidariet\u00e0 internazionale, che nel settembre 1912 a Berna, in Svizzera, vide la partecipazione di operai italiani, alcuni dei quali vennero arrestati. L'IWW apr\u00ec una sottoscrizione per pagare le spese legali dei tre \"wobblies\". I lavoratori tessili di Lawrence proclamarono uno sciopero generale di solidariet\u00e0 per il loro rilascio.\nIl processo si svolse a Salem, nel Massachusetts: dopo cinque mesi di carcerazione, gli imputati furono scagionati nel novembre del 1912."}
{"id": "273131", "revid": "124268137", "url": "https://it.wikipedia.org/wiki?curid=273131", "title": "Attilio", "text": "Origine e diffusione.\nDeriva da \"Atilius\", poi divenuto \"Attilius\", un gentilizio latino molto comune sin dalla prima et\u00e0 repubblicana, tipico della \"gens Atilia\"; etimologicamente risale, con tutta probabilit\u00e0, ai nomi etruschi \"Atlenus\" o \"Atulenus\" e quindi, come per la maggioranza dei nomi etruschi, il suo significato \u00e8 sconosciuto.\nUlteriori ipotesi, come quelle che lo riconducono al nome germanico \"Atto\" o ad antiche voci italiche quali \"atta\" (\"pap\u00e0\") o \"atta\" (\"persona con problemi di deambulazione\") sono da considerarsi errate. \nIn Italia pu\u00f2 in parte costituire una ripresa rinascimentale del nome latino, ma la sua diffusione si deve in gran parte al melodramma del Metastasio \"Attilio Regolo\"; il nome \u00e8 diffuso principalmente al maschile, ma \u00e8 registrata anche la forma femminile \"Attilia\"; \u00e8 attestato in tutto il territorio nazionale, con maggiore frequenza nel Lazio.\nOnomastico.\nA Trino Vercellese viene ricordato, in data 28 giugno, un sant'Attilio, soldato della Legione Tebea e martire, che appare anche su numerosi calendari italiani; la sua figura tuttavia non \u00e8 registrata in alcun martirologio, n\u00e9 negli \"Acta Santorum\" o in qualunque altro repertorio agiografico."}
{"id": "273133", "revid": "1658", "url": "https://it.wikipedia.org/wiki?curid=273133", "title": "Ettor", "text": ""}
{"id": "273134", "revid": "124448512", "url": "https://it.wikipedia.org/wiki?curid=273134", "title": "Aurelio", "text": "Origine e diffusione.\nRiprende il \"cognomen\" roman \"Aurelius\", portato dalla \"Gens Aurelia\"; frequentemente il nome viene ricondotto ai termini latino \"aurum\" (\"oro\") o \"aureus\" (\"dorato\", \"brillante\"), ma secondo altre fonti questa sarebbe una paretimologia, e \"Aurelius\" deriverebbe o da un diminutivo di \"auris\" (\"orecchia\", quindi \"dalle piccole orecchie\") o da \"Auselius\", una latinizzazione del nome del dio sabino del sole Ausel (da cui anche il nome Aurora).\nDivenne celebre per essere stato portato dall'imperatore romano Marco Aurelio, e venne riportato in voga in epoca rinascimentale, anche grazie al culto di vari santi cos\u00ec chiamati.\nIl nome Aureliano \u00e8 un suo derivato.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "273135", "revid": "47767", "url": "https://it.wikipedia.org/wiki?curid=273135", "title": "Azzurra", "text": "Origine e diffusione.\nRiprende l'aggettivo italiano \"azzurro\", che indica il colore del cielo, ed \u00e8 quindi analogo per significato ai nomi Aoi e \u017dydr\u016bnas. \nDa un punto di vista etimologico, il termine \"azzurro\" deriva dal persiano \u0644\u0627\u0632\u0648\u0631\u062f (\"lajward\"), che designava sia il lapislazzuli, sia un luogo nel Turkestan in cui esso veniva estratto: questo vocabolo pass\u00f2 in greco come \u03bb\u03b1\u03b6\u03bf\u03c5\u03c1 (\"lazour\") e in latino come \"lazur, lazuri\" (da qui deriva il nome \"lapislazzuli\"), dopodich\u00e9 perse la \"L\" iniziale che venne scambiata per un articolo determinativo; nel Medioevo, il vocabolo indicava ancora la pietra, e pass\u00f2 in seguito a designare il pigmento colorato che da essa si otteneva, e solo infine il colore in generale.\nQuesto nome si \u00e8 diffuso in Italia recentemente, inizialmente con carattere affettivo e richiamando direttamente il colore azzurro. \u00c8 per\u00f2 rimasto raro fino ai primi del Novecento, allorch\u00e9 ha conosciuto maggiore utilizzo per ragione sportive: in primis per il colore della maglia dei giocatori italiani di vari sport, in particolari i calciatori, detto appunto \"gli azzurri\", e in secondo luogo grazie ad Azzurra, la squadra di vele che gareggio per l'Italia all'America's Cup nel 1983. Il nome \u00e8 attestato maggiormente al Centro-Nord, specialmente in Emilia-Romagna.\nOnomastico.\nIn quanto nome adespota, cio\u00e8 che non \u00e8 portato da alcuna santa, l'onomastico pu\u00f2 essere festeggiato il 1\u00ba novembre, giorno di Ognissanti."}
{"id": "273138", "revid": "226458", "url": "https://it.wikipedia.org/wiki?curid=273138", "title": "Cerchio (giocoleria)", "text": "I cerchi sono un attrezzo della giocoleria. Hanno le dimensioni di un grande piatto e hanno un buco in mezzo per essere impugnati: il raggio del buco \u00e8 di circa 5cm minore di quello del cerchio stesso. Si usano come le palline ma il gioco \u00e8 pi\u00f9 complesso per tre motivi: per prima cosa, sono pi\u00f9 grandi ed \u00e8 quindi pi\u00f9 probabile la collisione tra un cerchio e l'altro; in secondo luogo, per essere mantenuti in asse devono essere fatti ruotare e terzo, sono in genere costruiti in plastica rigida e quindi possono fare male in caso cadano sul giocoliere. Se utilizzati all'aperto, inoltre, sono molto influenzati dal vento a causa della loro maggiore superficie rispetto alle palline. Per questa ragione ne esiste una variante outdoor dotata di fori lungo tutta la superficie."}
{"id": "273143", "revid": "327773", "url": "https://it.wikipedia.org/wiki?curid=273143", "title": "Azio", "text": "Azio od Actio (; ) era l'antico nome di un promontorio della Grecia occidentale nell'Acarnania nordoccidentale, passato alla storia per lo scontro navale tra le forze di Cesare Ottaviano e quelle di Marco Antonio, decisivo per le sorti della guerra civile romana.\nUbicazione.\nAzio si trova all'imbocco del golfo di Arta, nel lato meridionale. \u00c8 opposta a Nicopoli d'Epiro, citt\u00e0 costruita da Augusto in seguito alla vittoria, a nord dello stretto.\nStoria.\nAzio apparteneva ai coloni corinzi di Anactorium, che probabilmente istituirono il culto di Apollo e i giochi di Actia; nel III secolo a.C. cadde nelle mani degli Acarnaniani, che in seguito tennero qui i loro sinodi.\nActium diede il nome alla famosa battaglia che vide la decisiva vittoria di Cesare Ottaviano su Marco Antonio (2 settembre 31 a.C.). La battaglia decise la questione del dominio universale romano.\nIl campo dei soldati di Marco Antonio fu posto ad Azio, mentre quello di Augusto dove sarebbe sorta Nicopoli. La battaglia fu vinta grazie ad un'abile manovra dell'ammiraglio di Ottaviano, Agrippa, che, quando lo scontro durava gi\u00e0 da diverse ore senza esito decisivo, effettu\u00f2 una rapida manovra, che port\u00f2 alla fuga di Cleopatra con le sue galee, seguita poi da Antonio. Abbandonata dal proprio comandante, la flotta si arrese, e altrettanto fece l'esercito dopo aver atteso per sette giorni il suo ritorno.\nSul promontorio esisteva un antico tempio di Apollo Actius, che fu ampliato da Augusto per celebrare la Battaglia di Azio, che, sempre per lo stesso motivo, istitu\u00ec i giochi quinquennali conosciuti come Actia o Ludi Actiaci.\nLa localit\u00e0 oggi ospita l'aeroporto militare di Aktio, gestito dalla NATO."}
{"id": "273145", "revid": "47767", "url": "https://it.wikipedia.org/wiki?curid=273145", "title": "Blandina", "text": "Origine e diffusione.\nRiprende il nome latino \"Blandina\", forma femminile di \"Blandinus\", a sua volta un derivato dal cognomen \"Blandus\", che significa \"incantevole\", \"mite\", \"dolce\", \"delicato\".\nOnomastico.\nL'onomastico si festeggia il 2 giugno (o 2 luglio in alcuni luoghi) in memoria di santa Blandina di Lione, vergine e schiava martire a Lione sotto Marco Aurelio. Il 18 maggio si ricorda anche una beata, l'orsolina Blandina del Sacro Cuore.\nVi \u00e8 inoltre una santa Blanda, moglie di san Felice di Roma, martire a Roma, commemorata il 10 maggio."}
{"id": "273149", "revid": "13102", "url": "https://it.wikipedia.org/wiki?curid=273149", "title": "Flicorni", "text": "La famiglia dei flicorni raggruppa strumenti musicali aerofoni tutti appartenenti alla pi\u00f9 grande famiglia degli ottoni; si tratta nel particolare di strumenti a timbro caldo e pastoso tipico degli ottoni con canneggio a forma prevalentemente conica, indicati con il codice 423.232 nella classificazione Hornbostel-Sachs.\nDei flicorni esistono due principali forme: i membri pi\u00f9 piccoli e con registro pi\u00f9 acuto hanno forma del tutto simile a quella della tromba, mentre quelli pi\u00f9 ingombranti e di registro pi\u00f9 grave hanno assetto verticale.\nStoria e nomenclatura.\nAncora oggi vi \u00e8 molta confusione per quanto riguarda la nomenclatura di questi strumenti (prodotti in numerose e differenti fattezze) nelle varie lingue e varianti regionali.\nA dare una precisa forma allo strumento ed a realizzare una famiglia omogenea per timbro e tecnica fu Adolphe Sax, per cui la famiglia dei flicorni in francese ed in altre lingue prende il nome di \"saxhorn\".\nAdolphe Sax svilupp\u00f2 questa classe di strumenti negli anni 1830, e present\u00f2 il brevetto a Parigi nel 1845.\nAlcuni altri costruttori di strumenti musicali contestarono subito questa invenzione, e ancora oggi non vi \u00e8 un giudizio unanime se considerare i \"saxhorn\" una vera e propria nuova classe di strumenti piuttosto che una estensione e sviluppo di strumenti gi\u00e0 esistenti in precedenza come la cornetta ed i bassi tuba.\nIl termine \"flicorno\" deriva dal tedesco \"Fl\u00fcgel\" (che significa \"ala\" o \"fianco\", in senso militare). Questo strumento, analogo al flicorno soprano era probabilmente gi\u00e0 esistente e basato su cornette di tipo militare. Per questo motivo in quasi tutte le lingue si intende per \"flicorno\" essenzialmente il flicorno soprano. In tedesco la classe dei flicorni viene denominata \"Fl\u00fcgelhorn\"\nDiffusione ed utilizzo.\nI flicorni furono resi popolari dal Distin Quintet che li suon\u00f2 in tourn\u00e9e in Europa.\nI flicorni erano gi\u00e0 molto diffusi nelle bande americane durante la Guerra di secessione: la possibilit\u00e0 di tenere lo strumento sulle spalle con una cinghia era molto comoda per le truppe in marcia.\nOggi i flicorni sono raramente utilizzati nell'orchestra classica (tranne i bassi tuba), ma sono piuttosto comuni nelle bande, dove formano una famiglia omogenea dall'acuto al grave e permettono (soprattutto nelle taglie pi\u00f9 piccole) buon virtuosismo tecnico unito ad una grande potenza di suono e ad una relativa facilit\u00e0 di emissione. Inoltre tutti i flicorni si suonano con la stessa diteggiatura e la stessa tecnica di base della tromba e quindi sono ugualmente facili da imparare (e da insegnare).\nPer la maggior parte sono strumenti traspositori, quindi nonostante abbiano diverse intonazioni (a parit\u00e0 di diteggiatura), le partiture ad essi destinate si \"leggono\" tutte alla stessa maniera, essendo scritte in chiave di violino con tonalit\u00e0 fittizie per le quali ad una certa nota scritta corrisponde sempre la stessa posizione sui pistoni dei diversi strumenti, pur venendo realmente emessa una nota diversa. Per gli strumenti pi\u00f9 gravi (baritono ed oltre) tuttavia, in particolare nelle orchestre, si usa anche la notazione in chiave di fa con note reali.\nFamosa, quanto stupenda, \u00e8 la parte affidata al flicorno tenore o baritono nel primo tempo della settima sinfonia di Gustav Mahler (le orchestre europee utilizzano prevalentemente il tenore a cilindri con la forma a uovo considerato strumento dal suono pi\u00f9 ruvido e vicino al gusto tedesco, quelle americane il baritono per il timbro pi\u00f9 caldo morbido ed espressivo)\nEsempi di opere contemporanee che fanno uso dei flicorni sono \"Tubissimo\" di D\u00e9sir\u00e9 Dondeyne (per basso tuba / flicorno e piano, 1983) e \"Et exspecto resurrectionem mortuorum\" di Olivier Messiaen (1984).\nTipi di flicorno.\nTutti hanno in comune un timbro scuro e dolce, la meccanica a tre o pi\u00f9 pistoni (o valvole rotative nei modelli pi\u00f9 antichi) che permette un'estensione di pi\u00f9 di due ottave. Nella loro tradizione esecutiva non viene normalmente utilizzata quasi mai la sordina.\nLa tabella seguente schematizza i tipi di flicorno a seconda delle descrizioni in differenti momenti storici riportate nelle orchestrazioni di Hector Berlioz e Cecil Forsyth, un catalogo di strumenti musicali di J. Howard Foote del 1893, ed i nomi moderni.\nDal pi\u00f9 piccolo al pi\u00f9 grande troviamo oggi:\nFlicorno sopranino.\nIl flicorno sopranino in Mib (in Italia detto spesso \"flicornino\") \u00e8 molto acuto; a lui spesso venivano e vengono affidati i soli del soprano lirico nelle trascrizioni d'opera per banda ispirate alla scuola di Alessandro Vessella. Oggi \u00e8 sempre pi\u00f9 in disuso da un lato per la sua difficolt\u00e0, nella tecnica, nell'estensione e nell'intonazione, per la difficolt\u00e0 a reperire strumenti di qualit\u00e0 visto che le principali case costruttrici di ottoni non lo prevedono nei cataloghi e gli strumenti artigianali, a meno di costi elevati, hanno solitamente grosse lacune costruttive ed una pessima intonazione soprattutto nei modelli a cilindri (valvole rotative); dall'altro per la tendenza ad avere un volume \"invadente\" nonostante il timbro scuro. Altri fattori concorrono a renderlo sempre meno indispensabile: il miglioramento tecnico ed acustico dei flauti e degli altri legni acuti ed il cambio di repertorio delle bande, eccezion fatta per molte bande italiane che si basano ancora sul repertorio delle trascrizioni di opere liriche dove la sua \"voce\" acuta, calda ma allo stesso tempo squillante e pungente lo pone vicinissimo alle possibilit\u00e0 dinamiche della voce umana del soprano lirico. Si nota quindi un ritorno all'utilizzo della cornetta soprano in Mi bemolle, con la stessa estensione ma molto pi\u00f9 facile da intonare, con una tecnica pi\u00f9 simile a quella della tromba, dalla facile reperibilit\u00e0 e dai prezzi al confronto pi\u00f9 modesti, ma dal suono molto meno espressivo e pi\u00f9 trombettistico. Da ultimo, la sempre maggior estensione verso l'acuto delle trombe (dovuta al virtuosismo degli esecutori ed all'evoluzione della scuola e della tecnica dello strumento) ha portato alla sostituzione del flicorno sopranino all'interno degli arrangiamenti ma non negli assoli (a causa del timbro molto distante fra i due strumenti).\nFlicorno soprano.\nIl flicorno soprano in Sib, denominato col termine internazionale di Fl\u00fcgelhorn, ha estensione e tecnica analoghe a quella della tromba ma con un suono molto pi\u00f9 morbido. \u00c8 lo strumento cantabile per eccellenza della famiglia, molto spesso usato dai trombettisti jazz per creare atmosfere intime. Nelle fanfare propriamente dette, sostituisce in blocco i clarinetti soprani. Anche nelle trascrizioni per banda (dove i clarinetti sono ben rappresentati), al flicorno soprano vengono spesso affidate parti melodiche paragonabili a quelle dei clarinetti. Esistono versioni a 4 pistoni che permettono una maggiore estensione verso il basso, dove il suono raggiunge la massima bellezza e calore, ed il collegamento completo e senza buchi alle \"note pedale\"; ci\u00f2 gli permette di eseguire anche brani scritti per altri strumenti, come ad esempio il corno o il violoncello, o di sostituire il flicorno contralto ormai in disuso.\nFlicorno contralto.\nIl flicorno contralto in Mib (in Italia detto spesso Genis) ha un timbro in qualche misura simile a quella del corno e viene usato nella sua stessa estensione, nonostante il canneggio sia tagliato una settima minore sopra, conferendogli la stessa serie armonica di un corno in Mib acuto o di una tromba bassa in Mib. Di uso prettamente bandistico, oggi scarsamente usato a favore del corno, costituisce l'ossatura ritmica della banda tradizionale col tipico accompagnamento in levare delle marce. \u00c8 costruito sia in assetto orizzontale sia verticale. In realt\u00e0 il flicorno contralto in Mib \u00e8, come molti altri strumenti, bistrattrato in Italia ma molto usato all'estero, ad esempio nelle \"brass band\" anglosassoni (con il nome di \"tenor horn\" o \"alto horn\").\nIl flicorno contralto \u00e8 citato dallo scrittore Umberto Eco con il nome di \"Genis\" nel romanzo \"Il pendolo di Foucault\": uno dei protagonisti, in giovent\u00f9, ambisce suonare la tromba nella banda per poter suonare in piedi la fanfara introduttiva di una marcia e fare cos\u00ec colpo su una certa ragazzina:\n...\"Il genis\" - mi disse Don Tico - \"\u00e8 l'ossatura della banda, ne \u00e8 la coscienza ritmica, l'anima. La banda \u00e8 come un gregge, gli strumenti sono le pecore, il maestro \u00e8 il pastore, ma il genis \u00e8 il cane fedele e ringhioso che tiene al passo le pecorelle. Il maestro guarda anzitutto al genis, e se il genis lo segue, le pecorelle lo seguiranno... (Umberto Eco, Il pendolo di Foucault)\nFlicorno tenore, flicorno baritono ed eufonio.\nIl flicorno tenore, il flicorno baritono e l'eufonio sono strumenti col canneggio di lunghezza identica, ma progressivamente pi\u00f9 conici: dal canneggio quasi cilindrico del tenore a quello pi\u00f9 conico dell'eufonio, con il baritono a met\u00e0 strada. Vengono costruiti sia in forma verticale (pi\u00f9 squadrata, con la campana rivolta verso l'alto o piegata in avanti) sia in forma \"ovale\" (pi\u00f9 tondeggiante, con la campana rivolta di lato). Vi \u00e8 molta confusione in questa categoria di flicorni, che al di l\u00e0 della loro similitudine estetica scontano anche una tassonomia inglese molto fuorviante: nei paesi anglosassoni (ma non negli Stati Uniti) il flicorno tenore viene infatti chiamato \"baritone horn\", mentre l'inglese \"tenor horn\" corrisponde in realt\u00e0 al flicorno contralto in Mib. Con il termine \"euphonium\" viene identificato tanto il baritono quanto l'eufonio vero e proprio.\nIl flicorno tenore ha dunque un canneggio pi\u00f9 sottile e maggiormente cilindrico, di norma con solo tre pistoni (ma ne pu\u00f2 avere anche quattro), sale facilmente verso il registro acuto ed ha un suono pi\u00f9 chiaro e squillante: per questo gli sono affidate le parti tenore lirico nelle trascrizioni di musica operistica (anche se viene sovente sostituito dal trombone tenore a cilindri). Il flicorno baritono, conosciuto in Italia anche col nome di bombardino, \u00e8 uno strumento dal timbro pi\u00f9 scuro e dolce, ideale per linee cantabili nel registro medio-grave ma anche come strumento armonico e di accompagnamento. \u00c8 dotato di tre o quattro pistoni e scende molto facilmente verso il grave, ma pu\u00f2 anche essere suonato sul registro acuto analogamente al tenore: nelle trascrizioni gli si confanno parti sia da baritono che da basso leggero, mentre nella musica bandistica ha principalmente parti di controcanto. L'eufonio corrisponde di fatto al flicorno basso in si bemolle della riforma vesselliana, anche se sovente le case produttrici di strumenti musicali identificano come \"eufoni\" dei prodotti di gamma pi\u00f9 alta. Baritono ed eufonio vengono a volte impropriamente chiamati anche \"tuba tenore\" sia per l'aspetto, sia per la loro estensione una quarta o una quinta giusta pi\u00f9 alto della tuba in Fa o Mib, una settima minore o un'ottava pi\u00f9 alto rispetto alla tuba in Do o Sib grave.\nFlicorno basso grave e flicorno contrabbasso (Tuba/Bassotuba).\nIl flicorno basso grave in Fa o Mib (conosciuto anche in Italia con il nome di Pelittone, dal cognome del costruttore milanese Giuseppe Pelitti) ed il flicorno contrabbasso in Sib o Do (conosciuto anche in Italia col nome di Bombardone) sono fondamentali per sostenere la linea del basso, sono gli strumenti pi\u00f9 gravi della famiglia. Possono essere chiamate all'occorrenza tube basse e contrabbasse, e possono avere da tre a sei pistoni o cilindri (che aiutano molto l'intonazione oltre ad aumentare l'estensione verso il grave). La tuba \u00e8 stata utilizzata nelle orchestre a partire dal 1836, ha avuto una propria letteratura solistica (W. Williams, Jacobs, Lebedjef) ed \u00e8 entrata a far parte delle formazioni di ottoni e jazz (in sostituzione del contrabbasso). Nella tradizione bandistica italiana sono molto usati sia il flicorno basso grave in Mib, sia il flicorno contrabbasso in Sib. Esiste anche in una forma particolare da parata, caratterizzata da un'ampia campana diretta in avanti verso il pubblico. In questo caso prende il nome di Helicon, se costruito in forma semplice con il padiglione diritto, mentre se costruito con il padiglione slanciato e rivolto in avanti prende il nome di Sousaphon, dal cognome del famoso compositore di marce militari John Philip Sousa, e normalmente non \u00e8 classificato come flicorno."}
{"id": "273152", "revid": "120033331", "url": "https://it.wikipedia.org/wiki?curid=273152", "title": "Casciotta d'Urbino", "text": "La Casciotta d'Urbino \u00e8 un formaggio italiano a Denominazione di origine protetta, tipico della Provincia di Pesaro e Urbino.\nStoria.\nFormaggio realizzato sin dall'antichit\u00e0, era il formaggio preferito da Michelangelo e da papa Clemente XIV.\nLa prima apparizione ufficiale \u00e8 del 1545 nel \"Commento alle Costituzioni del Ducato di Urbino\" di Solone di Campello. Di rilievo fu l'aiuto dato dai Duchi di Montefeltro e successivamente dalla famiglia Della Rovere, che dedicarono sempre grandi attenzioni alla produzione della Casciotta d'Urbino. Per mantenerne alto il livello qualitativo incoraggiarono l'utilizzo del latte delle locali pecore, migliore di quello delle pecore maremmane e dimezzarono l'importo per il transito delle pecore ai pascoli e la tassa sul trasporto del formaggio.\nNel 1982 ottenne il riconoscimento D.O. e nel 1996 D.O.P..\nCaratteristiche.\nIl riconoscimento D.O.P. naturalmente \u00e8 riservato solamente al prodotto che presenta determinate caratteristiche e la zona di produzione \u00e8 esclusivamente riservata alla Provincia di Pesaro e Urbino. La Casciotta d'Urbino \u00e8 un formaggio a pasta semicruda da tavola, composto in misura variabile dal 70% all'80% di latte ovino e per il restante di latte vaccino. L'altezza varia dai 5 ai 7\u00a0cm, il diametro dai 12 ai 16\u00a0cm, si presenta con una forma cilindrica a scalzo basso con facce arrotondate e il peso di ogni forma deve essere compreso fra gli 800 e 1200 gr.\nLa pasta possiede un colore bianco-paglierino, la crosta \u00e8 sottile 1\u00a0mm e il grasso sulla sostanza secca deve essere almeno il 45 %.\nIn quanto di giovane vita il sapore \u00e8 dolce, gradevole, ma leggermente acidulo conservando la componente aromatica del latte.\nProduzione.\nLa produzione della Casciotta d'Urbino segue delle rigide regole che ne certificano la qualit\u00e0 organolettiche e merceologiche che la Denominazione di origine protetta sancisce.\nIl latte giunge al caseificio dai vari produttori a seguito di mirate ed alternate raccolte nell'intera zona di produzione D.O.P. e tramite delle cisterne apposite per garantirne l'integrit\u00e0. Dopo essere sottoposto ad analisi batteriologiche e chimiche viene, attraverso moderne strumentazioni, refrigerato alla temperatura di 4\u00a0\u00b0C e pulito dalle eventuali impurit\u00e0.\nSuccessivamente viene aggiunto il caglio, solitamente di vitello e i fermenti lattici, il tutto a una temperatura di circa 35\u00a0\u00b0C. Dopo 20-30 minuti dall'aggiunta del caglio si rompe la massa cagliata, la si estrae dal siero e la si ripone negli appositi stampi forati, attualmente in plastica, ma anticamente in vimini, terracotta, ceramica o legno. La pressatura avviene effettuata con le mani, fino a conferire la caratteristica forma rotondeggiante; in seguito viene immessa in salamoia o salata a secco e riposta a temperatura di 10-12\u00a0\u00b0C, in luogo leggermente ventilato a un'umidit\u00e0 dell'80-90%. La maturazione \u00e8 prevista in 20-30 giorni.\nUna parte della produzione della Casciotta d'Urbino, per evitare l'insorgere di muffe, viene rivestita con un leggero strato di cera lucida e trasparente."}
{"id": "273154", "revid": "115233", "url": "https://it.wikipedia.org/wiki?curid=273154", "title": "Sottoanello", "text": ""}
{"id": "273156", "revid": "1610933", "url": "https://it.wikipedia.org/wiki?curid=273156", "title": "Callisto (nome)", "text": "Origine e diffusione.\nDiscende, tramite il latino \"Callistus\", da un nome greco documentato gi\u00e0 parecchi secoli prima di Cristo, \u039a\u03ac\u03bb\u03bb\u03b9\u03c3\u03c4\u03bf\u03c2 (\"K\u00e1llistos\"): esso riprende direttamente la forma superlativa dell'aggettivo \u03ba\u03b1\u03bb\u03cc\u03c2 (\"kal\u00f3s\", \"bello\"), col significato quindi di \"bellissimo\", \"il pi\u00f9 bello\", ed \u00e8 quindi affine per semantica ai nomi Bonnie, Gra\u017cyna, Jamil, Beau, Specioso e Bella. Del nome \u00e8 attestata, sempre anticamente, anche la forma femminile \u039a\u03b1\u03bb\u03bb\u03af\u03c3\u03c4\u03b1 (\"Kall\u00edsta\", in latino \"Callista\") o, nei dialetti ionici e attici, \u039a\u03b1\u03bb\u03bb\u03af\u03c3\u03c4\u03b7 (\"Kall\u00edste\", in latino \"Calliste\"), assieme con il diminutivo \u039a\u03b1\u03bb\u03bb\u03b9\u03c3\u03c4\u03ce (\"Kallist\u1e53\"), quest'ultimo portato da Callisto, una ninfa al seguito di Artemide nella mitologia greca.\nIl nome fu molto usato nell'antica Roma tra i cittadini di origine greca e tra gli schiavi, e in epoca cristiana venne rappresentato da diversi santi martiri, nonch\u00e9 da tre Papi (incluso uno, Callisto I, anch'egli considerato santo), il che gli assicur\u00f2 una notevole diffusione nel mondo cristiano. I nomi di questi pontefici sono generalmente resi, in latino, usando la forma \"Callixtus\", forse influenzata dal vocabolo \"calix\" (\"calice\"), da cui discendono le forme iberiche in \"Calix-\".\nIn Italia, il nome \u00e8 attestato principalmente nel Centro-Nord, specie in Emilia-Romagna; se per\u00f2 il maschile gode ancora di un certo, seppur limitato, utilizzo, il femminile \u00e8 invece caduto largamente in disuso per via della casuale omofonia con il sostantivo \"callista\" (vocabolo meno nobile per indicare chi svolge la professione di pedicure).\nOnomastico.\nL'onomastico si pu\u00f2 festeggiare in memoria di vari santi, alle date seguenti:"}
{"id": "273163", "revid": "1318658", "url": "https://it.wikipedia.org/wiki?curid=273163", "title": "Calogero", "text": "Origine e diffusione.\nDeriva dal greco \u039a\u03b1\u03bb\u03cc\u03b3\u03b5\u03c1\u03bf\u03c2 (\"Kalogeros\"), composto da \u03ba\u03b1\u03bb\u03cc\u03c2 (\"kal\u00f3s\", \"bello\" o, in greco moderno, \"buono\") e da \u03b3\u03ad\u03c1\u03c9\u03bd (\"geron\", \"uomo anziano\", \"vecchio\") e dal significato letterale di \"bel vecchio\", \"buon vecchio\", \"che ha una bella vecchiaia\"; il primo elemento si ritrova anche nei nomi Calliope, Callinico, Callimaco e Calimero, mentre il secondo in Gerasimo e Geronzio. Non manca, comunque, chi interpreta il secondo elemento con il greco \"k\u00e9ros\" (\"corno\"), per cui il nome significherebbe \"bel corno\".\nStoricamente, in ambito greco-ortodosso, va precisato che il termine era utilizzato come appellativo per monaci ed eremiti, andando a tradurre termini quali \"frate\" o \"monaco\", significato che si conserva correntemente nel greco moderno.\nIl nome \u00e8 tradizionalmente diffuso e caratteristico della Sicilia, grazie al culto di san Calogero, monaco ed eremita presso Sciacca; in provincia di Agrigento Calogero \u00e8 il terzo nome maschile pi\u00f9 diffuso, ma \u00e8 ben attestato anche in tutto il resto dell'isola.\nOnomastico.\nL'onomastico viene festeggiato il 18 giugno in onore di san Calogero, monaco taumaturgo ed eremita in Sicilia. Con lo stesso nome si ricordano anche, alle date seguenti:"}
{"id": "273165", "revid": "47767", "url": "https://it.wikipedia.org/wiki?curid=273165", "title": "Camillo", "text": "Origine e diffusione.\nRiprende il \"cognomen\" romano \"Camillus\", portato soprattutto da alcuni membri della \"gens Furia\". La sua origine \u00e8 dubbia; spesso viene ricondotto al termine \"camillus\", pi\u00f9 anticamente \"casmillus\", che indicava i giovani nobili che assistevano i sacerdoti durante i riti sacri (forse da una radice etrusca, o forse da una proto-latina \"kas\", \"canto\"). Altre fonti ritengono che tale termine non sia correlato al \"cognomen\", che avrebbe invece indipendenti origini etrusche ormai indecifrabili; altre ancora lo ricollegano al nome di Cadmilo, il mitologico padre dei cabiri.\nLa diffusione del nome \u00e8 legata principalmente al culto verso san Camillo de Lellis e, dal XVIII secolo, anche alla fama del condottiero romano Marco Furio Camillo. \u00c8 attestato principalmente nel Nord Italia, mentre la forma Cammillo \u00e8 tipicamente toscana.\nOnomastico.\nSolitamente, l'onomastico viene celebrato il 14 luglio in onore di san Camillo de Lellis, sacerdote e fondatore dell'ordine religioso dei Chierici regolari Ministri degli Infermi, detti \"camilliani)\". Con questo nome si ricordano anche san Giovanni Camillo, detto \"il Buono\", arcivescovo di Milano (10 gennaio), e il beato Camillo Costanzo, religioso gesuita, martire a Hirado (15 settembre)."}
{"id": "273166", "revid": "47767", "url": "https://it.wikipedia.org/wiki?curid=273166", "title": "Cassiano", "text": "Origine e diffusione.\nDeriva dal gentilizio latino \"Cassianus\", patronimico di \"Cassius\"; il significato \u00e8 quindi \"appartenente a Cassio\", \"relativo a Cassio\".\nIn Italia, la sua presenza \u00e8 dovuta al culto verso i diversi santi con questi nome, in particolare i due martiri di Imola e Todi; \u00e8 comunque scarsamente diffuso, maggiormente attestato in Toscana ed Emilia-Romagna.\nOnomastico.\nVari santi hanno portato questo nome; l'onomastico si pu\u00f2 festeggiare in memoria di uno qualsiasi di essi, alle date seguenti:"}
{"id": "273167", "revid": "226458", "url": "https://it.wikipedia.org/wiki?curid=273167", "title": "Celerino", "text": "Origine e diffusione.\nDeriva dal nome latino \"Celerinus\", basato sul termine \"celeris\" (\"veloce\", \"rapido\", \"celere\").\nIn Italia, comunque, pi\u00f9 che rifarsi al debole culto del santo cos\u00ec chiamato, il nome \u00e8 spesso una creazione risalente agli anni 1950, di natura ideologica e polemica, in riferimento agli scontri tra agitatori e scioperanti e reparti \"celeri\" della Polizia di Stato.\nOnomastico.\nL'onomastico si festeggia il 3 febbraio in memoria di san Celerino, diacono e martire a Cartagine; lo stesso giorno si ricorda anche sua nonna santa Celerina, anch'essa martire in Africa."}
{"id": "273169", "revid": "1318658", "url": "https://it.wikipedia.org/wiki?curid=273169", "title": "Ni (lettera)", "text": "Il ni (maiuscolo \u039d, minuscolo \u03bd) \u00e8 la tredicesima lettera dell'alfabeto greco, che rappresenta la consonante nasale alveolare //. Nel sistema numerale greco aveva il valore di 50 (con un trattino in alto a destra; col trattino in basso a sinistra, significava il numero ).\nIl nome della lettera, in greco antico, era \u03bd\u1fe6, pronunciato . La trascrizione latina \"ny\" corrispondeva, in et\u00e0 classica, alla pronuncia greca; col tempo, per\u00f2, la pronuncia della \"y\" latina mut\u00f2 in , e cos\u00ec la lettera \u00e8 stata trascritta in italiano come \"ni\" (questa forma \u00e8 usata nei licei classici, e in genere nell'ambito degli studi filologici). Esiste anche una variante nu, diffusa in ambito scientifico e tecnico, rara in altri ambiti.\nDa questa lettera deriva l'equivalente lettera latina N."}
{"id": "273170", "revid": "226458", "url": "https://it.wikipedia.org/wiki?curid=273170", "title": "Cenerina", "text": "Origine e diffusione.\nViene tradizionalmente dato ad una bambina o ad un bambino nato il giorno delle Ceneri, il mercoled\u00ec che precede la prima domenica di Quaresima. La sua diffusione \u00e8 prevalente nel Nord d'Italia.\nOnomastico.\nL'onomastico viene festeggiato il Mercoled\u00ec delle Ceneri."}
{"id": "273173", "revid": "15732", "url": "https://it.wikipedia.org/wiki?curid=273173", "title": "Miriam Raffaella Bartolini", "text": ""}
{"id": "273175", "revid": "827882", "url": "https://it.wikipedia.org/wiki?curid=273175", "title": "Castelmagno (formaggio)", "text": "Il castelmagno \u00e8 un formaggio italiano a denominazione di origine protetta, prodotto nel territorio dei comuni di Castelmagno, Pradleves e Monterosso Grana.\nDescrizione.\nSi tratta di un formaggio a pasta semidura, erborinata, prodotto in forme cilindriche con diametro fra i quindici ed i venticinque centimetri, scalzo fra i dodici ed i venti e peso compreso tra i due ed i sette chilogrammi. La crosta, piuttosto fine, \u00e8 giallo-brunastra, con varianti pi\u00f9 scure a seconda della stagionatura, mentre la pasta \u00e8 bianca o tendente al giallognolo, giallo oro se stagionata, con rare venature verdi dovute all'erborinatura.\nProduzione.\n\u00c8 prodotto principalmente con latte vaccino di due mungiture consecutive (serale e mattutina), talvolta addizionato con latte caprino od ovino in percentuali che non superano mai il 20%.\nIl latte, dopo l'addizione di caglio di vitello, viene portato a una temperatura variabile tra i 35\u00a0\u00b0C ed i 38\u00a0\u00b0C. Dopo la rottura della cagliata, si procede alla pressatura della forma e al suo avvolgimento in un telo asciutto, viene appesa e infine posta in contenitori appositi. Terminata questa prima fase, si procede nuovamente alla rottura delle forme, che vengono salate, poste in fascere cilindriche e pressate. La stagionatura avviene in locali freschi e asciutti, oppure in grotte che presentino naturalmente queste caratteristiche.\nIl castelmagno d'alpeggio \u00e8 un presidio \"Slow Food:\" si concentra sulla produzione realizzata in malga a partire dal mese di giugno fino a settembre, sopra i 1500 metri di altitudine. Durante l'estate le vacche pascolano brade sui prati d'alta quota e il formaggio prodotto dai malgari, che caseificano con il latte delle proprie vacche, \u00e8 ottenuto senza l'impiego di fermenti, da due sole mungiture e seguendo tecniche di produzione rigorosamente tradizionali.\nConsumo.\nIl castelmagno \u00e8 utilizzato nella cucina piemontese per la preparazione di diversi piatti, primi fra tutti gli gnocchi con formaggio castelmagno fuso, e il risotto. Spesso \u00e8 gustato anche come formaggio da tavola, puro o con miele o cogn\u00e0.\nStoria.\nIl primo documento in cui viene citato esplicitamente \u00e8 una sentenza arbitrale del 1277, con la quale si imponeva al comune di Castelmagno il pagamento di un canone annuale al marchese di Saluzzo, da effettuarsi in forme di formaggio castelmagno anzich\u00e9 denaro.\nAltro documento storico in cui viene citato il pregiato formaggio \u00e8 un decreto di re Vittorio Amedeo II, che ordinava, nel 1722, la fornitura di forme di castelmagno al feudatario locale.\nDi l\u00e0 dalle citazioni documentali, s\u2019ipotizza che la produzione del castelmagno nella sua forma moderna sia cominciata intorno all'anno mille, anche se non si possono avere prove certe in questo senso."}
{"id": "273176", "revid": "485846", "url": "https://it.wikipedia.org/wiki?curid=273176", "title": "Varaita", "text": "Il Varaita (\"Vr\u00e0ita\" o \"Vr\u00e8ita\" in piemontese, \"Varacho\" [va'ra\u02a7\u0254] in occitano), \u00e8 un corso d'acqua della provincia di Cuneo, nonch\u00e9 primo affluente di destra del Po.\nPercorso.\nIl torrente nasce nei pressi di Casteldelfino dalla confluenza di due rami sorgentizi: il \"Varaita di Bellino\", che raccoglie le acque dell'omonimo vallone, e il \"Varaita di Chianale\", che nasce dalle pendici del Monviso e viene sbarrato in comune di Pontechianale formando l'omonimo invaso.\nAttraversa poi l'omonima valle e bagna svariati centri come Frassino, Sampeyre, Brossasco e Costigliole Saluzzo.\nGiunto in pianura, il Varaita percorre le campagne del saviglianese e confluisce nel fiume Po presso Casalgrasso a quota 241 .\nPrincipali affluenti.\nIl Varaita non ha affluenti di particolare rilevanza perch\u00e9, dopo la confluenza a Casteldelfino dei suoi due rami sorgentizi principali, la sua vallata si presenta piuttosto lineare e poco ramificata. Anche nel proprio tratto di pianura il torrente non sviluppa un reticolo idrografico molto ramificato perch\u00e9 l'asta fluviale corre ad una distanza relativamente breve da quelle del Po (a sinistra) e del Maira (a destra).\nRegime.\nIl Varaita ha un regime torrentizio con portate ridottissime in estate e piene autunnali e primaverili.\nScarica nel Po una portata di circa 13\u00a0m\u00b3/s. "}
{"id": "273177", "revid": "47767", "url": "https://it.wikipedia.org/wiki?curid=273177", "title": "Cinzia", "text": "Origine e diffusione.\nDeriva dagli epiteti greci di Apollo e Artemide \u039a\u03cd\u03bd\u03b8\u03b9\u03bf\u03c2 (\"Kynthios\") e \u039a\u03c5\u03bd\u03b8\u03af\u03b1 (\"Kynthia\"), resi in latino come \"Cynthius\" e \"Cynthia\" e basati sul nome del monte Cinto (\"Kynthos\"), sull'isola di Delo, luogo dove i due dei sarebbero nati; il significato \u00e8 quindi \"proveniente da Cinto\", \"nativa di Cinto\". Lo stesso termine veniva usato anche per indicare la Luna (di cui Artemide era la dea).\nDivenuto nome proprio in epoca romana, venne usato da Properzio per elogiare la sua donna amata (il cui vero nome era \"Hostia\"). In Italia, il nome venne ripreso a partire dal Rinascimento (mentre nei paesi anglofoni si diffuse dal XIX secolo). Oggi \u00e8 maggiormente usato nel Settentrione e nel Centro, soprattutto in Emilia-Romagna e in Toscana; \u00e8 attestata anche nella forma maschile \"Cinzio\", comunque nettamente meno diffusa del femminile.\nOnomastico.\nIl nome \u00e8 adespota, ossia non esistono sante che lo portano, quindi l'onomastico pu\u00f2 essere festeggiato il 1\u00ba novembre, in occasione di Ognissanti (esiste una santa Cointa o Quinta, martire ad Alessandria sotto Decio e festeggiata l'8 febbraio, che su alcuni siti internet \u00e8 stata ribattezzata \"santa Cinzia\", un nome che per\u00f2 non ha alcun riscontro nei martirologi)."}
{"id": "273178", "revid": "339392", "url": "https://it.wikipedia.org/wiki?curid=273178", "title": "Interi gaussiani", "text": ""}
{"id": "273181", "revid": "124976794", "url": "https://it.wikipedia.org/wiki?curid=273181", "title": "Clemente", "text": "Origine e diffusione.\nDeriva dal nome latino \"Clemens\", basato sull'aggettivo \"clemens\", che vuol dire \"clemente\", \"benigno\", \"mite\", \"moderato\", \"pietoso\", \"gentile\". Pu\u00f2 anche riprendere i latini \"Clementius\" e \"Clementia\", dei patronimici derivati da \"Clemens\" (quindi \"relativo a Clemente\", \"discendente di Clemente\"), che nella pratica sono usati come sue semplici varianti. \u00c8 presente nella Bibbia, dove un Clemente (tradizionalmente identificato con papa Clemente I) \u00e8 citato da Paolo nella sua lettera ai Filippesi ().\nEra un nome molto diffuso in epoca romana; si diffuse nell'Europa cristiana sia dai primi tempi per via del culto di numerosi santi cos\u00ec chiamati, e venne portato da quattordici papi. In Inghilterra era comune durante il Medioevo; si rarific\u00f2 dopo la Riforma protestante, e venne riportato in voga nel XIX secolo.\nIn italiano pu\u00f2 avere anche valenza ambigenere, ma viene usato perlopi\u00f9 al maschile.\nOnomastico.\nL'onomastico viene festeggiato generalmente il 23 novembre in onore di san Clemente I, papa e martire sotto Traiano. Con questo nome si ricordano anche, alle date seguenti:"}
{"id": "273182", "revid": "339392", "url": "https://it.wikipedia.org/wiki?curid=273182", "title": "Transistor IGBT", "text": ""}
{"id": "273184", "revid": "110157", "url": "https://it.wikipedia.org/wiki?curid=273184", "title": "Clotilde (nome)", "text": "Origine e diffusione.\nDal nome germanico, gi\u00e0 di tradizione gotica e burgunda, \"Chlotichilda\" (e poi \"Chlothildis\") che, composto dai termini \"hlud\" (\"fama\", \"gloria\") e \"hild\" (\"battaglia\"), pu\u00f2 essere tradotto come \"illustre guerriera\", \"gloriosa in battaglia\"..\nLa sua diffusione \u00e8 dovuta al culto di santa Clotilde, regina dei Franchi, e in parte al fatto di essere un omaggio alla casa Savoia, in cui il nome era tradizionale.\nPu\u00f2 essere abbreviato in Tilde, sebbene questo sia generalmente considerato un ipocoristico di Matilde. \nOnomastico.\nL'onomastico si celebra il 3 giugno in memoria di santa Clotilde, regina dei Franchi, che convert\u00ec al cristianesimo suo marito Clodoveo I. Si ricordano inoltre con questo nome due beate: Maria Clotilde Angela di San Francesco Borgia, una dei martiri di Valenciennes, il 23 ottobre, e Maria Serafina del S. Cuore, al secolo Clotilde Micheli, il 24 marzo."}
{"id": "273186", "revid": "712828", "url": "https://it.wikipedia.org/wiki?curid=273186", "title": "Exar Kun", "text": ""}
{"id": "273187", "revid": "237256", "url": "https://it.wikipedia.org/wiki?curid=273187", "title": "Konstantin Eduardovich Tsiolkovsky", "text": ""}
{"id": "273188", "revid": "47767", "url": "https://it.wikipedia.org/wiki?curid=273188", "title": "Colombo (nome)", "text": "Origine e diffusione.\nDeriva dal nome tardo latino sia maschile che femminile \"Columba\", che vuol dire letteralmente \"colomba\": \u00e8 dunque affine per significato ai nomi Giona, Paloma, Dove, Jemima e Semiramide. Si afferm\u00f2 tra i primi cristiani poich\u00e9 la colomba era simbolo dello Spirito Santo, di Ges\u00f9 e della purezza, e venne portato da diversi santi e sante, il pi\u00f9 famoso dei quali \u00e8 san Columba di Iona, che cristianizz\u00f2 la Scozia; proprio a lui si deve l'origine del nome Malcolm, che significa \"discepolo di Columba\". Altri derivati di questo nome includono Colmano e Colombano.\nVa notato che il diminutivo \"Colombina\" pu\u00f2 anche essere ispirato al nome dell'omonimo fiore, e si \u00e8 affermato anche grazie alla popolarit\u00e0 di Colombina, una maschera della commedia dell'arte.\nNon va confuso con \"Cailean\", nome di origine differente che viene per\u00f2 usato come variante scozzese di Columba.\nOnomastico.\nL'onomastico si festeggia generalmente il 9 giugno in memoria del gi\u00e0 citato san Columba di Iona. Non mancano altri santi e beati con questo nome, tra cui si ricordano, nei giorni seguenti, nella forma maschile:\nNella forma al femminile:"}
{"id": "273190", "revid": "122183709", "url": "https://it.wikipedia.org/wiki?curid=273190", "title": "Concetta", "text": "Origine e diffusione.\nDal punto di vista etimologico, \u00e8 l'italianizzazione del latino \"concepta\", \"concepita\" (da \"concipio\", \"concepire\"). Si tratta di un nome tipico dell'Italia meridionale, che fa riferimento al dogma cristiano dell'Immacolata Concezione della Vergine Maria, e rientra quindi in quell'ampia gamma di nomi che ha nel culto mariano la sua origine, come ad esempio Immacolata, Assunta, Achiropita, Novella e Nives. Cominci\u00f2 a entrare in uso dopo l'8 dicembre 1854, data della proclamazione da parte di papa Pio IX del dogma nella costituzione \"Ineffabilis Deus\".\nViene talvolta ricollegato al nome spagnolo \"Concepci\u00f3n\" che, anche se risale alla stessa radice, ha significato leggermente diverso. \nIn rari casi, la forma Cettina pu\u00f2 essere ricondotta ad altri nomi, quali Beatrice e Berenice.\nOnomastico.\nL'onomastico si festeggia solitamente l'8 dicembre, in onore dell'Immacolata Concezione della Beata Vergine Maria."}
{"id": "273191", "revid": "767487", "url": "https://it.wikipedia.org/wiki?curid=273191", "title": "Corpo portante", "text": "I corpi portanti sono dei velivoli senza ali, in grado di generare una forza portante grazie esclusivamente ad una opportuna configurazione della fusoliera.\nI corpi portanti sono stati sviluppati a partire dagli anni sessanta sia dalla statunitense NASA che dall'Unione Sovietica, con lo scopo di realizzare velivoli spaziali. \nMalgrado il fatto che nessuno dei corpi portanti realizzati dalle due superpotenze abbia mai volato nello spazio, essi rappresentano un passaggio fondamentale nello studio e nella realizzazione delle navette spaziali (Space Shuttle per la NASA e Programma Buran per l'agenzia spaziale Russa).\nEsempi di corpi portanti realizzati dalla NASA sono: HL-10, M2-F2 con la sua variante M2-F3, X-24A con la sua variante X-24B. \nQuesti velivoli non erano in grado di decollare da soli ma dovevano essere portati in quota (circa 10.000 metri) da un vettore Boeing NB52, l'equipaggio era costituito da un solo uomo. \nDopo essere stati sganciati dal vettore essi raggiungevano una quota compresa tra i 13.000 e i 28.000 metri, a seconda del velivolo, grazie ai propri motori. \nL'atterraggio avveniva planando come un aliante, la portanza, come detto, era fornita dalla particolare conformazione della fusoliera.\nDue esempi di corpi portanti realizzati in Unione Sovietica furono il MiG-105-11 ed il Bor4 (realizzato esclusivamente in scala 1:6). \nIl progetto russo di corpi portanti era identificato come progetto 50/50 e prevedeva l'utilizzazione di due velivoli, il vettore ed il corpo portante stesso (velivolo monoposto denominato Spiral e realizzato dall'OKB Mikoyan Gurevich) \nIl vettore, in realt\u00e0 mai realizzato, doveva portare in quota a 30.000 metri e velocit\u00e0 Mach 3 il velivolo a corpo portante. \nL'unico velivolo russo a volare con equipaggio fu il MiG-105-11 (velivolo, come detto, denominato Spiral oppure EPOS, ovvero aereo orbitale sperimentale pilotato), esso in alcuni test fu sganciato da un vettore subsonico Tupolev TU-95K ad una quota di circa 5000 metri. \nIl MiG-105-11 era anche in grado di decollare da solo grazie ai propri motori. \nIl Bor4, come accennato, fu realizzato solo in scala ridotta e fu utilizzato solo per effettuare test aerodinamici e prove di atterraggio."}
{"id": "273193", "revid": "110157", "url": "https://it.wikipedia.org/wiki?curid=273193", "title": "Consolata", "text": "Origine e diffusione.\nDal nome mariano \"Consolata\" (per esteso \"Maria Consolata\"), titolo con il quale a Torino viene venerata la Madre della Consolazione, patrona della citt\u00e0 assieme a san Giovanni Battista. Dal punto di vista etimologico, questo titolo mariano deriva probabilmente dalla lingua piemontese, in cui \"Consolatrix afflictorum\", ovvero \"Consolatrice degli afflitti\", viene espresso in un conciso \"Consl\u00e0\" e, a seguito della successiva italianizzazione, \u00e8 stato reso con l'aggettivo \"Consolata\".\nStoricamente, va ricordato che nel capoluogo piemontese si erge il plurisecolare Santuario della Consolata, uno dei pi\u00f9 antichi luoghi di culto della citt\u00e0, dedicato per l'appunto alla Madonna della Consolazione; non a caso il pronao tetrastilo del portale reca la scritta latina \"Consolatrix afflictorum\", per cui sarebbe pi\u00f9 corretto chiamare la chiesa \"Santuario della Consolatrice\", anche se ormai da secoli \u00e8 indicata come \"la Consolata\".\nConsolata \u00e8 uno dei numerosi nomi italiani che affondano le radici nel culto mariano: fra gli altri si ricordano Nives, Addolorata, Rosario, Catena e Sterpeta. In Spagna, inoltre, \u00e8 molto diffuso un nome affine ma dal significato differente, ovvero Consuelo.\nOnomastico.\nL'onomastico ricorre il 20 o il 21 giugno, quando si festeggia la Madonna della Consolata, festa patronale in molte citt\u00e0 italiane, oppure il 6 settembre in memoria di santa Consolata, martire venerata a Reggio Emilia. Un'altra santa con lo stesso nome, monaca di Genova, \u00e8 invece ricordata il 5 dicembre"}
{"id": "273194", "revid": "47767", "url": "https://it.wikipedia.org/wiki?curid=273194", "title": "Cora", "text": "Origine e diffusione.\nVenne creato da James Fenimore Cooper per il suo romanzo del 1826 \"L'ultimo dei Mohicani\"; Cooper potrebbe averlo basato sul greco \u039a\u03cc\u03c1\u03b7 (\"Kor\u0113\"), che significa \"vergine\", \"giovinetta\", ed era un nome alternativo della dea Proserpina, oppure su Corinna, nome derivato comunque dallo stesso termine. Oltre a Corinna, Cora ha lo stesso significato anche di Colleen, Morwenna, Talitha e Zita.\nVa notato che, in certe versioni della Bibbia come la \"Nuova Riveduta\", \"Cora\" \u00e8 anche il modo in cui viene reso in italiano il nome maschile \"Korah\", portato da un figlio di Esa\u00f9 (1Cr) e da altri personaggi, il cui significato \u00e8 forse \"calvo\", \"calvizie\".\nOnomastico.\nL'onomastico si festeggia il 1\u00ba novembre, in occasione di Ognissanti, in quanto il nome \u00e8 adespota, cio\u00e8 non \u00e8 portato da alcuna santa."}
{"id": "273197", "revid": "116944", "url": "https://it.wikipedia.org/wiki?curid=273197", "title": "Campotenese", "text": ""}
{"id": "273198", "revid": "1776051", "url": "https://it.wikipedia.org/wiki?curid=273198", "title": "Crescenzo", "text": "Origine e diffusione.\nDeriva dal nome latino \"Crescentius\", a sua volta da \"Crescens\", basato sul verbo \"crescere\". Il significato \u00e8 quindi \"che cresce\" o \"che fa crescere\" (analogo ad altri nomi, quali Zayd e Gro), ma pu\u00f2 anche assumere valore di nome augurale, col significato di \"[che] cresca bene\". Si diffuse in ambiente cristiano come nome che esprime l'augurio di crescere nella fede.\nIn alcuni rari casi Crescenzo e la sua variante Crescenzio vengono usate per tradurre il nome di origine ebraica Efraim. Il nome \u00e8 inoltre presente nel Nuovo Testamento, nella forma Crescente, citato da san Paolo nella sua seconda lettera a Timoteo ().\nOnomastico.\nSvariati santi portano questo nome o una delle sue varianti; l'onomastico viene festeggiato generalmente il 14 settembre (o il primo di giugno in alcuni paesi del Sud Italia) in ricordo di san Crescenzio, martire a Roma. Alternativamente, si pu\u00f2 festeggiarlo in memoria di un altro santo, in una delle date seguenti:"}
{"id": "273199", "revid": "47767", "url": "https://it.wikipedia.org/wiki?curid=273199", "title": "Crispino", "text": "Origine e diffusione.\nContinua il \"cognomen\" romano \"Crispinus\"; esso \u00e8 derivato dal \"cognomen\" \"Crispus\", assai comune all'epoca, che significa \"dai capelli crespi\", \"dai capelli ricci\"; propriamente, quindi, \"Crispino\" sarebbe un patronimico, con il significato di \"di Crispo\", \"relativo a Crispo\", ma spesso gli viene dato lo stesso significato di tale nome.\nIl nome venne portato da san Crispino, martirizzato con il suo fratello gemello Crispiniano in Gallia, considerati santi patroni dei calzolai; i due santi erano popolari in Inghilterra nel Medioevo, portando alla diffusione del nome in quel paese. In Italia \u00e8 diffuso maggiormente al Sud, sempre per la devozione verso lo stesso santo.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "273200", "revid": "239497", "url": "https://it.wikipedia.org/wiki?curid=273200", "title": "Domus de janas", "text": "Le domus de janas sono tombe preistoriche scavate nella roccia tipiche della Sardegna prenuragica. \nSi trovano sia isolate, che in grandi raggruppamenti formati anche da pi\u00f9 di 40 tombe. A partire dal Neolitico recente fino all'Et\u00e0 del Bronzo antico (4400\u20132000 a.C.) queste strutture contraddistinguevano tutte le zone dell'isola, ad eccezione della Gallura. \nNe sono state scoperte pi\u00f9 di 2.400, circa una ogni chilometro quadrato, e si ipotizza che molte rimangano ancora da trovare. Sono spesso collegate tra loro a formare dei veri e propri cimiteri sotterranei, con in comune un corridoio d'accesso (\"dromos\") ed un ingresso a volte molto spazioso e con un soffitto alto.\nIn italiano il termine in lingua sarda \"domus de janas\" (variante meridionale) \u00e8 stato tradotto in \"case delle fate\". Le \"domus de janas\" in altre zone dell'isola sono conosciute anche con il nome di \"forrus\", \"forreddus\", \"concheddas\", \"grutas\".\nDatazione.\nGli archeologi sostengono che le prime domus de janas siano state scavate intorno alla met\u00e0 del IV millennio a.C. durante il periodo in cui sull'isola si svilupp\u00f2 la \"Cultura di San Ciriaco\" (Neolitico recente 3400-3200). Con la \"Cultura di Ozieri\" (Neolitico finale 3200-2800) si diffusero in tutta la Sardegna (ad eccezione di gran parte della Gallura). Le genti di cultura Ozieri erano laboriose e pacifiche, dedite all'agricoltura e con una particolare religione che aveva una corrispondenza nelle lontane isole Cicladi. Adoravano il \"Sole\" e il \"Toro\", simboli della forza maschile, la \"Luna\" e la \"Madre Mediterranea\", simboli della fertilit\u00e0 femminile. Statuine stilizzate della Dea Madre sono state ritrovate in queste sepolture e nei luoghi di culto.\nLe diverse architetture.\nLe grotticelle sono state edificate su costoni in cui affiorava la roccia viva, una vicino all'altra cos\u00ec da formare nel tempo delle vere e proprie necropoli. Anche se presenti in altri siti mediterranei, sull'isola acquistano un carattere di unicit\u00e0 e straordinariet\u00e0 per l'accurata lavorazione, per i caratteristici aspetti architettonici e le ricche decorazioni che richiamano quelle che furono le \"case dei vivi\" (ma su scala ridotta, si pensa, pi\u00f9 o meno alla met\u00e0), dando una precisa idea di come in realt\u00e0 fossero costruite le case dei paleosardi cinquemila anni fa. Si possono perci\u00f2 trovare grotticelle a forma di capanna rotonda con il tetto a forma di cono, ma anche con spazi rettangolari e a tetto spiovente, provviste di porte e di finestre. Le pareti poi venivano spesso ornate con simboli magici in rilievo, rappresentanti corna taurine stilizzate, spirali ed altri disegni geometrici. Piuttosto numerose sono infatti le rappresentazioni naturalistiche o schematiche della testa taurina, o delle sole corna, che \u00ab\"testimoniano il culto di una divinit\u00e0 principio di rigenerazione per i defunti in quanto simbolo della vita e della potenza fecondatrice. Accanto alla decorazione in rilievo compare anche quella incisa e quella dipinta, quest'ultima documentata in particolare nella celebre tomba di Mandra Antine di Thiesi. Compaiono motivi lineari e geometrici, quali zig-zag, spirali, dischi, talvolta di grande valore simbolico\"\u00bb.\nInumazione.\nSeguendo particolari riti, il defunto veniva trasferito da quella che durante la sua vita fu la sua casa abituale, in un'altra casa, secondo un antico principio ideale - proprio di queste genti - che presupponeva la continuit\u00e0 eterna dell'essere umano.\nI corpi venivano deposti in posizione fetale e - si pensa - venissero dipinti con ocra rossa, cos\u00ec come le pareti della tomba stessa. Accanto alle spoglie venivano deposti oggetti di uso comune facenti parte del corredo terreno del defunto e si pensa anche che venisse lasciato del cibo per il viaggio ultraterreno. Nel tempo i corredi funebri venivano rimossi per far luogo a nuove deposizioni e questa usanza ripetuta nei secoli ha impedito una miglior conoscenza del fenomeno e per questa ragione le ipotesi che le domus de janas fossero destinate ad un unico gruppo familiare resta non provata.\nL'archeologo Giovanni Lilliu su questo argomento ha scritto che: \u00ab ...\"i cadaveri erano sepolti, non di rado, sotto bianchi cumuli di valve di molluschi. Ma tutti portando con s\u00e9 strumenti e monili della loro vita terrena: punte di frecce di ossidiana, coltelli e asce di pietra, ma anche collane, braccialetti ed anelli di filo di rame ritorto, e tante ceramiche\"\u00bb. Altre ipotesi sostengono che il corpo veniva lasciato all'aperto per scarnificarsi e solo dopo, quando era ridotto ad uno scheletro, veniva riposto nelle grotticelle.\nL'utilizzo nel tempo.\nPer quelle \"domus\" pi\u00f9 complesse gli archeologi pensano ad un disegno costruttivo unitario seguendo una particolare planimetria a forma di \"T\" o a forma di croce. L'accesso \u00e8 costituito da un lungo corridoio che immette in una anticella per poi raggiungere una cella centrale sulla quale si affacciano le varie cellette funerarie. Oltre alla cultura di San Ciriaco e a quella di Ozieri, anche le successive culture prenuragiche utilizzarono le \"domus de janas\". Sporadicamente furono occupate anche durante la Civilt\u00e0 nuragica ed in et\u00e0 storica. Il caso pi\u00f9 conosciuto e quello della necropoli di Sant'Andrea Priu a Bonorva utilizzata come chiesa in periodo romano e poi in quello bizantino quando fu pi\u00f9 volte intonacata e dipinta con affreschi dedicati alle storie della Vergine, alla vita di Cristo e degli apostoli.\nI vari complessi sepolcrali.\nI raggruppamenti pi\u00f9 consistenti sono il complesso ipogeico di \"Anghelu Ruju\" presso Alghero, costituito da 36 ipogei, quello di Montessu a Villaperuccio, quello di Sant'Andrea Priu, nei dintorni di Bonorva, quello di Puttu Codinu a Villanova Monteleone. Altre presenze di \"Domus de janas\" non meno importanti per estensione ed interesse archeologico si trovano in altre aree della Sardegna. Alcuni di essi, come per esempio il complesso ipogeico di Pimentel in Trexenta, non sono stati completamente scavati e sono ancora parzialmente interrati.\nDi seguito alcuni tra i pi\u00f9 importanti siti.\nEsistono poi numerosi siti minori (alcuni privati) sparsi per la Sardegna, come ad esempio Coa de Campus nel comune di Baunei (Nu), Su Tancau-Sa Murta nel comune di Lotzorai (Nu) e quelle di Santo Stefano nel comune di Oschiri (Ss).\nBibliografia.\nBibliografia in PDF"}
{"id": "273201", "revid": "2225", "url": "https://it.wikipedia.org/wiki?curid=273201", "title": "Good Night &amp; Good Luck", "text": ""}
{"id": "273202", "revid": "110157", "url": "https://it.wikipedia.org/wiki?curid=273202", "title": "Crocifissa", "text": "Origine e diffusione.\nEtimologicamente, deriva dal latino \"crucifixus\", \"inchiodato sulla croce\", \"messo in croce\"; da un lato, fa riferimento alla crocifissione di Ges\u00f9, dall'altro riflette il culto del Santissimo Crocefisso (proprio del Sud Italia, in particolare di Sicilia e Puglia, dove il nome \u00e8 infatti maggiormente diffuso). Per semantica, Crocifissa pu\u00f2 essere accostato ai nomi Croce e Stauros.\nOnomastico.\nL'onomastico viene celebrato il giorno del Venerd\u00ec Santo. Si ricordano comunque con questo nome anche una santa, Maria Crocifissa Di Rosa, fondatrice della congregazione delle Ancelle della Carit\u00e0, commemorata il 15 dicembre, e due beate, Maria Crocifissa Curcio, fondatrice della congregazione delle Carmelitane Missionarie di Santa Teresa del Bambin Ges\u00f9, ricordata il 4 luglio, e Maria Crocifissa Satellico, badessa clarissa, ricordata l'8 novembre."}
{"id": "273204", "revid": "2151968", "url": "https://it.wikipedia.org/wiki?curid=273204", "title": "Dafne (nome)", "text": "Origine e diffusione.\nDeriva dal nome greco dell'alloro, \u03b4\u03b1\u03c6\u03bd\u03b7 (\"daphne\"), ed \u00e8 quindi analogo per significato a nomi quali Laura, Laurel e Kelila.\nIl nome \u00e8 presente nella mitologia greca con la figura di Dafne, una bellissima ninfa che per sfuggire alle mire del dio Apollo si fece trasformare in una pianta d'alloro; la sua storia \u00e8 narrata in diverse opere di autori quali Ovidio, Stazio, Dante, Petrarca e D'Annunzio, che ne hanno aiutato la diffusione. Anche la forma maschile, meno diffusa, \u00e8 di tradizione classica, essendo portata da Dafni, figlio di Ermes cantato da Teocrito e Virgilio, nonch\u00e9 dal protagonista maschile del romanzo di Longo Sofista \"Gli amori pastorali di Dafni e Cloe\".\nIn Italia il nome \u00e8 accentrato, per oltre la met\u00e0 dei casi, in Emilia-Romagna (mentre altrove nel Nord e nel Centro si trova anche nella forma \"Daphne\"). In inglese il nome \u00e8 usato, nella forma \"Daphne\", sin dalla fine del XIX secolo.\nOnomastico.\nIl nome \u00e8 adespota, non essendovi sante che lo portano. L'onomastico pu\u00f2 essere festeggiato il 1\u00ba novembre, per la ricorrenza di Ognissanti."}
{"id": "273206", "revid": "1762097", "url": "https://it.wikipedia.org/wiki?curid=273206", "title": "Daniele", "text": "Origine e diffusione.\nDeriva dal nome ebraico \u05d3\u05b8\u05bc\u05e0\u05b4\u05d9\u05b5\u05bc\u05d0\u05dc (\"Daniyyel\") che, composto dalle radici \"dan\" (\"giudice\"), \"-i\" (\"mio\") ed \"El\" (\"Dio\"), pu\u00f2 essere interpretato come \"Dio \u00e8 il mio giudice\".\nA proposito delle sue varianti, va detto che la forma \"Daniello\" era pi\u00f9 tipica dell'onomastica antica (si potrebbe fare un paragone con \"Raffaele\"/\"Raffaello\", con l'alternanza del suffisso \"-ele/-ello\"), mentre la forma Danilo rappresenta una variante originariamente slava del nome. La variante \"Daniel\", infine, \u00e8 un recente prestito dell'onomastica inglese. L'ipocoristico serbo e croato \"Danko\", inoltre, \u00e8 condiviso con il nome Gordan.\n\u00c8 un nome di tradizione biblica, portato dal profeta Daniele, autore dell'omonimo libro dell'Antico Testamento, e inoltre Daniele \u00e8 anche un angelo menzionato nell'apocrifo Libro di Enoch. Nell'Inghilterra medievale il nome si diffuse - nella forma \"Daniel\" - proprio grazie alla figura del profeta; verso il XV secolo il suo uso era molto diminuito, ma venne riportato in voga dai Puritani con la Riforma protestante; negli Stati Uniti rimase ininterrottamente fra i quindici nomi maschili pi\u00f9 usati dal 1972 al 2008.\nOnomastico.\nL'onomastico pu\u00f2 essere festeggiato in memoria di numerosi santi, alle date seguenti:"}
{"id": "273209", "revid": "5695", "url": "https://it.wikipedia.org/wiki?curid=273209", "title": "Debora", "text": "Origine e diffusione.\nDeriva dall'ebraico \u05d3\u05b0\u05d1\u05d5\u05b9\u05e8\u05b8\u05d4 (\"Deborah\"), adattato in greco come \u0394\u03b5\u03b2\u03b2\u03c9\u03c1\u03b1 (\"Debbora\") e in latino come \"Debbora\"; il significato del nome \u00e8 \"ape\", lo stesso di Melissa.\nSi tratta di un nome biblico, portato nell'Antico Testamento da Debora, profetessa e unica donna a far parte dei giudici d'Israele (Gc), oltre che dalla balia di Rebecca (Gn).\nIl nome \u00e8 stato a lungo comune fra gli ebrei, e venne usato per la prima volta in inglese dai Puritani, dopo la Riforma protestante. Si \u00e8 affermato in Italia inizialmente nel primo dopoguerra, grazie alla popolarit\u00e0 di varie attrici cos\u00ec chiamate, in particolare Deborah Kerr, e delle protagoniste di varie successive \"telenovela\", e poi di nuovo a partire dal 1968, per il successo della canzone di Fausto Leali \"Deborah\"; \u00e8 attestato per pi\u00f9 della met\u00e0 dei casi in Toscana ed Emilia-Romagna, e per il resto disperso in Nord Italia.\nOnomastico.\nL'onomastico pu\u00f2 essere festeggiato il 1\u00ba novembre, in memoria della gi\u00e0 citata Debora, profetessa dell'Antico Testamento."}
{"id": "273211", "revid": "1980365", "url": "https://it.wikipedia.org/wiki?curid=273211", "title": "Demetrio (nome)", "text": "Origine e diffusione.\nDeriva dal greco \u0394\u03b7\u03bc\u03ae\u03c4\u03c1\u03b9\u03bf\u03c2 (\"Demetrios\"), un nome teoforico riferito alla dea greca dell'agricoltura e della fecondit\u00e0 Demetra; il significato pu\u00f2 essere quindi interpretato come \"sacro a Demetra\", \"dedicato a Demetra\", \"relativo a Demetra\", \"appartenente a Demetra\" o anche \"figlio di Demetra\".\nIl nome venne portato da diversi santi dei primi secoli, nonch\u00e9 da alcuni re macedoni e seleucidi, e giunse in latino nella forma \"Demetrius\" (venendo per\u00f2 portato sempre da persone di origine greca od orientale). In Italia il nome \u00e8 abbastanza raro, eccetto che in Sicilia e nelle regioni del Sud in cui \u00e8 in uso il rito greco, specie in Calabria (nel quale caso, la diffusione \u00e8 da imputare al culto di san Demetrio, megalomartire). La forma \"Dimitri\", di stampo slavo e diffusasi in Italia per vie letterarie o per moda esotica, \u00e8 invece pi\u00f9 concentrata in Toscana ed Emilia-Romagna; oltre che in italiano, \u00e8 entrata in uso anche in altre lingue fra cui inglese e francese.\nOnomastico.\nL'onomastico si pu\u00f2 festeggiare in memoria di numerosi santi, alle date seguenti:"}
{"id": "273213", "revid": "47767", "url": "https://it.wikipedia.org/wiki?curid=273213", "title": "Urbano", "text": "Origine e diffusione.\nDeriva dal tardo soprannome e poi nome personale latino \"Urbanus\", tratto dall'identico aggettivo che significa \"cittadino\", \"abitante della citt\u00e0\" (da \"urbs\", \"citt\u00e0\"), diametralmente opposto ad altri nomi quali Rustico, Villano e Pagano; in senso figurato pu\u00f2 anche voler dire \"dai modi urbani\", \"educato\". Secondariamente, questo nome potrebbe anche derivare dal gentilizio di epoca repubblicana \"Urbanius\", di origine non latina e dall'etimologia sconosciuta.\nQuesto nome, che \u00e8 presente anche nella Bibbia (un uomo cos\u00ec chiamato viene citato da san Paolo nella lettera ai Romani, ), venne portato da ben otto papi.\nIn Italia \u00e8 distribuito nel centro-nord, con maggior frequenza in Emilia-Romagna, Veneto e Toscana, e ha dato origine a vari cognomi quali \"Urbani\"; la sua diffusione \u00e8 sostenuta dal culto dei vari santi cos\u00ec chiamati, in particolare sant'Urbano I, ma va notato che gi\u00e0 negli anni 1950 era diventato raro.\nOnomastico.\nL'onomastico si pu\u00f2 festeggiare in memoria di vari santi, alle date seguenti:\nSi ricordano inoltre con questo nome anche vari beati:"}
{"id": "273216", "revid": "1451528", "url": "https://it.wikipedia.org/wiki?curid=273216", "title": "Selvaggia", "text": ". \nOrigine e diffusione.\nRiprende il termine italiano \"selvaggia\", ed \u00e8 quindi analogo per significato al nome Sverre.\nEtimologicamente \"selvaggio\" deriva, tramite il provenzale antico \"salvatge\", dal latino \"silvaticus\", che vuol dire \"silvestre\", \"abitante della selva\", \"che proviene dalla selva\", origine condivisa anche dai nomi Silvia, Silvana, Silvestra e Silveria, tutti riconducibili alla radice \"selva\" (\"selva\", \"bosco\", \"foresta\"). Per semantica \u00e8 inoltre affine al nome norvegese.\nA dispetto del significato poco gentile, il nome \u00e8 ancora usato, per quanto scarsamente, e prevalentemente in Toscana; ci\u00f2 \u00e8 dovuto alla figura di \"Selvaggia\", la donna cantata da Cino da Pistoia nel XIII secolo (forse identificabile con Selvaggia dei Vergiolesi).\nOnomastico.\nNon esistono sante che portano questo nome, che quindi \u00e8 adespota; l'onomastico pu\u00f2 essere festeggiato in occasione di Ognissanti, il 1\u00ba novembre. "}
{"id": "273217", "revid": "767487", "url": "https://it.wikipedia.org/wiki?curid=273217", "title": "Anello commutativo", "text": "In algebra, un anello commutativo \u00e8 un anello in cui la moltiplicazione \u00e8 commutativa. In altre parole, se \"a\" e \"b\" sono elementi dell'anello allora \"a\"\u00d7\"b\"=\"b\"\u00d7\"a\".\nMolte strutture usate in matematica risultano essere anelli commutativi; il ramo dell'algebra che studia questi oggetti \u00e8 denotato generalmente con algebra commutativa.\nEsempi.\nAnelli non commutativi.\nUn anello non commutativo \u00e8 un anello in cui esistono almeno due elementi formula_2 e formula_3 tali che formula_4. Ad esempio:\nPropriet\u00e0.\nUn elemento \"a\" che divide lo zero (cio\u00e8 diverso da 0 e tale che esiste \"b\" diverso da 0, con \"ab\" = 0) \u00e8 detto divisore dello zero. Un anello commutativo con unit\u00e0 e privo di divisori dello zero \u00e8 detto dominio di integrit\u00e0: l'anello: Z, Q, R e C sono domini di integrit\u00e0. I domini d'integrit\u00e0 sono anelli con propriet\u00e0 simili a quelle di Z."}
{"id": "273221", "revid": "125366594", "url": "https://it.wikipedia.org/wiki?curid=273221", "title": "Viviana", "text": "Origine e diffusione.\n\u00c8 il femminile del nome latino latino imperiale \"Vivianus\", basato su \"vivus\" (\"vivo\", \"che ha vita\").\nVanno fatte alcune precisazioni sulle forme inglesi: al maschile, il nome \"Vivian\" \u00e8 attestato a partire dal Medioevo, mentre il suo uso al femminile \u00e8 pi\u00f9 recente, e pu\u00f2 costituire un'anglicizzazione di \"B\u00e9binn\" oppure una variante di \"Vivien\". Quest'ultimo (che coincide fra l'altro con la forma francese maschile di \"Vivianus\") \u00e8 un nome che venne adoperato da Alfred Tennyson nella sua opera \"Idilli del re\", dove \u00e8 portato dalla dama del lago: non \u00e8 del tutto certo da dove Tennyson abbia preso questo nome, potrebbe essere tanto un derivato di \"Vivienne\" (la forma francese femminile di \"Viviana\") quanto di \"Ninian\".\nOnomastico.\nL'onomastico viene festeggiato il 2 dicembre in ricordo di santa Viviana o Bibiana, martire a Roma."}
{"id": "273225", "revid": "767487", "url": "https://it.wikipedia.org/wiki?curid=273225", "title": "Eduard Gans", "text": "Nato a Berlino da una rinomata famiglia di banchieri ebrei, nel 1816 inizia a studiare giurisprudenza a Berlino con Friedrich Carl von Savigny, nel 1817 prosegue i suoi studi a Gottinga con Gustav Hugo e li conclude ad Heidelberg nel 1819 con Anton Friedrich Justus Thibaut (1772-1840). \nNel 1819 fond\u00f2 il circolo studentesco ebraico \"Verein f\u00fcr Kultur und Wissenschaft des Judentums\" (Associazione per [lo studio] della cultura e della scienza ebraiche) da cui nacque il movimento culturale chiamato Wissenschaft des Judentums.\nNel 1820, al termine degli studi, torn\u00f2 a Berlino dove si dedic\u00f2 attivamente all'impegno politico-culturale per la emancipazione degli ebrei.\nSolo dopo il battesimo cristiano, avvenuto a Parigi il 12 dicembre 1825, si apriranno per Gans le porte della Facolt\u00e0 di Giurisprudenza di Berlino, prima come professore straordinario (marzo 1826) e poi con l'ordinariato (1828).\nIn quel periodo la scuola storica del diritto, guidata da Friedrich Carl von Savigny (1779-1861), era al suo apice.\nNel frattempo Gans aveva trovato in Hegel il suo maestro e mentore, e grazie alla sua formazione hegeliana tendeva a considerare e a trattare il diritto in una prospettiva storica, per cui applic\u00f2 il suo metodo ad una particolare branca della disciplina: il diritto di successione. \nLa sua opera maggiore \"Erbrecht in weltgeschichtlicher Entwicklung\" (1824, 1825, 1829 e 1835) \u00e8 di immenso valore non solo per la sua estensiva analisi dei fatti ma anche per il modo ammirevole con cui \u00e8 presentata la teoria generale dell'evoluzione degli istituti giuridici.\nNel 1830, e in seguito nel 1835, Gans visit\u00f2 Parigi, e strinse una stretta amicizia con i maggiori esponenti della cultura e della critica letteraria del luogo. La liberalit\u00e0 di vedute, specie in materia politica, attir\u00f2 su Gans il sospetto e l'attenzione del governo Prussiano, che proib\u00ec un suo corso di lezioni sulla storia degli ultimi cinquant'anni (pubblicato come \"Vorlesungen \u00fcber die Geschichte der letzten f\u00fcnfzig Jahre\", Leipzig, 1833-1834).\nGans mor\u00ec improvvisamente in seguito a un colpo apoplettico il 5 maggio 1839. \nBibliografia.\nOpere di Eduard Gans:\n\"\u00dcber R\u00f6misches Obligationenrecht, insbesondere \u00fcber die Lehre von den Innominatcontracten und dem jus poenitendi\", Heidelberg, Mohr und Winter, 1818.\n\"Scholien zum Gajus\", Berlin, F. Dummler, 1821.\n\"Das Erbrecht in weltgeschichtlicher Entwicklung\", Berlin/Stuttgart, 1824-1835, 4 voll.\n\"Vermischte Schriften, juristischen, historischen, staatswissenschaftlichen und \u00e4sthetischen Inhalts\", Berlin, 1834, 2 voll.\n\"R\u00fcckblicke auf Personen und Zust\u00e4nde\", Berlin, Verlag von Veit und Co., 1836.\n\"Philosophische Schriften\", hrsg. und eingeleitet von Horst Schr\u00f6der, Glash\u00fctten im Taunus, Verlag Detlev Auvermann, 1971.\n\"Naturrecht und Universalgeschichte\", hrsg. von Manfred Riedel, Stuttgart, Kletta-Cotta, 1981\n\"Eduard Gans (1797-1839). Hegelianer \u2013 Jude \u2013 Europ\u00e4er. Texte und Dokumente\", hrsg. von Norbert Waszek, Frankfurt am Main, Peter Lang Verlag, 1991.\n\"Naturrecht und Universalrechtsgeschichte. Vorlesungen nach G. W. F. Hegel\", hrsg. und eingeleitet von Johann Braun, T\u00fcbingen, Mohr-Siebeck, 2005.\n\"Briefe und Dokumente\", hrsg. und eingeleitet von Johann Braun, T\u00fcbingen, Mohr Siebeck, 2011.\n\"Storia della rivoluzione francese\". Il corso di storia contemporanea del semestre estivo 1828, nella trascrizione di Felix Mendelssohn Bartholdy, testo tedesco e traduzione italiana a cura di Corrado Bertani, in appendice \"Le lezioni di storia degli ultimi cinquant'anni (1833-1834)\", Soveria Mannelli, Rubbettino, 2011 (ISBN 978-88-498-2844-3).\nLetteratura critica:\nBERTANI, CORRADO, \"Eduard Gans (1797-1839) e la cultura del suo tempo. Scienza del diritto, storiografia, pensiero politico in un intellettuale hegeliano\", Napoli, Guida, 2004.\nCORRADO BERTANI, \"Eduard Gans e i problemi del diritto internazionale\", in \u00abMateriali per una storia della cultura giuridica\u00bb, dicembre 2004, n. 2, pp. 261-294. \nBL\u00c4NKNER, REINHARD \u2013 GERHARD G\u00d6HLER \u2013 NORBERT WASZEK (Hrsg.), \"Eduard Gans (1797-1839). Politischer Professor zwischen Restauration und Vorm\u00e4rz\", Leipzig, Leipziger Universit\u00e4tsverlag, 2002.\nBRAUN, JOHANN, \"Judentum, Jurisprudenz und Philosophie. Bilder aus dem Leben des Juristen Eduard Gans (1797-1839)\", Baden-Baden, Nomos Verlagsgesellschaft, 1997.\nREISSNER, HANNS G\u00dcNTHER, \"Eduard Gans. Ein Leben im Vorm\u00e4rz\", T\u00fcbingen, J.C.B. Mohr (Paul Siebeck), 1965.\nNorbert Waszek, \"Eduard Gans: una critica hegeliana a von Savigny\", in: Soggetto, natura, cultura, a cura di Giuseppe Cantillo e Anna Donise. Napoli, Luciano Editore, 2007, pp. 169-190. ISBN 88-6026-073-6."}
{"id": "273228", "revid": "38671", "url": "https://it.wikipedia.org/wiki?curid=273228", "title": "Analisi spettroscopica", "text": ""}
{"id": "273229", "revid": "1318658", "url": "https://it.wikipedia.org/wiki?curid=273229", "title": "Soluzione di Fowler", "text": "La soluzione di Fowler, conosciuta anche come \"Kali Arsenicosum\" o \"Kali arseniatum\", \u00e8 una soluzione all'1% di arseniato biacido di potassio (IUPAC: diidrogenoarsenato (V) di potassio) usato come medicamento o ricostituente. Fu scoperto nel 1786 e prescritto per una serie di disturbi per oltre 150 anni.\nLa sua formula chimica \u00e8 KH2AsO4.\nA causa della natura velenosa e cancerogena dei composti inorganici dell'arsenico, la soluzione di Fowler \u00e8 pericolosa sia a breve termine sia in uso prolungato. Effetti collaterali documentati della cura con la soluzione di Fowler sono:"}
{"id": "273233", "revid": "7336", "url": "https://it.wikipedia.org/wiki?curid=273233", "title": "Triacetato", "text": ""}
{"id": "273234", "revid": "767487", "url": "https://it.wikipedia.org/wiki?curid=273234", "title": "Kurt Wilhelm Marek", "text": "Biografia.\nIl giovane Marek cominci\u00f2 la propria esperienza di giornalista come critico di teatro e letteratura per vari periodici tedeschi. Scelse di scrivere sotto lo pseudonimo di \"C.W. Ceram\" per distanziare se stesso dal precedente lavoro di propagandista del Regime nazista. Durante la Seconda Guerra mondiale, fu infatti membro del \"Propagandatruppe\". Lo pseudonimo C.W. Ceram fu ricavato leggendo alla maniera etrusca il proprio cognome, da destra a sinistra. Da soldato venne catturato e sfrutt\u00f2 la prigionia per leggere. Fu in questi anni che ebbe l'idea, derivatagli dalla lettura di testi storici ed archeologici, di un libro che racchiudesse e presentasse in maniera molto semplice le esperienze vissute dagli archeologi e le emozioni delle scoperte. Stava prendendo forma \"Civilt\u00e0 sepolte. Il romanzo dell'archeologia\" (orig. \"G\u00f6tter, Gr\u00e4ber und Gelehrte. Roman der Arch\u00e4ologie\" \"D\u00e8i, tombe e studiosi. Il romanzo dell'archeologia\"), certamente il suo libro pi\u00f9 famoso.\nUna volta liberato, a fine guerra, torn\u00f2 alla sua professione di giornalista ma ormai l'idea di un libro di quel genere gli prendeva molto tempo in ricerca e lettura delle informazioni necessarie, anche tramite l'incontro con specialisti di varie discipline per meglio comprendere, e riportare in maniera semplice, ci\u00f2 di cui avrebbe parlato nel libro. Quest'ultimo fu rifiutato da vari editori e usc\u00ec infine nel 1949 stampato dallo stesso Ceram, prima in Germania e poi via via tradotto in molte lingue; nel 1952 usc\u00ec in Italia. Dovunque fu un enorme successo.\nNegli anni seguenti scrisse numerosi altri libri archeologici di successo utilizzando lo stesso stile con il quale aveva creato \"Civilt\u00e0 sepolte\". Ad esempio \"Civilt\u00e0 al sole\", dedicato ai principali scavi archeologici e con un ricco corredo di fotografie, e \"Il libro delle rupi\", dedicato alla scoperta del regno ittita, e vari altri.\nCome curatore, fece pubblicare \"Una donna a Berlino\", il diario anonimo di una donna tedesca stuprata dalle truppe sovietiche dell'Armata Rossa.\nStile narrativo.\nSeppur ormai datati, i testi di Ceram si distinguono per una sistematica organizzazione del testo e per il loro stile narrativo che li rendono, ancora oggi, un perfetto rito di passaggio per chiunque intende avvicinarsi per la prima volta alla scienza dell'archeologia. Lo stesso Ranuccio Bianchi Bandinelli, nella sua prefazione a \"Civilt\u00e0 sepolte\", afferm\u00f2 \"\"Attratto dal lato romanzesco, il lettore finir\u00e0 per trovarsi arricchito di una prospettiva storica, che spesso manca alla nostra media cultura.\" definendolo anche \"libro di piacevole divulgazione, che attira il lettore con quel tanto di avventuroso che accompagna ogni grande scoperta del passato\"\".\nLe opere dell'autore (si ricordi, giornalista, non archeologo) sono inoltre elevate di livello grazie alla sua meticolosa ricerca ed attenzione ai particolari tanto che, pur mantenendo una scrittura scorrevole e piacevole, non cade mai in grossolani errori tanto meno nella colpa di inserire elementi di fantasia."}
{"id": "273236", "revid": "767487", "url": "https://it.wikipedia.org/wiki?curid=273236", "title": "Il secondo tragico Fantozzi", "text": "Il secondo tragico Fantozzi \u00e8 un film del 1976 diretto da Luciano Salce. \u00c8 il secondo capitolo della saga incentrata sulle vicende dell'impiegato Ugo Fantozzi, ideato ed interpretato da Paolo Villaggio.\nIl film sembra quasi formare un \"continuum\" con il precedente, con il quale condivide in parte l'origine, vale a dire i libri \"Fantozzi\" e \"Il secondo tragico libro di Fantozzi\".\nTrama.\nIn piena notte Fantozzi \u00e8 solo in ufficio a fare uno straordinario: in realt\u00e0 sta coprendo le uscite notturne del \"Duca Conte\" Semenzara, suo superiore. Quando \u00e8 ormai mattina, mentre sta per tornare a casa, viene suo malgrado riportato di peso alla scrivania dai suoi colleghi in entrata al lavoro. La signora Silvani, suo amore impossibile, si \u00e8 sposata con il geometra Calboni.\nIl Duca Conte Semenzara, appassionato di gioco d'azzardo, sorteggia Fantozzi per accompagnarlo al casin\u00f2 di Monte Carlo. Il viaggio non sar\u00e0 affatto positivo: il ragioniere viene umiliato dal suo superiore, costretto a fare tutto il viaggio aggrappato al soffitto della cabina del treno, quindi al casin\u00f2 deve subire le ossessioni scaramantiche del Duca Conte. In un momento di libert\u00e0, Fantozzi gioca alla roulette e riesce a vincere ben 700 000 lire, ma il Semenzara si appropria del denaro, concedendosi diversi lussi e lasciando Fantozzi al verde per il viaggio di ritorno.\nInsieme all'amico e collega Filini, Fantozzi partecipa a una battuta di caccia in una zona apparentemente sconosciuta, ma che invece si rivela molto affollata. A causa della mancanza di selvaggina, la situazione degenera e i cacciatori iniziano a combattersi l'un l'altro, con attrezzature diverse in base al censo.\nFantozzi e tutti i dipendenti della Megaditta sono invitati al varo della nuova turbonave aziendale. Madrina della manifestazione \u00e8 la Contessa Serbelloni Mazzanti Vien dal Mare, un'imbranata nobildonna, che dopo diversi tentativi falliti di lanciare e rompere la tradizionale bottiglia di champagne sulla fiancata della nave (che colpisce due volte Fantozzi), finisce per amputare un dito a un arcivescovo con un'accetta. La sera tutti i dipendenti sono invitati a cena nella lussuosa villa della Contessa: Fantozzi e Filini hanno qualche problema col cane della contessa, un feroce alano che li costringe a rifugiarsi su un albero. Per farsi perdonare dell'incidente, la contessa invita Filini e Fantozzi al tavolo d'onore: Fantozzi si distingue per la totale mancanza di galateo, arrivando ad ingoiare in un sol boccone un tordo intero e dei pomodorini roventi. Infuriato, Fantozzi fugge con una Maserati Ghibli, ma la bestia lo raggiunge e lo tiene asserragliato dentro la vettura per una settimana intera, conteggiata come ferie.\nInferocito per le ferie perse ingiustamente, Fantozzi si finge malato per marinare il lavoro. Un vicino di casa gli regala tre biglietti per il circo. Dopo averci pensato su per una notte intera, decide di andare di soppiatto con un travestimento, ma qui viene subito smascherato dal suo superiore Lobbiam.\nIl potente Guidobaldo Maria Riccardelli, superiore di Fantozzi e grande appassionato di cinema d'essai, obbliga da anni dipendenti e famiglie a recarsi periodicamente al cineforum aziendale per visionare film noiosi e interminabili. Fantozzi si rivela l'unico non ruffiano tra i suoi colleghi e subisce le angherie del direttore; approfittando di un momento di malcontento dei suoi colleghi, cavalca il dissenso e si ribella al professore, picchiandolo e tenendolo in ostaggio. La polizia infine costringe Fantozzi e i suoi ad arrendersi e a liberare il professore, il quale, per punizione, costringe tutti gli impiegati a reinterpretare tutti i sabati la scena principale del suo film preferito.\nUn giorno la signora Pina parte con Mariangela in treno per partecipare al funerale di un remoto parente. Fantozzi, insieme a Filini e Calboni, approfitta per un'uscita notturna, finendo in un night club (l'\"ippopotamo\") pieno di prostitute. I tre si concedono costosi lussi, tutti a spese di Fantozzi. A fine serata Calboni, l'unico ad aver conquistato una donna, viene scoperto dalla Silvani e rompe con lei.\nLa signorina Silvani, infuriata per il tradimento del marito, propone a Fantozzi di partire insieme per Capri e passare le vacanze di Natale insieme. Licenziatosi dalla Megaditta e abbandonati bruscamente moglie e figlia, Fantozzi parte con la signorina Silvani in una tragica luna di miele, costretto a spendere un'enorme somma in un lussuoso albergo e per impressionare la donna, venendo tristemente sfrattato da Calboni. Ormai distrutto da questa ennesima delusione, decide di suicidarsi dal Salto di Tiberio, e viene ripescato da dei pescatori di Torre Annunziata, rivenduto alla Findus e messo sul mercato come cernia surgelata, fortunatamente acquistato \"tutt'intero\" dalla moglie.\nAlla Vigilia di Natale, Fantozzi riprende a malincuore il suo m\u00e9nage familiare. La serata viene interrotta dalla telefonata del Mega Direttore Galattico, che offre a Fantozzi il reintegro in azienda a patto che ricominci dal gradino pi\u00f9 basso, ovvero come parafulmine.\nProduzione.\nCast.\nA differenza del primo film, dove era doppiato da Gianni Marzocchi, in questo film l'attore che interpreta il geometra Calboni, Giuseppe Anatrelli, recita con la propria voce.\nRiprese.\nIl film \u00e8 stato girato tra Roma, Civitavecchia e Capri. Tra le ambientazioni prettamente capitoline, la residenza dove si svolge la cena di gala \u00e8 Villa Miani a Monte Mario; l'albergo delle sequenze capresi, \u00e8 in realt\u00e0 l'Hotel delle Nazioni nel rione Trevi; la stazione ferroviaria che ricorre pi\u00f9 volte nella trama, \u00e8 quella di Roma Ostiense; la scalinata utilizzata per il rifacimento de \"La corazzata Kotionkin\" \u00e8 la scalea Bruno Zevi, di fronte alla Galleria nazionale d'arte moderna e contemporanea; infine \"L'ippopotamo\", il locale dove Fantozzi, Filini e Calboni trascorrono la serata da scapoli, era in verit\u00e0 un piano-bar \"in auge\" nella \"movida\" romana dell'epoca, il \"Capriccio\" di via Liguria.\nLa cerimonia del varo della nave, presieduta dalla Contessa Serbelloni Mazzanti Vien dal Mare, \u00e8 girata nel porto di Civitavecchia, mentre il pronto soccorso dove san Michele Arcangelo invita Fantozzi a farsi ricoverare per partorire, dopo averlo ritrovato (nella finzione cinematografica) in provincia di Agrigento, \u00e8 invece l'ex clinica \"Madonna delle Rose\" in via Alessandro Manzoni a Fonte Nuova, in provincia di Roma.\n\"La corazzata Kotiomkin\".\n\"La corazzata Kotiomkin\" \u00e8 il film fittizio ispirato parodisticamente a \"La corazzata Pot\u00ebmkin\". La sequenza vede il professor Guidobaldo Maria Riccardelli, interpretato da Mauro Vestri, imporre ai suoi impiegati la ripetuta visione di vecchi film d'autore, che lui venera. Una sera gli impiegati sono costretti a perdersi la partita di calcio - per recarsi al cineforum del professore. Il tragitto di Fantozzi da casa al luogo della proiezione \u00e8 accompagnato nel film da una radiocronaca di Nando Martellini, che il ragioniere ascolta con un apparecchio portatile: il commento di Martellini fu realizzato appositamente per il film.\nDurante la proiezione il pubblico \u00e8 inquieto, poich\u00e9 gli impiegati si scambiano notizie sull'esito della partita; il direttore si illude che questo fermento sia dovuto ad un maggior interesse per la pellicola. Dopo quest'ennesima proiezione de \"La corazzata Kotiomkin\", durante il consueto dibattito, giunge lo storico giudizio di Fantozzi, che ha finalmente deciso di ribellarsi e porre fine alla questione, pronunciando una delle frasi pi\u00f9 celebri della saga dedicata al ragioniere:\nGli impiegati si ribellano, prendendo in ostaggio il direttore, picchiandolo, mettendolo in camicia di forza e costringendolo suo malgrado a vedere film di basso livello culturale: \"Giovannona Coscialunga\", \"L'esorciccio\" e l'immaginario poliziottesco \"La polizia s'incazza\", dopo averlo fatto inginocchiare sui ceci ed aver dato fuoco davanti ai suoi occhi alle bobine di pellicola della sua copia personale del film.\nNon essendo possibile utilizzare scene originali de \"La corazzata Pot\u00ebmkin\" di Sergej M. \u0116jzen\u0161tejn, uno dei capolavori del cinema russo d'avanguardia, in fase di sceneggiatura si decise di farne una parodia. Il nome del regista venne opportunamente modificato: Sergej M. \u0116jzen\u0161tejn divenne \"Serghei M. Einstein\". Le scene della scalinata Pot\u00ebmkin di Odessa visibili nel film furono girate dal regista Luciano Salce sulla Scalea Bruno Zevi, di fronte alla Galleria nazionale d'arte moderna e contemporanea, e la pellicola venne \"maltrattata\" per ottenere un effetto di invecchiamento. Il famigerato \"occhio della madre\" \u00e8 quello dell'attrice italiana Alba Maiolini. La colonna sonora \u00e8 tratta dalla \"Promenade\" di \"Quadri da un'esposizione\" di Modest Petrovi\u010d Musorgskij.\nInoltre il film russo non \u00e8 lungo come si lascia intendere: per dare pi\u00f9 credibilit\u00e0 all'esasperazione degli impiegati, \"La corazzata Kotiomkin\" \u00e8 composta da ben diciotto bobine, quando in realt\u00e0 \"La corazzata Pot\u00ebmkin\" dura soltanto 75 minuti.\nDistribuzione.\nData di uscita.\nLe date di uscita internazionali sono state:\nIl film \u00e8 stato redistribuito nelle sale italiane dalla Eagle Pictures, con un nuovo restauro in 2K, dal 2 al 4 novembre 2015."}
{"id": "273237", "revid": "465169", "url": "https://it.wikipedia.org/wiki?curid=273237", "title": "L.A. Woman", "text": "L.A. Woman \u00e8 il sesto album dei Doors, pubblicato nell'aprile del 1971; fu prodotto da Bruce Botnick e dai Doors per l'etichetta discografica Elektra/Asylum Records. \"L.A. Woman\" \u00e8 anche il titolo di uno dei brani dell'album.\nNel 2003 la rivista \"Rolling Stone\" ha inserito l'album al 362\u00ba posto della sua lista dei 500 migliori album.\nDescrizione.\n\"L.A. Woman\" \u00e8 l'ultimo disco registrato dai Doors prima della morte del leader e cantante Jim Morrison, ed \u00e8 considerato il loro album pi\u00f9 blues. Fu realizzato dopo l'allontanamento del precedente produttore, Paul A. Rothchild, sostituito da Bruce Botnick. I primi demo del materiale dell'album furono registrati negli studi Sunset Sound Recorders, poi la band si trasfer\u00ec in uno studio nel seminterrato del loro quartier generale Doors Workshop. La maggior parte dei pezzi fu registrata in presa diretta, escluse alcune parti di tastiera sovraincise. Il disco fu ultimato in poche settimane.\nI singoli estratti da questo album furono \"Love Her Madly\" (Lato B: \"(You Need Meat) Don't Go No Further\") e \"Riders on the Storm\" (Lato B: \"The Changeling\"), che si piazzarono rispettivamente alla posizione 11 e 14 nelle classifiche del tempo, mentre l'album raggiunse la posizione numero 9.\nI pezzi pi\u00f9 rappresentativi dell'album col tempo sono diventati la lunga title-track, \"L.A. Woman\", che celebra il glamour di Los Angeles, \"Love Her Madly\" e \"Riders on the Storm\", e \"The Changeling\" e \"L'America\".\nCon \"L.A. Woman\" i Doors conquistarono l'ottavo disco d'oro consecutivo che successivamente divent\u00f2 di platino, ed entrarono nella storia come prima rock'n roll band statunitense capace di produrre 8 dischi d'oro e di platino consecutivi.\nProduzione.\nDopo l'allontanamento del loro storico produttore Paul A. Rothchild (che, contrariamente a quanto si disse allora, amava \"Riders on the Storm\" ma non sopportava la svolta commerciale di canzoni come \"Love Her Madly\" che definiva \"musica da cocktail\"), nel novembre 1970 i Doors e l'ingegnere del suono Bruce Botnick iniziarono la produzione dell'album allo studio \"The Doors Workshop\" di Los Angeles. Botnick utilizz\u00f2 il vecchio banco mixer a otto piste dello studio Sunset Sound Recorders. Jim Morrison registr\u00f2 la maggior parte delle sue parti vocali nella stanza da bagno dello studio per ottenere un suono \"pi\u00f9 pieno\". Alla registrazione del disco presero parte anche due musicisti esterni: il bassista di Elvis Presley Jerry Scheff, e Marc Benno, ex chitarrista ritmico di Leon Russell.\nI Doors andarono in tourn\u00e9e prima di aver completato l'album, un giro breve di sole due date. \nIl primo concerto si tenne a Dallas, Texas, l'11 dicembre. Il secondo ebbe luogo al \"Warehouse\" di New Orleans, in Louisiana, il 12 dicembre 1970, durante il quale Morrison collass\u00f2 sul palco (Il batterista John Densmore raccont\u00f2 l'incidente nella sua autobiografia \"Riders on the Storm\").\nDopo lo show, egli si incontr\u00f2 con Ray e Robby, e insieme decisero di non esibirsi pi\u00f9 dal vivo a causa dello stato di salute fisica e mentale di Morrison. Quando il disco fu finalmente pubblicato, nell'aprile 1971, ricevendo un plauso quasi unanime della critica, Morrison si era ormai gi\u00e0 trasferito a Parigi, dove sarebbe morto tre mesi dopo, il 3 luglio 1971.\nMusica.\nL'album contiene in maggioranza brani blues, potenti come \"The Changeling\" e \"Been Down So Long\" (il cui titolo si ispira a quello del romanzo di Richard Fari\u00f1a \"Been Down So Long It Looks Like Up to Me\"), lenti e sonnacchiosi come \"Cars Hiss By My Window\" (il cui testo \u00e8 stato definito da alcuni critici come una della rappresentazioni \"pi\u00f9 allucinanti e desolate di una situazione post-scopata\"), e gli otto minuti della vivace e ritmata title track \"L.A. Woman\". Spicca anche una cover di \"Crawling King Snake\" del bluesman John Lee Hooker, ultima delle reinterpretazioni da parte della band di classici blues dopo \"Back Door Man\" di Willie Dixon, \"Who Do You Love?\" di Bo Diddley, \"Little Red Rooster\" di Howlin' Wolf, e altre cover eseguite nei concerti. Ma sono presenti anche composizioni che esulano dal blues, come \"L'America\", la quale abbraccia la psichedelia, i ritmi pop di \"Love Her Madly\" di Robby Krieger, e i brani sperimentali \"The Wasp (Texas Radio &amp; The Big Beat)\" e \"Riders on the Storm\". In \"Hyacinth House\", Ray Manzarek suona all'organo una citazione della famosa \"Polacca in La bemolle maggiore op. 53\" del compositore polacco Fryderyk Chopin.\nCome in tutti gli album dei Doors, i testi hanno un ruolo fondamentale. In \"L.A. Woman\" Morrison dice addio alla sua amata Los Angeles: poco dopo la registrazione si rec\u00f2 a Parigi, lasciando Los Angeles per non tornarvi mai pi\u00f9. In \"L'America\", brano scritto durante le sessioni dell'album \"The Soft Parade\" per la colonna sonora di un film di Michelangelo Antonioni (\"Zabriskie Point\") ma poi non utilizzato dal regista, si narra di un viaggio nell'America Latina attraverso la storia della scoperta dell'America, mentre \"Hyacinth House\" parla della solitudine. La poesia surrealista \"The Wasp\", che celebra la nascita del rock and roll e le radio texane di rhythm &amp; blues, cede il passo a \"Riders on the Storm\".\nCopertina.\nLa copertina dell'album ritrae i membri della band, da sinistra a destra: Manzarek, Densmore, Krieger e Morrison, con quest'ultimo che volle apparire pi\u00f9 piccolo e basso rispetto agli altri e con il suo look barbuto da poeta boh\u00e9mien pi\u00f9 maturo, ormai lontano da quello del sex symbol di pochi anni prima. Oltre a giocare sul cambiamento fisico e psicologico, l'immagine del nuovo Morrison racchiudeva alla perfezione l'autodistruzione del proprio mito messa in atto da Jim stesso, dal concerto di Miami (nel quale era stato accusato di aver mostrato genitali che nessuno vide mai), e la sua intenzione di mettersi alla pari dei compagni, quasi a sminuire la figura di leader che i mass media gli avevano affibbiato sin dagli inizi. La foto \u00e8 virata in giallo, su sfondo rosso porpora. La scelta di Morrison di essere rappresentato in copertina senza artifici o trucchi di sorta era in voluto contrasto con la Elektra Records a cui conveniva la sua immagine da idolo delle teenager. Infatti, nel novembre '70, in previsione del mercato natalizio, la Elektra, in mancanza di un nuovo album della band, aveva immesso sul mercato una raccolta di tredici \"hits\" dei Doors, intitolata semplicemente \"13\", pubblicata senza la loro approvazione. La copertina mostrava una classica foto dei Doors prima maniera, in cui campeggiava l'immagine di un Jim Morrison senza barba, ritratto assai pi\u00f9 grande degli altri nello stile della copertina del primo album. La cosa fece infuriare soprattutto Morrison, che per rappresaglia minacci\u00f2 di lasciare l'etichetta."}
{"id": "273238", "revid": "1048993", "url": "https://it.wikipedia.org/wiki?curid=273238", "title": "Giovanni Battista Viotti", "text": "In suo onore si svolge ogni anno a Vercelli, a partire dal 1950, il Concorso internazionale di musica G.B. Viotti. \nBiografia.\nLa formazione piemontese.\nViolinista italiano, compositore e impresario teatrale, nacque nel 1755 da una famiglia di umili origini a Fontanetto Po, nella parte piemontese dell'allora Regno di Sardegna. Il piccolo Giovanni Battista ebbe modo di manifestare presto il proprio talento musicale, stimolato dall'interesse per la musica del padre, Felice Viotti, sposato con Maddalena Milano. Questi faceva il fabbro ferraio ma si dilettava a tenere serate musicali in casa, dove suonava il corno da caccia, e aiut\u00f2 Giovanni Battista nei primi decisivi anni di formazione. Condotto nel 1766 da un certo signor Giovanni Pavia a suonare per una festa religiosa a Strambino (o Ivrea), fu notato dal vescovo, monsignor Francesco Ror\u00e0, che gli consigli\u00f2 di trasferirsi a Torino per studiare presso la casa della Marchesa di Voghera.\n Qui fu preso sotto la protezione del figlio della Marchesa, il principe Alfonso Dal Pozzo della Cisterna, che affid\u00f2 l'educazione musicale del giovane Giovanni Battista dapprima al violinista Celoniati (probabilmente Carlo Antonio) e successivamente a Gaetano Pugnani. Quest'ultimo, allievo di Giovanni Battista Somis, erede della tradizione violinistica italiana risalente ad Arcangelo Corelli, fu nominato primo violino della cappella di corte nel 1770, ricoprendo per contratto anche l'incarico di primo violino e direttore dell'orchestra del Teatro Regio. Riconosciuto come unico suo maestro dallo stesso Viotti, Pugnani trasmise un'importante eredit\u00e0 culturale al giovane Giovanni Battista, soprattutto per la predilezione per un trattamento particolarmente espressivo del violino. Si pensa che in seguito il giovane Viotti abbia proseguito la sua formazione da autodidatta, prevalentemente nella composizione, poich\u00e9 si separer\u00e0 dal suo maestro principale Pugnani in via definitiva nel 1781. Il primo incarico professionale di Viotti risale alla stagione 1773-1774, in cui compare tra i violini dell'orchestra del Teatro Regio; due anni dopo, il 27 dicembre 1775, venne assunto come \u00absoprannumerario\u00bb nell'orchestra di corte e fu confermato il marzo successivo. Durante il periodo torinese Viotti tenne probabilmente numerose accademie private, anche se la prima testimonianza risale al 1778, secondo una recensione della Gazzetta di Torino.\nI viaggi in Europa.\nIl basso stipendio ricevuto alla Cappella Reale e la volont\u00e0 di \u00abforgiare sempre pi\u00f9 il [...] talento\u00bb probabilmente lo indussero a intraprendere nel 1780 una tourn\u00e9e europea al fianco di Pugnani, suonando dapprima a Ginevra e Berna. I concerti tenuti in Svizzera e la fama ottenuta stimolarono Viotti a proseguire il viaggio, esibendosi a Dresda presso il Principe elettore di Sassonia Federico Augusto III, e a Berlino, nell'aprile 1780, al cospetto di Federico II e del principe Federico Guglielmo, col quale ebbe \u00abl'onore [...] di far musica sovente\u00bb. Dopo Berlino ritroviamo Viotti in Polonia, presso Stanislao II Augusto Poniatowski, e a San Pietroburgo, dal gennaio 1781 per quasi dieci mesi, durante i quali si esibisce a corte, al cospetto di Caterina II, e in concerti pubblici. Una breve tappa a Berlino consent\u00ec a Viotti di dare alle stampe il suo primo concerto per violino in La maggiore, poi ripubblicato a Parigi come No. 3; questa tappa segn\u00f2 la sua separazione definitiva da Pugnani, che segu\u00ec la via di Torino mentre Viotti si avvi\u00f2 verso Parigi.\nIl primo periodo parigino.\nIn virt\u00f9 di una forte stabilit\u00e0 del sistema produttivo in mano al re, Parigi vantava un'attivit\u00e0 operistica continuativa, un florido mercato editoriale e un'ampia attivit\u00e0 concertistica, pubblica e privata. Tali ragioni spinsero moltissimi musicisti stranieri a raggiungere la capitale. In particolare i violinisti italiani (Antonio Bartolomeo Bruni, Felice Giardini, Gaetano Pugnani, Giuseppe Cambini, Giovanni Mane Giornovichi, ecc.) trovarono un ambiente particolarmente sensibile e ricettivo, e Viotti, grazie alle sue formidabili qualit\u00e0 di concertista e di compositore, non fece fatica a imporsi come la personalit\u00e0 violinistica dominante. Inserito probabilmente nel circuito concertistico dal Baron de Bagge, noto violinista amatore, Viotti apparve per la prima volta al \"Concert Spirituel\" il 17 marzo 1782, ottenendo un grandissimo successo, e per due stagioni vi suon\u00f2 ben 27 volte, non mancando di tenere accademie private e concerti \"au benefice de...\", fino al ritiro definitivo dall'agone pubblico nel settembre 1783. Sempre nel 1782 fu iniziato in Massoneria nella Loggia parigina \"Saint-Jean d'\u00c9cosse\". In questa situazione conobbe il violoncellista Jean-Louis Duport, sulla cui tecnica dell'archetto egli ebbe grande influenza. Forse una maggiore sicurezza economica o la volubilit\u00e0 del pubblico parigino lo spinsero a dedicarsi all'attivit\u00e0 esecutiva negli ambienti privati e a corte; diresse l'orchestra del principe di Rohan-Gu\u00e9men\u00e9e e probabilmente quella del principe di Soubise, per poi entrare, nel gennaio 1784, al servizio di Maria Antonietta a Versailles. L'impegno di musicista di corte e la possibilit\u00e0 di avere sottomano un'orchestra intensificarono la sua attivit\u00e0 compositiva, con la produzione di numerosi concerti per violino e di musica da camera. Dopo un periodo in cui si dedic\u00f2 verosimilmente alla composizione e all'insegnamento, nel 1789 inizi\u00f2 per Viotti un'intensa carriera di impresario teatrale, che lo accompagner\u00e0 per tutta la vita con esiti non sempre felici: personaggio ben conosciuto negli ambienti importanti della capitale e nome di rilievo al Concert de la Loge Olympique e al Concert spirituel \u2014 dove nel 1787 furono presentate due sue Sinfonie Concertanti \u2014, dopo aver tentato di ottenere la direzione dell'Op\u00e9ra nel 1789 entr\u00f2 a far parte della direzione del Th\u00e9\u00e2tre de Monsieur. Grazie al patrocinio del Conte di Provenza e insieme a L\u00e9onard Auti\u00e9, primo parrucchiere della regina, Viotti rese il Monsieur un'istituzione di prestigio e destinata a incidere profondamente nella realt\u00e0 teatrale della citt\u00e0: con tre compagnie di canto \u2014 una per l'opera francese, una per la com\u00e9die e il vaudeville, e una per l'opera italiana \u2014 e un'orchestra fra le prime della capitale, il teatro difese il valore dell'opera italiana e fu sede di importanti esecuzioni strumentali.\nI periodi inglese e tedesco.\nNel luglio 1792, travolto dall'incalzare della Rivoluzione e reo di essere amico della regina e straniero, Viotti dovette lasciare la direzione del teatro \u2014 che nel frattempo si era trasferita dal palazzo delle Tuileries alla Salle de la Foire de Saint-Germain, prima, e alla Salle de la rue Feydeau, poi \u2014 e partire alla volta di Londra.\nA Londra Viotti riprese l'attivit\u00e0 concertistica, anche grazie alla fama che lo aveva preceduto nel Regno Unito e ai contatti che aveva tenuto con Johann Peter Salomon, impresario lungimirante che fece di tutto per assicurarsi i migliori talenti che venivano da Oltralpe (M.me Mara, J. L. Dussek, N-J. H\u00fcllmandel, F. Janiewicz). Dopo il debutto il 7 febbraio 1793 agli Hanover Square Concerts, Viotti rimase fuori continente fino al 1798, a parte un breve e pericoloso (per via della situazione politica) viaggio a Fontanetto nello stesso anno per la morte della matrigna. A Londra leg\u00f2 con William e Margaret Chinnery una stretta e sincera amicizia che durer\u00e0 per tutta la vita, e si dedic\u00f2 all'attivit\u00e0 concertistica, esibendosi nei pi\u00f9 prestigiosi palcoscenici e nei circoli privati pi\u00f9 importanti, tra cui quello del principe di Galles. Grazie alla sua aspirazione imprenditoriale nel 1794 ottenne l'incarico di \"acting manager\" del King's Theatre (Opera House at Haymarket), assumendosi la responsabilit\u00e0 della programmazione concertistica, e nel 1797 successe a W. Cramer come direttore d'orchestra; in questa sede ebbe modo di entrare in contatto con Franz Joseph Haydn, ai cui \"benefit concerts\" suon\u00f2 pi\u00f9 volte. Tuttavia la situazione economica non era delle migliori e Viotti decise di intraprendere, forse su indicazione di W. Chinnery, la via del commercio di vini e liquori, ritenuto pi\u00f9 redditizio di altre attivit\u00e0 inerenti alla sfera musicale. Per pi\u00f9 di un anno Viotti spese le giornate diviso tra il commercio e la musica, dedicando i fine settimana ai Chinnery e ai loro parties musicali.\nLa frequentazione di luoghi sospetti come la locanda \"Crown and Anchor Inn\", l'essere stato legato a personaggi simpatizzanti la Rivoluzione e la presenza di lettere che testimoniavano un rapporto ancora frequente con la Francia furono tra le cause che, nel marzo 1798, portarono il governo britannico a espellere Viotti dall'Inghilterra per sospetto giacobinismo. Viotti scrisse una vibrante dichiarazione di protesta sul Times e si imbarc\u00f2 il 10 marzo per Schenefeld (Pinneberg), nei pressi di Amburgo, dove visse per quasi due anni, rifiutando di esibirsi in pubblico e dedicandosi all'attivit\u00e0 di insegnamento e di composizione. In questo periodo, preso dallo sconforto e dalla nostalgia, scrisse il \"Pr\u00e9cis de la vie\", scritto autobiografico che affid\u00f2 a un diplomatico inglese di passaggio per l'Inghilterra e pubblic\u00f2 i \"Six duos concertans op. 5\" (B\u00f6hme), dedicati agli amici Chinnery, frutto \u00abdu loisir que le malheur me procure\u00bb e \u00abdict\u00e9s par la peine, d'autres par l'espoir\u00bb.\nNel luglio 1799 lasci\u00f2 la Germania e nel 1801 (forse prima) si rec\u00f2 a Londra, dove dedic\u00f2 le proprie energie esclusivamente al commercio di vini, che lo vide ripetutamente vacillare tra successi e dissesti finanziari; continu\u00f2 a comporre e suonare negli ambienti privati e per gli amici, ma si ritir\u00f2 quasi interamente dall'attivit\u00e0 concertistica. Viotti ritorn\u00f2 alla vita pubblica solo nel 1813, quando apparve, al fianco di Muzio Clementi e W. Cramer, nella lista dei fondatori della London Philharmonic Society, patrocinata dal duca di Cambridge, suo amico e dedicatario del concerto per violino No. 27. Tuttavia, l'esperienza della Philharmonic si rivel\u00f2 piuttosto amareggiante e, dopo qualche anno travagliato per l'esclusione dall'incarico di segretario-tesoriere e per i debiti accumulati nell'attivit\u00e0 commerciale, tent\u00f2 ancora la via di Parigi.\nDi nuovo a Parigi.\nNel 1818, grazie a una sua vecchia conoscenza, il \"Monsieur\" conte di Provenza ora divenuto Luigi XVIII, rilev\u00f2 il Th\u00e9\u00e2tre Italien e fu nominato direttore della tanto desiderata Op\u00e9ra (13 novembre 1819), ben trent'anni dopo dalla sua prima richiesta. Il conferimento di tale incarico dimostra come Viotti continuasse a godere di profondo credito da parte dell'ambiente francese, pur essendo lontano da Parigi. L'onere di amministrare due teatri, entrambi dipendenti dall'Acad\u00e9mie Royale de Musique, ma ciascuno dotato di un proprio complesso artistico autonomo, fu per Viotti forse un peso di cui aveva sottovalutato le responsabilit\u00e0. Oltre a ci\u00f2, a meno di quattro mesi dall'incarico, nel febbraio 1820 fu assassinato all'uscita dell'Op\u00e9ra il duca di Berry, nipote di Luigi XVIII. Viotti era a Londra, \u00ababsent pour ses propres affaires\u00bb, e questo gli provoc\u00f2 le antipatie del pubblico e dei reali. Inoltre la sala Favart, dove l'Accademia si era installata, era troppo angusta e il pubblico non nascondeva il proprio malcontento. Viotti dovette trasferire gli spettacoli da rue de Favart, nella sala del Th\u00e9\u00e2tre Louvois, e in rue P\u00e9letier poi. La volont\u00e0 di ergersi a impresario dovette scontrarsi con una serie di difficolt\u00e0 materiali quanto artistiche, aggravate dalla contingente situazione politica interna.\nIl ritorno in Inghilterra e la morte.\nCriticato anche come direttore dell\"Italien\", nel 1821 abbandon\u00f2 per sempre l'impresa teatrale per ritornare, nel 1823, a Londra, dai suoi amici Chinnery, e morire l'anno successivo nella loro casa al n. 5 di Barkey Street, in Portman Square. Fu sepolto nel cimitero della parrocchia di St. Marylebone. Successivamente la salma del compositore fu spostata al cimitero di Brockwood, nel Surrey.\nIl carisma e, al tempo stesso, la sensibilit\u00e0 musicale che Viotti manifestava si riflettevano nella sfera umana, creando amicizie durature come quelle con i Chinnery e H. de Montgeroult, e molti resoconti dell'epoca ne sottolineano l'idealismo e la lealt\u00e0. Viotti non fu certo l'impresario che resistette pi\u00f9 a lungo nella memoria dei parigini, ma come virtuoso e compositore riscosse sempre grandi successi, divenendo figura dominante sia nel panorama concertistico che in quello editoriale; i suoi allievi tesero a idealizzarlo e i suoi concerti furono modello artistico per i contemporanei.\nLa citt\u00e0 di Torino nel 1884 gli dedic\u00f2 una via nel centro della citt\u00e0.\nI violini.\nViotti possedette diversi violini costruiti da Antonio Stradivari:\nStile e importanza nella storia della musica.\nQuasi coetaneo di Mozart, che ne conobbe e apprezz\u00f2 alcune opere, la figura di Viotti \u00e8 indissolubilmente legata a quella del violino. Figlio della tradizione violinistica italiana (che annoverava gi\u00e0 \"mostri sacri\" quali Corelli, Vivaldi, Locatelli, Tartini), egli divenne emblema e modello della musica francese dell'epoca, in grado di unire i tratti pi\u00f9 virtuosistici della tecnica violinistica a una particolare cantabilit\u00e0 specificamente strumentale.Moltissime sono le testimonianze del tempo che sottolineano come il suo modo di suonare si distinguesse per \u00abthe [enchanting] sweetness and perfections of his tones\u00bb e a un \u00abdegree of power and energy\u00bb. Sebbene la carriera concertistica pubblica di Viotti fosse durata meno di dieci anni, il suo gusto, il tono, l'esecuzione e l'espressione, nonch\u00e9 un'originale concezione della forma musicale influenzarono un'intera generazione di violinisti e compositori come Rode, Baillot, Kreutzer e Beriot, che ne codificarono gli insegnamenti generando la cosiddetta scuola violinistica francese moderna.\nI precetti che egli fiss\u00f2 negli appunti per un metodo per violino furono ripresi nella \"M\u00e9thode de violon\" di Baillot, Rode e Kreutzer (1803) e in \"L'art du violon: nouvelle m\u00e9thode\" (1834) di Baillot. L'attivit\u00e0 esecutiva ispir\u00f2 in larga misura la produzione compositiva in cui sono evidenziate tutte le potenzialit\u00e0 tecniche ed espressive del violino.Il violinista e musicologo italiano Guido Rimonda ha affermato che Viotti \u00ab\u00c8 stato il padre dei violinisti moderni: diede vita all'arco ancora oggi in uso; svilupp\u00f2 enormemente la tecnica violinistica proponendo soluzioni inedite e di grande effetto, che costituirono gran parte dell'eredit\u00e0 passata a Paganini; infine, ma non certo meno importante, contribu\u00ec grandemente alla creazione della forma sonata, ovvero del vero e proprio concerto romantico\u00bb.\nA dispetto del suo interesse impresariale per l'opera, Viotti scrisse pochissima musica vocale: solo alcune arie composte per amici o arrangiate dai suoi concerti per violino per essere utilizzate come inserti operistici.\nI concerti per violino.\nIl corpus pi\u00f9 importante dell'opera di Viotti \u00e8 formato dai 29 concerti per violino: eccetto il primo (No. 3 in La maggiore), pubblicato a Berlino, i concerti sono scritti tra Parigi e Londra e riflettono l'intero sviluppo artistico e stilistico di Viotti. Dopo il suo arrivo a Parigi, Viotti abbandona i tratti tipicamente \u2018galanti\u2019 del primo concerto, per assorbire presto le influenze della musica d'Oltralpe, accentuando i tratti virtuosistici dello strumento solista e incrementando gli elementi drammatici attraverso continui cambi di registro e la ricerca di contrasti.\nGli ultimi sei concerti parigini (14-19), in particolare, dei quali solamente uno in tonalit\u00e0 maggiore, tendono a un afflato pre-romantico e fanno intravedere quella concezione coloristica dell'orchestrazione che si esprimer\u00e0 al meglio nella produzione londinese. I dieci ultimi concerti della sua produzione (20-29), in maggioranza in tonalit\u00e0 minore, scritti a Londra, riflettono la piena maturit\u00e0 dell'autore: pubblicati spesso posteriormente rispetto alla data di composizione \u2014 visto il successo che le relative trascrizioni per pianoforte avevano in Inghilterra \u2014 riflettono il gusto del pubblico inglese. In tali concerti, infatti, Viotti cede il passo all'elemento virtuosistico per approfondire altri elementi del discorso musicale, quali una maggior ricercatezza armonica, un allargamento della compagine orchestrale, una predilezione dell'elemento lirico e una sempre pi\u00f9 raffinata concezione dell'orchestrazione.\nL'elemento drammatico, caratterizzato dall'alternanza \"Solo-Tutti\", si trasfigura in un dialogo pi\u00f9 intimo tra i singoli strumenti dell'orchestra e tra questi e il solista. Il trattamento personalizzato di ogni strumento permette a Viotti di codificare differenti topoi dialogici, sondando un'infinita gamma di possibilit\u00e0 espressive che vanno a incidere anche su un'originale concezione della struttura formale. Nel primo movimento di concerto Viotti oscilla spesso tra bipartizione e tripartizione all'interno di una solida struttura a ritornelli, incurante di riprodurre con regolarit\u00e0 determinati schemi formali. Lo sviluppo \u00e8 luogo dove esibire passaggi di bravura, in antitesi con l'atmosfera assertiva dell'esposizione, e la ripresa, che spesso capovolge l'ordine di presentazione dei temi, \u00e8 sovente accorciata. Meno preoccupato dello sviluppo motivico come principio strutturale e unitario di un brano, Viotti concentra il proprio interesse sulle possibilit\u00e0 eloquenti che alcuni elementi strutturali possono produrre. Il tema, invece di essere sviluppato motivicamente, viene per di pi\u00f9 elaborato al fine di accentuarne l'efficacia espressiva; Viotti manipola gli inserti tematici tra una sezione e un'altra, aumentandoli e diminuendoli, cambiandone la posizione o eliminandoli. La punteggiatura, l'elemento dialogico e la tessitura concorrono a regolare l'andatura del brano, che si modella sui continui rapporti di tensione del \u2018gesto retorico\u2019.\nI tempi lenti centrali (spesso nella forma \"AABA\") si caratterizzano sovente per lo stile di Romanza, in cui l'elemento lirico del solista, spesso struggente e appassionato, viene evidenziato grazie a una sapiente coloratura dell'orchestra. La combinazione di elementi eruditi e popolareggianti sono peculiari dei movimenti finali (spesso in forma Rond\u00f2): tra ritmi di danza e arditi passaggi virtuosistici, Viotti esaspera il dialogo e il contrappunto tra solista e i componenti l'orchestra, conferendo un sapore drammatico a tutto il brano per mezzo di audaci modulazioni, contrasti tonali e passi di carattere eroico affidati al \"Tutti\".\nI concerti per violino di Viotti influenzeranno definitivamente tutta la letteratura violinistica posteriore, di stampo romantico. Tra i compositori pi\u00f9 famosi, si possono riscontrare fortissime influenze viottiane nei concerti per violino di Niccol\u00f2 Paganini: il secondo movimento del suo Secondo Concerto, per esempio, inizia in maniera quasi identica al secondo movimento del Concerto n. 24 di Viotti. Echi della cantabilit\u00e0 malinconica di Viotti, oltre che della sua scrittura violinistica, sono particolarmente evidenti anche nei concerti per violino di Beethoven e di Brahms. Di quest'ultimo, in particolare, \u00e8 rimasto famoso un commento entusiasta riguardo al Concerto n. 22 in la minore di Viotti, di cui il compositore tedesco disse: \"Questo Concerto... \u00e8 un pezzo magnifico, di mirabile libert\u00e0 d'invenzione; sembra che sia improvvisato e invece \u00e8 tutto magistralmente pensato e realizzato.\" Proprio a partire dalla cerchia musicale di Brahms questo concerto fu reso popolare, grazie alle esecuzioni del grande violinista J\u00f3zsef Joachim.\nLa musica da camera.\nLa predilezione del gesto retorico caratterizza anche la produzione quartettistica: se il primo violino spicca sovente per brillantezza e agilit\u00e0 virtuosistica, tuttavia i quartetti si rifanno alla ricca eredit\u00e0 strumentale italiana del quartetto concertante; pur con le dovute differenze tra opere giovanili e mature \u2014 soprattutto per quanto riguarda la tecnica della frase \u2014 Viotti non cede al modello del concerto per violino mascherato (\"Quatuor Brilliant\"), privilegiando l'elemento dialogico tra gli strumenti, principalmente nella forma \u2018a duetto\u2019. Ben elaborata \u00e8 l'idea di socialit\u00e0 che Viotti tende a far emergere tra i quattro strumenti, grazie al principio di una conversazione non intesa solo in termini di distribuzione del materiale tematico ma supportata dall'utilizzo coloristico della tessitura, al fine di esplorare tutte le pi\u00f9 variegate possibilit\u00e0 espressive e retoriche del medium.\nGli altri generi musicali presenti nella produzione di Viotti (i Trii per 2 violini e violoncello, i Duetti per violino, le sonate per violino o per pianoforte con accompagnamento), composti primariamente come musica da camera per circoli di amatori e spesso riarrangiati nelle forme pi\u00f9 varie, si rivelano talora alquanto maturi, con passaggi tecnici degni di nota e una rilevante ricercatezza tematica e di sonorit\u00e0 d'insieme."}
{"id": "273243", "revid": "2149408", "url": "https://it.wikipedia.org/wiki?curid=273243", "title": "Cassidy", "text": ""}
{"id": "273246", "revid": "196390", "url": "https://it.wikipedia.org/wiki?curid=273246", "title": "Impero austroungarico", "text": ""}
{"id": "273247", "revid": "726373", "url": "https://it.wikipedia.org/wiki?curid=273247", "title": "Cherudek", "text": "Cherudek, pubblicato per la prima volta nel 1997, \u00e8 un romanzo dello scrittore emiliano Valerio Evangelisti, della sua serie dell'inquisitore Eymerich.\nTrama.\nLa storia come di consueto nei romanzi di questa serie, si articola su tre trame:\nLe tre storie sono strettamente interconnesse, ma la connessione risulta chiara solo verso la fine del romanzo.\nCommento.\nA differenza di altri romanzi della serie di Eymerich, in questo Evangelisti ha optato per un'atmosfera surreale e allucinatoria, per cui tutta la prima parte del romanzo sembra pi\u00f9 la descrizione di un incubo che la narrazione di fatti (per quanto soprannaturali). Il romanzo, per ammissione dello stesso Evangelisti, attinge all'esperienza letteraria dello scrittore statunitense Philip K. Dick, in special modo ai suoi due romanzi pi\u00f9 psichedelici e deliranti, \"Le tre stimmate di Palmer Eldritch\" e \"Ubik\". Ma Evangelisti ha saputo dare un tono del tutto suo alla classica trama dickiana di realt\u00e0 illusorie e che cadono a pezzi: attingendo soprattutto alla patristica e a trattati teologici medievali (in alcuni casi esplicitamente citati nel testo), Evangelisti ha costruito un incubo del tutto personale.\nQuesta strutturazione onirica gli consente di scendere in profondit\u00e0 come mai prima nelle pulsioni che muovono la complessa personalit\u00e0 dell'inquisitore Eymerich, scissa tra una componente violenta, aggressiva e razionale, e una pi\u00f9 umana e compassionevole, perennemente sottomessa alla prima. Il fascino di Eymerich, in questo come in altri romanzi della serie, sta proprio nel fatto che l'inquisitore catalano \u00e8 in primis inquisitore di s\u00e9 stesso, e sospettoso delle stesse pulsioni che lo trasformano in spietato custode dell'ordine voluto da Santa Romana Chiesa.\nInoltre nel romanzo ritorna il tema dell'opposizione maschile/femminile gi\u00e0 presente nel primo episodio della serie, \"Nicolas Eymerich, inquisitore\": in questo caso, una delle figure importanti per comprendere la vicenda \u00e8 la dea pagana Ecate, la divinit\u00e0 greca che presiedeva alle strade durante la notte, la cui statua veniva posta in ogni incrocio, ed incuteva paura essendo la guida notturna dei morti. Ecate amava stare accanto al sangue versato; e i Greci usavano in un giorno di fine mese lasciare, di notte, agli incroci delle strade, un piatto con del cibo per la dea. Molte situazioni ricorrenti del romanzo si spiegano con le caratteristiche della dea (che viene incarnata nel romanzo dalle tre giovani donne, Bendis, Brimo e Nokya), prima tra tutte il legame col sangue versato (che nella vicenda abbonda). Inoltre, il fatto di essere una dea delle strade, e quindi dei viaggi, e della notte, si riconnette a tutta la questione della pianta della nebbiosa citt\u00e0 senza nome, la cui pianta ha occulti significati religiosi.\nCuriosit\u00e0.\nNel romanzo si fa spesso riferimento al Principe Nero, ovvero Edoardo di Woodstock, impegnato in quel momento nella guerra dei cent'anni; tuttavia il soprannome di Principe Nero non apparve nei documenti fino ad almeno due secoli dopo la sua morte, quindi i personaggi del romanzo non avrebbero potuto conoscerlo."}
{"id": "273253", "revid": "21079", "url": "https://it.wikipedia.org/wiki?curid=273253", "title": "Coprimo", "text": ""}
{"id": "273261", "revid": "712828", "url": "https://it.wikipedia.org/wiki?curid=273261", "title": "Jar'Kai", "text": ""}
{"id": "273264", "revid": "712828", "url": "https://it.wikipedia.org/wiki?curid=273264", "title": "Shien", "text": ""}
{"id": "273265", "revid": "712828", "url": "https://it.wikipedia.org/wiki?curid=273265", "title": "Sokan", "text": ""}
{"id": "273267", "revid": "1318658", "url": "https://it.wikipedia.org/wiki?curid=273267", "title": "Piazza dei Miracoli", "text": "La piazza del Duomo \u00e8 il centro artistico e turistico pi\u00f9 importante di Pisa. Annoverata fra i Patrimoni dell'Umanit\u00e0 dall'UNESCO dal 1987, vi si possono ammirare i quattro monumenti che formano il centro della vita religiosa cittadina, detti \"miracoli\" (cos\u00ec nominati da Gabriele D'Annunzio nell'espressione \"Prato dei Miracoli\", contenuta nel romanzo \"Forse che s\u00ec forse che no\", del 1910) per la loro bellezza e originalit\u00e0: la Cattedrale, il Battistero, il Campo Santo e il Campanile. Da ci\u00f2 deriva il nome popolare (e improprio) di Piazza dei Miracoli, diffusosi poi nel dopoguerra e ancora dopo nell'era del turismo di massa.\nTopografia.\nA differenza di altre citt\u00e0, il Duomo non sorge nel mezzo del centro storico, ma in una zona decentrata, pi\u00f9 precisamente l'angolo nord-ovest. Tale scelta deriva sia dall'espansione della vecchia citt\u00e0 altomedioevale, molto pi\u00f9 piccola e quindi come segno di potere, sia perch\u00e9 vicino all'arcivescovado e costruito sopra una precedente chiesa sempre intitolata a Santa Maria. Il mantenimento, insieme a quello del complesso monumentale, \u00e8 affidato fin dai tempi della sua costruzione all'Opera della Primaziale Pisana. I monumenti della piazza secondo alcuni sono disposti secondo lo schema della Bilancia zodiacale di cui la Torre \u00e8 il fulcro.\nLa piazza \u00e8 pedonalizzata ed \u00e8 ricoperta da un grande prato. Assunse l'aspetto definitivo solo nel XIX secolo, soprattutto ad opera dell'architetto Alessandro Gherardesca, che demol\u00ec alcune costruzioni preesistenti, innalz\u00f2 la nuova residenza capitolare (abbattuta nel 1863) e si interess\u00f2 al restauro dei celebri monumenti.\nStoria.\nLe edificazioni nella piazza non nascono nel medioevo. Sappiamo infatti che fu utilizzata gi\u00e0 dal periodo etrusco e sicuramente in quello romano. Infatti l'Ozzeri scorreva a ridosso della parte nord, mentre ad est si trovava un porto fluviale. L'intera area era un declivio verso, appunto, l'area portuale. Di epoca romana sono state ritrovate le fondamenta e parti di mosaico pavimentale di due domus nell'area tra la Cattedrale e il Campo Santo. Successivamente la piazza si trasforma dall'uso civile a quello sacro, probabilmente con la caduta dell'Impero romano d'Occidente e la contrazione della civitas. \u00c8 forse in questo periodo che il terreno viene approssimativamente appianato. Al periodo longobardo risalgono numerose sepolture su tutto il piazzale.\nIn epoca altomedioevale fu edificata una chiesa, intorno al X secolo, che si suppone fosse intitolata a Santa Maria. Tale chiesa era dotata di un battistero a s\u00e9 stante. Recenti scavi archeologici hanno mostrato come tale chiesa effettivamente sia esistita, ma mai completata. Un edificio di forma ottagonale le cui fondamenta si conservano all'interno del chiostro del Campo Santo, che era ritenuto essere il battistero di questa prima cattedrale \u00e8 stato invece fatto risalire al XIV secolo e quindi facente parte del Campo Santo stesso in una delle sue differenti fasi di costruzione.\nLa piazza per come la conosciamo inizia ad avere forma nel 1063 (1064 secondo il calendario in stile pisano vigente all'epoca) quando viene fondato il nuovo duomo della citt\u00e0 intitolato a Santa Maria Maggiore. Tale opera fu finanziata grazie all'impresa militare pisana in Sicilia, ai danni dei musulmani, guidata da Giovanni Orlandi appartenente alla famiglia Orlandi. All'epoca la zona rimaneva al di fuori delle mura per le quali era previsto un ampliamento realizzato poi nel 1156 dal console Cocco Griffi. Tre anni prima delle mura inizia anche la costruzione del nuovo Battistero, stavolta posto di fronte alla chiesa e con un diametro pari alla larghezza della facciata del duomo. La porta d'accesso delle mura \u00e8 la Porta del Leone, che si configura come uno dei principali punti d'accesso alla citt\u00e0. \nTale porta \u00e8 aperta nell'angolo nord ovest della piazza in una piccola area maggiormente fortificata e protetta da tre torri: Santa Maria, del Leone e di Catallo. Nel 1173 si inizia la costruzione del campanile. Verso la fine di questo secolo si inizia anche la costruzione della residenza dei canonici a sud del campanile, chiudendo cos\u00ec la piazza sul lato est. La piazza viene poi delimitata a sud dall'edificio dello Spedale Nuovo di Santo Spirito (occupato adesso dal museo delle sinopie) nel 1257 e a nord, a ridosso delle mura, dal Campo Santo (1277).\nLa disposizione dei tre principali edifici, le loro relazioni spaziali, la particolare configurazione e volumetria del Battistero sono oggetto di studio interdisciplinare, fra architettura, geometria, teologia.\nIl volto della piazza cambia profondamente durante il dominio mediceo della citt\u00e0: la Porta del Leone viene chiusa per sempre e l'area davanti a tale accesso viene concessa alla comunit\u00e0 ebraica per il loro cimitero; viene aperta una nuova porta chiamata, per l'appunto, Porta Nuova sul lato ovest della piazza lungo la strada davanti all'ospedale. Quest'ultimo viene totalmente modificato in stile fiorentino, perdendo ogni connotazione gotica originale.\nDurante tutto il periodo mediceo e lorenese furono edificati diversi edifici negli spazi liberi: venne costruito un altro edificio dei canonici a nord del campanile e quello a sud venne ampliato con la chiesa di San Ranierino e la casa dei Battezieri; il campanile stesso fu circondato da un muretto di collegamento tra i due edifici vicini; a ovest del Battistero vi era la casa dell'ortolano e il recinto del suo orto; sempre ad ovest, adiacente alle mura, c'era la Dogana, essa pure con il suo piccolo orto; a nord, tra il Campo Santo e la porta del Leone vi era la casa del becchino. Altri piccoli edifici sorgevano poi nell'area a sud della Cattedrale.\nDopo l'intervento di Alessandro Gherardesca, che contribu\u00ec alla formazione della piazza per come si presenta oggi, alla fine del XIX secolo si decise un ripristino alle presunte condizioni originali: pian piano vennero abbattuti tutti gli edifici sorti durante il dominio mediceo-lorenese dando cos\u00ec respiro alla piazza. Le ultime modifiche che vi sono state apportate si hanno solo all'inizio del XX secolo durante l'epoca fascista con il monumento alla Lupa di Roma nel pratino a nord del campanile, i diciassette cipressi piantati lungo l'estremit\u00e0 est della piazza in memoria di altrettanti militanti fascisti deceduti e l'apertura di due portelli ai fianchi di Porta Nuova. La colonna che sorregge la lupa proveniva dalla vicina cisterna demolita nel secolo precedente.\nFra il 1912 e il 1952 la piazza fu interessata dalla presenza dei binari e di una fermata dedicata della rete tranviaria di Pisa. Nel 2007 fu affidato, in conclusione ad una gara internazionale svoltasi in due fasi, a David Chipperfield il pi\u00f9 importante progetto dei 19 contenuti all'interno del PIUSS, riguardante l'area adiacente dell'ospedale Santa Chiara. La realizzazione era prevista entro il 2015 ma a causa dei ritardi del trasferimento di tutte le funzioni dell'ospedale presente verso quello di Cisanello al 2018 non \u00e8 ancora iniziato ancora alcun lavoro.\nMonumenti.\nLa disposizione dei monumenti, sebbene edificati in diverse epoche, non \u00e8 casuale: essi fanno parte di uno stesso progetto che includeva fin dall'inizio la chiesa, il battistero e il campanile secondo uno schema ben preciso. Quale esso fosse \u00e8 ancora oggetto di studi: alcuni ci ritrovano costellazioni (la Bilancia), altri invece riferimenti alla latitudine e longitudine. Diversamente invece Campo Santo e Spedale di Santo Spirito che furono costruiti come \"cornice\" alla piazza per assolvere ad alcuni obblighi.\nDuomo.\nIl cuore del complesso \u00e8 la Primaziale. Fondata nel 1063 e dedicata a Santa Maria Assunta, ma inizialmente nota come Santa Maria Maggiore, \u00e8 una chiesa a cinque navate col transetto a tre navate: architettonicamente \u00e8 composta da tre basiliche (corpo centrale e i due transetti). Non \u00e8 consacrata come basilica (l'unica basilica di Pisa \u00e8 San Piero a Grado). Essa \u00e8 anche il Duomo di Pisa, essendone la chiesa principale e sede arcivescovile, quindi una Cattedrale. Nel caso particolare di Pisa, essendo stato conferito il titolo di Primate di Corsica e Sardegna all'arcivescovo Daiberto da Papa Urbano II nel 1092, il Duomo di Pisa \u00e8 una Primaziale. Tale onorificenza rimane oggi soltanto formale.\nCominciata nel 1063 dall'architetto Buscheto, ha dato origine al distintivo stile Romanico pisano. La ricchissima decorazione comprende marmi multicolori, mosaici (importantissimo quello del catino absidale, eseguito da varie maestranze fra cui Cimabue) e numerosi oggetti di bronzo provenienti dal bottino di guerra, fra cui il Grifone utilizzato come acroterio est del tetto. Gli archi a profilo acuto fanno riferimento ad influenze musulmane e del meridione d'Italia, soprattutto la seconda Abbazia di Montecassino.\nLe porte sulla facciata in bronzo massiccio furono fuse da vari artisti riconducibili alla scuola di Fra Domenico Portigiani nel XVII secolo. Esse vengono a sostituire le originali porte distrutte dall'incendio che devast\u00f2 gran parte dell'interno della chiesa nel 1595. L'unica porta originale salvatasi \u00e8 la cosiddetta \"Porta di San Ranieri\", situata di fronte al campanile: essa venne fusa intorno al 1180 da Bonanno Pisano.\nL'interno \u00e8 rivestito di marmi bianchi e neri, ha un soffitto a cassettoni dorati e alcuni affreschi. Fu ampiamente ridecorato dopo l'incendio del 1595, che distrusse la maggior parte delle opere medievali; furono aggiunti allora gli altari laterali e i grandi dipinti lungo le pareti delle navate laterali.\nL'impressionante mosaico absidale del 1302, del Cristo in Maest\u00e0, affiancato dalla Vergine e da San Giovanni Evangelista, generalmente attribuito a Cimabue (ma che fu autore solo del San Giovanni), sopravvisse comunque all'incendio. La cupola in legno strutturale, all'intersezione della navata e del transetto, dall'inusitato profilo ellittico, fu decorata da Riminaldi con l'\"Assunzione della Vergine\". La leggenda vuole che Galileo abbia formulato la sua teoria sull\"'isocronismo del pendolo\" guardando l'oscillazione del lampadario per incenso che scendeva dal soffitto della navata. Il lampadario presente tutt'oggi, noto come Lampada di Galileo, non \u00e8 quello che vide all'epoca lo scienziato, ma risale a qualche anno dopo. L'originale lampada, molto pi\u00f9 piccola e semplice (e che quindi poteva oscillare col vento), \u00e8 oggi presente nel Campo Santo all'interno della cappella Aulla. Le impressionanti colonne granitiche in stile corinzio fra la navata e l'abside provengono dalla moschea di Palermo, bottino della battaglia nella \"Cala\" dai Pisani nel 1063.\nIl pergamo, capolavoro di Giovanni Pisano (1302-1310), sopravvissuto all'incendio, fu per\u00f2 smontato durante i lavori di restauro e non fu rimontato fino al 1926. Mostra nove scene del Nuovo Testamento, in formelle convesse, e si articola con grande libert\u00e0 nello spazio, costituendo un progresso formale notevolissimo rispetto ai pergami di Siena e del Battistero di Pisa, opera di Nicola Pisano, padre di Giovanni. Non essendoci documentazione di come fosse il pergamo prima dello smantellamento, esso \u00e8 stato ricostruito in una posizione diversa da quella originaria e, sicuramente, con le parti non nello stesso ordine e orientamento di come era stato pensato. \u00c8 assai probabile che la sua posizione originaria fosse vicino all'altare maggiore, addossato al coro, anch'esso sparito durante le ristrutturazioni. Quest'ultimo si trovava nella zona sotto alla cupola e il cui pavimento, in mosaico cosmatesco si \u00e8 conservato ai nostri giorni. Tale coro doveva assomigliare a quello della Basilica di San Clemente a Roma. Altri frammenti di pavimentazione cosmatesca si trovano sotto i marmi seicenteschi, nel particolare nella cappella della Madonna di Sotto gli Organi.\nParte integrante della Cattedrale erano i sarcofagi di epoca romana riutilizzati come sepolture di nobili ed eroi il primo, e pi\u00f9 bello, dei quali era quello utilizzato per la sepoltura di Beatrice di Lotaringia madre di Matilde di Canossa, morta nel 1076. I sarcofagi furono tutti traslati tra il XVIII e il XIX secolo in Campo Santo con l'eccezione di quello di Buscheto, tuttora presente in facciata.\nL'edificio, come la torre campanaria, \u00e8 sprofondato percettibilmente nel suolo, e alcuni dissesti nella costruzione sono ben visibili, come le differenze di livello tra la navata di Buscheto e il prolungamento ad opera di Rainaldo (le campate verso ovest e la facciata).\nBattistero.\nIl Battistero, dedicato a San Giovanni Battista, s'innalza di fronte alla facciata ovest del Duomo. L'edificio fu iniziato a met\u00e0 del XII secolo: \"1153 Mense Augusti fundata fuit haec...\" (Nel mese di agosto 1153 fu fondata...). Sostituisce un precedente battistero, pi\u00f9 piccolo, che si trovava a nord della Cattedrale. Fu costruito inizialmente in stile romanico da Diotisalvi e nella struttura originaria, voleva essere un misto tra l'Anastasis del Santo Sepolcro in Gerusalemme e la Moschea d'Omar, sempre in Gerusalemme e ritenuta all'epoca il Tempio di Salomone. \nPresenta una curiosa cupola troncoconica, come quella della chiesa degli Ospitalieri a Pisa, che copre solo il giro interno di pilastri (la tecnica costruttiva per una cupola emisferica o poligonale di grandi dimensioni, come a Firenze, era quasi ignota): originariamente la parte superiore era aperta lasciando un osculo, ma a differenza del Pantheon, da cui entrava la pioggia per andare a riempire il fonte battesimale, qui era solo simbolico, dato che il fonte \u00e8 privo di scarichi per l'acqua. \nIn epoca posteriore la cupola fu mascherata da un'altra calotta emisferica e l'osculo fu chiuso. Rimase incompiuto fino al XIV secolo, quando la loggia, il piano superiore e la cupola furono terminati in stile gotico da Nicola Pisano e il figlio Giovanni, modificando quindi il progetto di Diotisalvi. La struttura \u00e8 fortemente simbolica, infatti al suo interno presenta: 12 colonne come il numero degli apostoli; un fonte battesimale a 8 lati, numero che indica il giorno non creato, posta su 3 scalini, a simbolo del Padre del Figlio e dello Spirito Santo. \u00c8 il pi\u00f9 grande battistero in Italia: la sua circonferenza misura 107.25 m.\nL'interno, sorprendentemente semplice e privo di decorazioni, ha inoltre una eccezionale acustica (\u00e8 famoso in tutto il mondo l'eco che si forma e che ricorda il suono dell'organo). Spicca il pulpito, scolpito fra il 1255 e il 1260 da Nicola Pisano. Le scene sul pulpito e specialmente la figura dell'Ercole nudo e di Marina (nel bassorilievo con i 3 magi) mostrano bene come l'influsso classico rendesse Nicola un precursore del Rinascimento.\nCampanile.\nLa Torre di Pisa \u00e8 probabilmente la torre pi\u00f9 famosa del mondo, nonch\u00e9 un monumento universalmente noto. Iniziata nel 1173, cominci\u00f2 a inclinarsi sul lato prima che fosse completato il terzo ordine (1274), per via del suolo di limo sabbioso sul quale poggiano le fondazioni poco profonde, di solo tre metri. La costruzione continu\u00f2 comunque fino al completamento nel 1350, quando fu ultimata la cella campanaria e vi furono poste le sette campane, essendo la torre il campanile della cattedrale.\nSei degli otto piani sono circondati da una loggetta con archi a tutto sesto, che riprendono il motivo della facciata della cattedrale. L'altezza \u00e8 di circa 56 metri (nella parte di contropendenza), la pendenza di circa cinque metri rispetto alla verticale nel punto pi\u00f9 alto. In seguito ai restauri della fine del Novecento, che ne hanno assestato la pendenza, \u00e8 stata riaperta al pubblico, seppure con un accesso limitato e controllato.\nNon si conoscono con esattezza i vari architetti che hanno lavorato al campanile. Per anni era stato attribuita a Bonanno Pisano, negli stessi anni autore delle porte bronzee del Duomo, ma studi recenti confutano questa ipotesi e la attribuiscono piuttosto a Diotisalvi, gi\u00e0 autore del Battistero. Pare altres\u00ec che la cella campanaria sia stata opera di Giovanni Pisano nelle vesti, stavolta, di capomastro dell'Opera.\nCampo Santo.\nIl Campo Santo, noto anche come Camposanto monumentale o Camposanto vecchio, si trova al limite nord della Piazza. Si tratta essenzialmente di un cimitero cinto da mura. Si dice, secondo uno schema di \"leggenda di fondazione\" tipica di altri edifici simili in tutta Europa, che il Campo Santo sia nato intorno ad uno strato di terra portato dalla Terrasanta via nave dopo la Terza Crociata dall'arcivescovo Ubaldo Lanfranchi nel XII secolo.\nLa sua struttura, iniziata nel 1278 da Giovanni di Simone, \u00e8 quella di un chiostro oblungo in stile gotico fiorito, che per\u00f2 non fu completato fino al 1464, a causa della crisi provocata della sconfitta pisana nella battaglia della Meloria avvenuta nel 1284. Il muro esterno \u00e8 composto di 43 archi ciechi con due porte.\nI muri erano una volta affrescati: il primo affresco fu eseguito nel 1360, l'ultimo circa tre secoli pi\u00f9 tardi. Le \"Storie dell'Antico testamento\" di Benozzo Gozzoli (XV secolo) si trovavano nella galleria nord, mentre quella sud era famosa per le \"Storie della Genesi\" di Piero di Puccio (fine del XV secolo). L'affresco pi\u00f9 interessante \u00e8 il realistico Trionfo della Morte, opera di Buonamico Buffalmacco.\nIl 27 luglio 1944 una scheggia di bomba alleata provoc\u00f2 un inizio di incendio il quale, non potendo essere spento rapidamente a causa delle cisterne sotto vigilanza militare, fece scaturire un vero e proprio incendio che bruci\u00f2 le travi in legno del tetto del Campo Santo il quale collass\u00f2 arrecando ingenti danni alle opere custodite. Il piombo della copertura del tetto, fuso dal calore, danneggi\u00f2 gli affreschi in modo gravissimo. Dal 1945 ad oggi sono ancora in corso lavori di restauro, che fra l'altro hanno portato al recupero delle preziose sinopie oggi esposte nel Museo delle Sinopie, situato nell'antico ospedale del XIII secolo a sud della piazza.\nAltri edifici.\nIl complesso monumentale della piazza comprende altri tre edifici di particolare importanza.\nL'ex-Spedale di Santo Spirito, costruito seguendo la direzione di Giovanni di Simone durante il 1257. La struttura rettangolare venne costruita al fine di chiudere a sud la piazza. Pesantemente modificato negli anni, soprattutto durante il periodo di dominazione medicea, durante il quale vennero a perdersi le connotazioni gotiche, \u00e8 arrivato fino a noi come parte dell'attuale ospedale di Santa Chiara.\nAlcune aree dell'antico ospedale sono state date in gestione a terzi: una parte per anni \u00e8 stata utilizzata da un istituto di credito locale, mentre un'altra, quella centrale, fu restaurata e parzialmente ripristinata nella sua forma originale per accogliere il Museo delle sinopie (1979). Internamente sono ancora visibili le pareti dipinte a righe orizzontali bianche e nere, richiamando i marmi degli edifici sacri in romanico pisano, e le nicchie al pian terreno. La struttura superiore, che all'epoca dell'ospedale era in legno e serviva ai medici per assistere a distanza i malati di peste, chiaramente non esiste pi\u00f9. Del soffitto pre-restauri \u00e8 rimasto solo un piccolo pezzo, il resto fu rifatto in stile moderno.\nL'edificio che chiude la piazza ad est ha una storia molto complessa. Nato come residenza dei canonici del Duomo nel XII secolo conserva ben poco di questo periodo, essenzialmente una struttura a torre che oggi fa parte dell'angolo sud-est dell'edificio stesso e che reca nella sua pianta bassa delle volte affrescate con Ges\u00f9 Cristo e i simboli degli evangelisti.\nVarie furono le modifiche e le espansioni fatte negli anni, tra le quali l'aggiunta della chiesetta di San Ranierino (poi demolita nel XIX secolo) e, nel XVII secolo, la trasformazione dell'edificio in seminario diocesano. Nel 1784, col trasferimento del seminario, il palazzo pass\u00f2 a mani private diventando un'accademia di belle arti. Nel 1887 infine l'edificio torn\u00f2 ad una gestione religiosa divenendo un convento di suore di clausura. Infine, nel 1989, il palazzo fu acquistato dall'Opera del Duomo per trasformarlo definitivamente in museo, in modo da poter raccogliere le opere d'arte che fino ad allora erano custodite nei magazzini della fabbriceria.\nL'ultimo edificio di interesse si trova nel lato nord-est lungo le mura, a continuazione del Campo Santo, e si tratta del Palazzo dell'Opera del Duomo. Tale edificio, anch'esso molto modificato nei secoli, conserva parti antiche unite a moderne. Con lo spostamento degli uffici amministrativi e del Capitolo della Primaziale, dal 2014 parte del primo piano \u00e8 diventata visitabile e viene utilizzata per mostre temporanee. Nell'ingresso principale \u00e8 possibile vedere una pianta del complesso datata 1917 assieme ad alcune foto d'epoca. Altre parti visitabili sono nella libreria e nella biglietteria dove risultano ancora visibili parti di affreschi o bozzetti sulle pareti e qualche bassorilievo, oltre alla struttura muraria originaria.\nAltro.\nLa Piazza del Duomo \u00e8 chiusa a nord e ovest dalle mura medievali con la torre di Santa Maria, la porta del Leone, la torre di Catallo e porta Nuova, mentre il lato sud \u00e8 occupato dalla lunga struttura dell'antico spedale di Santo Spirito, oggi parte degli Spedali Riuniti di Santa Chiara e ospita tra l'altro il Museo delle sinopie; accanto al campanile si trova il Museo dell'Opera del Duomo.\nLa lupa di Roma fu messa nel pratino tra il campanile e il palazzo dell'Opera del Duomo nel 1926 in occasione della visita di Mussolini a Pisa.\nLa monumentale fontana che accoglie all'ingresso della piazza da via Santa Maria \u00e8 opera di Giuseppe Vacc\u00e0 (basamento e fontana) e di Giovanni Antonio Cybei (il gruppo marmoreo dei putti che reggono gli stemmi di Pisa e dell'Opera).\nVicino alla porta di San Ranieri si trova una colonna che sorregge un vaso di foggia romana. Esso era una volta un monumento molto pi\u00f9 grande e prezioso, simbolo del potere imperiale. Secondo la leggenda infatti il vaso, che riporta una scena bacchica, era ritenuto il vaso del \"talento che Cesare imperatore diede a Pisa con lo quale si misurava lo censo che a lui era dato\". Il monumento, composto da Lupo di Francesco nel 1320, era composto da una base attica sulla quale poggiava una colonna di porfido rosso. Sopra tale colonna, a sua volta poggiava un capitello composito che sorreggeva un abaco sagomato recante l'iscrizione commemorativa del monumento. Infine, sopra l'abaco, era posto un leone in marmo il quale reggeva sulla schiena una piccola colonna con sopra il vaso del talento. Tale vaso era chiuso da un coperchio sormontato da una statuetta.\nDopo l'incendio in duomo del 1595 l'opera fu smantellata e poi sostituita da una versione semplificata con una colonna in granito e una copia del vaso romano.\nAttualmente la colonna in porfido rosso si trova nel Campo santo, il leone in marmo \u00e8 usato come basamento di un leggio nel battistero, mentre il vaso originale \u00e8 nei depositi dell'Opera del Duomo.\nCollegamenti.\nLa Piazza del Duomo dista poche centinaia di metri dalla stazione ferroviaria di Pisa San Rossore. \u00c8 facilmente raggiungibile anche dalla stazione di Pisa Centrale attraverso la linea di autobus \"\"LAM\" Rossa\"."}
{"id": "273274", "revid": "124123", "url": "https://it.wikipedia.org/wiki?curid=273274", "title": "Garry Winogrand", "text": "Lavor\u00f2 principalmente a New York e Los Angeles, protagonista indiscusso della \"street photography\" statunitense. Mor\u00ec di cancro in Messico all'et\u00e0 di 56 anni.\nLa formazione.\nNel 1948 studi\u00f2 pittura e fotografia alla Columbia University di New York, successivamente frequent\u00f2 un corso di fotogiornalismo presso la \" New School for Social Research\", tenuto da Alexey Brodovitch.\nAlcuni anni dopo, tenne numerose lezioni di fotografia presso l'Universit\u00e0 del Texas di Austin e l\"'Institute of Design\" di Chicago.\nLa fotografia sociale di Walker Evans e Robert Frank fu di grande ispirazione per Winogrand e per il suo progetto di cattura pragmatica della realt\u00e0 statunitense e del modo in cui reag\u00ec alla Grande depressione degli anni trenta.\nWinogrand credeva che per descrivere uno stato d'animo, in fotografia, bisognasse cogliere l'attimo: am\u00f2 di conseguenza anche lo stile di Henri Cartier-Bresson per la mancanza di progettazione del soggetto.\nL'arte.\nDal 1960 in poi, Winogrand port\u00f2 avanti un capillare lavoro di \"reportage\" sulla societ\u00e0 americana, scattando un numero incredibilmente alto di fotografie nei luoghi di quotidiana frequentazione cittadina. Si rec\u00f2 spesso in giro per New York, con Lee Friedlander, per immortalare scene di vita vissuta. Accompagn\u00f2 questa fervente passione al costante lavoro di giornalista \"freelance\". A questi scopi utilizzava una rapida macchina fotografica a telemetro e lenti grandangolari con messa a fuoco manuale.\nLa sua prima esposizione di rilievo si tenne nel 1963 al \"Museum of Modern Art di New York\" (\"MOMA\"). Nel 1966 espose le sue foto all'interno della mostra \"Toward a social landscape\" alla \"George Eastman House\" di Rochester (New York) insieme a Friedlander. Con lui e Diane Arbus, nel 1967, partecip\u00f2 alla mostra \"New Documents\", al MOMA.\nVinse tre \"Gugghenheim Fellowship Awards\" (1964, 1969 e 1979) e un \"National Endowment of the Arts Award\" (1979).\nTra i suoi \"portfolio\" pi\u00f9 celebri figurano \"The Animals\" (1969), una raccolta di significative immagini scattate allo zoo del Bronx e all'acquario di Coney Island, \"Women are beautiful\" (1975), omaggio alla bellezza femminile in luoghi e situazioni differenti, \"Public relations\" (1977), in cui dedic\u00f2 la sua attenzione alla risonanza dei media sulle reazioni della gente, e \"Fort Worth Fat Stock Show and Rodeo\" (1980).\nAlla sua morte, avvenuta nel 1984 all'et\u00e0 di 56 anni a causa di un tumore alla colecisti, lasci\u00f2 inedito un enorme archivio di 300.000 immagini, molte delle quali mai sviluppate. Alcune di queste vennero raccolte, esposte e pubblicate dal MOMA in un volume dal titolo \"Winogrand, Figments from the Real World\"."}
{"id": "273280", "revid": "123469949", "url": "https://it.wikipedia.org/wiki?curid=273280", "title": "Tribhuvan del Nepal", "text": "Biografia.\nTribhuvan nacque a Kathmandu il 30 giugno 1906, figlio del re Prithvi e della regina Divyeshwari.\nSi insedi\u00f2 alla morte del padre nel dicembre 1911, ma data la sua giovane et\u00e0 la madre esplet\u00f2 le funzioni di reggente fino al 1918.\nIn questo periodo la carica di re del Nepal era un titolo puramente rappresentativo e formale: il sovrano non disponeva di alcuno spazio decisionale, essendo il potere politico concentrato dal 1846 nelle mani della famiglia Rana, dinastia ereditaria di Primi ministri. Il monarca era invece obbligato alla reclusione nel palazzo reale, e non gli era permesso l'esercizio del potere esecutivo, di pertinenza esclusiva dei governi Rana.\nNel novembre 1950, grazie all'intervento del neonato partito del Congresso nepalese ed all'aiuto diplomatico dell'ambasciata indiana, Tribhuvan riusc\u00ec a fuggire in esilio in India. Come reazione, l'allora primo ministro Mohan Rana decise di insediare in sua vece il nipote Gyanendra, allora un bambino di soli tre anni.\nI Rana, anche su pressione dell'India, si videro costretti a concedere una serie di riforme democratiche, e nel febbraio 1951 il re pot\u00e9 ritornare in patria. L'ultimo primo ministro ereditario rassegn\u00f2 le dimissioni il 12 novembre 1951, anche se in seguito altri membri della famiglia Rana, o con forti legami con essa, avrebbero ricoperto per nomina regia la carica di capo del governo del Nepal.\nNegli anni seguenti il re si spese per le riforme e l'instaurazione di un sistema politico democratico e multipartitico.\nMor\u00ec il 13 marzo 1955 mentre era in cura in un ospedale di Zurigo."}
{"id": "273284", "revid": "640277", "url": "https://it.wikipedia.org/wiki?curid=273284", "title": "Telescopio nazionale Galileo", "text": "Il telescopio nazionale Galileo (TNG) \u00e8 un telescopio di 3,58 metri di diametro situato sulla sommit\u00e0 dell'isola di San Miguel de La Palma (o, pi\u00f9 semplicemente, La Palma), ed \u00e8 il pi\u00f9 importante strumento ottico della comunit\u00e0 astronomica italiana. Dal 2005 la \"Fundaci\u00f3n Galileo Galilei, Fundaci\u00f3n Canaria\" (FGG) gestisce il telescopio per conto dell'Istituto nazionale di astrofisica (INAF). Il TNG fa parte del complesso di telescopi che compongono l'osservatorio del Roque de los Muchachos, uno dei pi\u00f9 importanti dell'emisfero nord. Il codice MPC dell'osservatorio \u00e8 Z19.\nLe osservazioni presso il TNG possono essere proposte attraverso il Comitato italiano di assegnazione del tempo (in inglese Time Allocation Committee, TAC), il quale distribuisce, in base solamente al merito scientifico delle proposte, il 75% del tempo disponibile. Il restante 25% del tempo \u00e8 a disposizione della comunit\u00e0 astronomica spagnola ed internazionale. Il TNG \u00e8 aperto a nuove proposte osservative due volte all'anno, tipicamente in marzo-aprile ed in settembre-ottobre.\nCaratteristiche tecniche.\nIl TNG \u00e8 un telescopio riflettore, dotato di una montatura altazimutale, con una configurazione ottica Ritchey-Chr\u00e9tien. Lo specchio primario ha un diametro di 3,58 metri ed una lunghezza focale di 38,5 metri (f/11), il secondario ha un diametro di 0,875 metri. Vi \u00e8 altres\u00ec uno specchio terziario piano che ha lo scopo di dirigere il fascio luminoso verso uno dei due fuochi Nasmyth del telescopio.\nEsso \u00e8 basato sullo stesso progetto del New Technology Telescope (NTT) dell'ESO (situato in La Silla, Cile). Pertanto, la qualit\u00e0 ottica del telescopio \u00e8 assicurata da un sistema di ottiche attive, che esegue correzioni in tempo reale delle componenti ottiche compensando, in particolare, le deformazioni dello specchio primario. Tuttavia, a differenza dell'NTT, il TNG \u00e8 stato a lungo dotato anche di un sistema di ottica adattiva che permetteva al telescopio di lavorare al limite di diffrazione nelle notti in cui la turbolenza atmosferica era pi\u00f9 contenuta.\nL'interfaccia tra la montatura del telescopio ed i rivelatori \u00e8 fornita da due adattatori/derotatori, uno per fuoco Nasmyth. La loro funzione \u00e8 quella di compensare la rotazione di campo attraverso una contro-rotazione meccanica. La migliore qualit\u00e0 del TNG \u00e8 che tutti i rivelatori sono permanentemente montati al telescopio. Ci\u00f2 garantisce una notevole flessibilit\u00e0 di osservazione, visto che \u00e8 possibile cambiare strumento durante la notte con una perdita di tempo limitata a pochi minuti.\nLa scienza basata su dati osservativi ottenuti al TNG \u00e8 molto varia. Si va da studi di pianeti e corpi minori del sistema solare a ricerche di interesse cosmologico (struttura a grande scala dell'Universo, sistemi di galassie).\nStrumentazione.\nAttualmente (2021) il TNG \u00e8 equipaggiato con 5 strumenti:\nStrumenti dismessi:"}
{"id": "273307", "revid": "6340", "url": "https://it.wikipedia.org/wiki?curid=273307", "title": "Campionato Italiano di scacchi", "text": ""}
{"id": "273312", "revid": "17654", "url": "https://it.wikipedia.org/wiki?curid=273312", "title": "Kabukiman", "text": ""}
{"id": "273315", "revid": "113599718", "url": "https://it.wikipedia.org/wiki?curid=273315", "title": "Azione a distanza (fisica)", "text": "In fisica l'azione a distanza \u00e8 un'interazione che si verifica tra entit\u00e0 separate nello spazio e di cui sono ignoti i mediatori.\nL'espressione fu utilizzata dai primi fisici che studiarono la teoria della gravitazione e dell'elettromagnetismo per descrivere come un oggetto potesse interagire con la massa o la carica elettrica di un altro oggetto distante. In un primo tempo si suppose che l'interazione avvenisse istantaneamente, cio\u00e8 con velocit\u00e0 infinita, v\u00ecolando il limite massimo della velocit\u00e0 della luce stabilito dalla relativit\u00e0 ristretta. Gli sviluppi teorici successivi hanno permesso di superare tale contraddizione.\nAllo stato attuale permane in fisica una forma di azione a distanza istantanea nel fenomeno dell'entanglement quantistico.\nElettricit\u00e0.\nLa legge di Coulomb in elettrostatica esprime un'azione a distanza. Essa concerne solo cariche \"ferme\". Prendere in considerazione cariche in movimento porta necessariamente alla formulazione del concetto di campo con precise propriet\u00e0 fisiche. Nella teoria dell'elettrodinamica, cos\u00ec com'\u00e8 formulata nelle equazioni di Maxwell, interazioni tra cariche in movimento sono dovute alla propagazione di una deformazione di un campo elettromagnetico. Queste si propagano alla velocit\u00e0 della luce, cos\u00ec da non violare il principio della relativit\u00e0 ristretta.\nGravit\u00e0.\nNewton.\nLa teoria della gravitazione universale di Isaac Newton assume che l'interazione avvenga istantaneamente, indipendentemente dalla distanza e in assenza di un mediatore noto, come ad esempio l'etere, proposto nella teoria gravitazionale \"a vortici\", proposta da Cartesio, il quale si rifiutava di accettare l'idea di un'interazione a distanza priva di un mediatore. Newton aveva dimostrato matematicamente che se l'interazione non \u00e8 istantanea, il momento angolare non si conserva. Invece le osservazioni di Keplero dimostravano che questo si conservava. (La dimostrazione \u00e8 valida solo nel caso della geometria euclidea)\nEinstein.\nUna delle condizioni che una teoria relativistica della gravitazione deve tener presente \u00e8 che la velocit\u00e0 non deve superare quella di propagazione della luce. Come si pu\u00f2 evincere dal successo dell'elettrodinamica, la teoria relativistica della gravitazione dovrebbe anch'essa usare il concetto di campo, o quanto meno, qualcosa di simile.\nQuesto problema \u00e8 stato risolto da Albert Einstein con la sua teoria della relativit\u00e0 generale. Con questa teoria, le interazioni gravitazionali sono viste come deformazioni della geometria dello spazio-tempo. La materia risente della geometria dello spazio-tempo e gli effetti si propagano alla velocit\u00e0 della luce, come nel caso del campo elettrico e magnetico. Cos\u00ec, in presenza della materia, lo spazio-tempo non \u00e8 pi\u00f9 uno spazio euclideo, risolvendo il conflitto apparente tra la prova di Newton della conservazione del momento angolare e la teoria della relativit\u00e0 generale di Einstein. Nella teoria del movimento di Newton, lo spazio agisce sulla materia, ma non subisce azioni. Nella teoria di Albert Einstein, la materia agisce sullo spazio-tempo, deformandolo, e, per contro, anche lo spazio-tempo agisce sulla materia.\nMeccanica quantistica.\nLe attuali teorie fisiche incorporano il limite di propagazione della luce come principio base, escludendo cos\u00ec ogni azione 'istantanea' a distanza (costituisce un'eccezione l'entanglement quantistico). Sebbene una non accurata interpretazione della meccanica quantistica possa portare a non escludere le azioni 'istantanee' a distanza, ragionando attentamente su questi casi si nota che, di fatto, questo tipo di effetti non \u00e8 presente. Einstein coni\u00f2 l'espressione \"spooky action at a distance\", \"spettrale azione a distanza\", riferendosi al caso specifico dell'entanglement quantistico. La teoria quantistica di campo prevede che le interazioni si propaghino a velocit\u00e0 inferiori a quella della luce, per cui l'entanglement quantistico non pu\u00f2 essere usato per propagare materia, energia o informazioni a velocit\u00e0 superiori ad essa."}
{"id": "273316", "revid": "2175", "url": "https://it.wikipedia.org/wiki?curid=273316", "title": "Lozzola", "text": ""}
{"id": "273319", "revid": "86539653", "url": "https://it.wikipedia.org/wiki?curid=273319", "title": "Teoria della gravitazione universale", "text": ""}
{"id": "273323", "revid": "10369", "url": "https://it.wikipedia.org/wiki?curid=273323", "title": "Norvegese Bokm\u00e5l", "text": ""}
{"id": "273325", "revid": "123312873", "url": "https://it.wikipedia.org/wiki?curid=273325", "title": "Tastiera elettronica", "text": "La tastiera elettronica, detta anche semplicemente tastiera o impropriamente pianola, \u00e8 uno strumento musicale in grado di emettere diversi tipi di suoni attraverso un sintetizzatore comandato da tasti analoghi a quelli del pianoforte.\nA volte essa \u00e8 munita di altoparlanti interni, ma la maggior parte dei modelli necessita di essere collegata a cuffie o impianti di amplificazione esterni.\nA partire dalla fine degli anni '80, i sintetizzatori (a tastiera e no) sono quasi sempre dotati di connessioni MIDI, uno standard la cui funzione \u00e8 quella di far scambiare messaggi tra strumenti diversi: con esso si pu\u00f2, per esempio, suonare un sintetizzatore tramite i tasti di un'altra tastiera, se i due strumenti sono opportunamente collegati.\nClassificazione.\nLa sempre crescente potenzialit\u00e0 delle tecnologie musicali ha reso possibile il proliferare di tastiere di diverse tipologie. Le pi\u00f9 diffuse sono:\nComponenti e funzioni.\nI componenti di una tipica tastiera elettronica moderna sono:\n\"Keyboard velocity\".\nPoich\u00e9 lo strumento \u00e8 elettronico, ogni pressione del tasto invia un segnale al modulo di sintesi interno. Ogni segnale comprende le propriet\u00e0 della pressione, come la nota corrispondente al tasto e la durata della pressione. La propriet\u00e0 che regola l'intensit\u00e0 del suono si chiama \"velocity\". Quando il riconoscimento della \"velocity\" \u00e8 attivo, un sistema misura in quanto tempo il tasto raggiunge la posizione pi\u00f9 bassa; tanto pi\u00f9 in fretta, e quindi con forza, \u00e8 premuto il tasto, tanto pi\u00f9 il suono sar\u00e0 forte. Talvolta, oltre a cambiare il volume del suono, a seconda della forza/velocit\u00e0 con cui il tasto viene premuto, si ottiene anche un cambiamento del timbro. Spesso \u00e8 possibile regolare la sensibilit\u00e0 del riconoscimento, cos\u00ec da adattarlo alle esigenze del suono e del musicista.\nApplicazione di effetti.\nL'elettronica permette di applicare degli effetti al suono prodotto, al fine di dare spazialit\u00e0 e migliorare la resa della tastiera all'interno di un contesto di diversi strumenti. Alcuni dei pi\u00f9 comuni sono:\n\"Sequencing\".\nIl \"sequencer\", che talvolta \u00e8 uno strumento distinto dalla tastiera, \u00e8 uno strumento la cui funzione \u00e8 quella di registrare e riprodurre sequenze audio (come la registrazione di una parte cantata o dell'esecuzione di un chitarrista) o MIDI (cio\u00e8, l'esecuzione delle note di una parte, da indirizzarsi a una generazione sonora a scelta). In una tastiera, esso \u00e8 utile per riprodurre parti che un solo tastierista non potrebbe suonare.\nAltre funzioni.\nUn interessante progresso tecnologico dell'inizio degli anni '70 \u00e8 rappresentato dall'\"aftertouch\": come suggerisce il nome, questa funzione rileva la pressione del tasto successiva alla prima pressione. Grazie a esso si pu\u00f2 superare il limite del pianoforte per cui, una volta che il tasto \u00e8 premuto, l'unica azione disponibile all'esecutore \u00e8 rilasciare il tasto: con l\"'aftertouch\", mentre il tasto \u00e8 premuto, premendo con pi\u00f9 forza viene inviato un segnale liberamente interpretabile dal sintetizzatore, che dietro questo comando pu\u00f2 generare, per esempio, un vibrato, un bending o un crescendo. Con questa funzione si pu\u00f2 dare molta espressivit\u00e0 artistica all'esecuzione (si pensi ai vibrati o ai crescendo e diminuendo ottenibili con gli ottoni o con gli strumenti ad arco).\nSubito alla sinistra della tastiera trovano quasi sempre posto due rotelle chiamate pitch bend wheel e modulation wheel. La prima, che \u00e8 mantenuta in posizione centrale da due molle, serve a innalzare o abbassare l'intonazione del tasto premuto, ottenendo un risultato molto simile a quello del bending su una chitarra; le molle oppongono resistenza allo spostamento verso l'alto e verso il basso della rotella, e la spingono in posizione perfettamente centrale non appena essa viene rilasciata. La seconda rotella, priva di molle, ha la funzione di inviare un semplice segnale MIDI al generatore, spesso interpretato come la generazione di un vibrato. In alcune tastiere le due rotelle sono sostituite da un piccolo joystick che invia segnali di \"pitch bending\" se mosso in senso orizzontale, e di modulazione se mosso in senso verticale: questo consente di ottenere entrambi gli effetti semplicemente muovendosi in direzioni non ortogonali.\nSpesso le tastiere pi\u00f9 \"tuttofare\" permettono di suddividere i tasti (\"split\") assegnando suoni diversi a determinate frazioni della tastiera, in modo da poter suonare due parti diverse con un solo strumento. L'accompagnamento pu\u00f2 consistere nell'assegnazione alle ottave apposite di un suono di basso o, nel caso degli \"arranger\", anche di un arrangiamento automatico creato al momento in base agli accordi suonati con la mano sinistra.\nAlcune tastiere consentono la tecnica del \"vocoding\": parlando o cantando in un microfono direttamente collegato al sintetizzatore, gli inimitabili suoni prodotti dalla voce umana vanno a modulare il suono elettronico generato dalla pressione dei tasti, con il risultato che il suono del synth sembra cantare."}
{"id": "273326", "revid": "402432", "url": "https://it.wikipedia.org/wiki?curid=273326", "title": "KOffice", "text": ""}
{"id": "273327", "revid": "10369", "url": "https://it.wikipedia.org/wiki?curid=273327", "title": "Norvegese Nynorsk", "text": ""}
{"id": "273331", "revid": "661526", "url": "https://it.wikipedia.org/wiki?curid=273331", "title": "Let Go (Avril Lavigne)", "text": "Let Go \u00e8 il primo album in studio della cantautrice canadese Avril Lavigne, pubblicato il 4 giugno 2002 dalla Arista Records.\nCon pi\u00f9 20 milioni di copie vendute in tutto il mondo \u00e8 il secondo album pi\u00f9 venduto del 2002, l'ottavo pi\u00f9 venduto nel primo decennio degli anni duemila. \"Let Go\" \u00e8 stato definito il pi\u00f9 redditizio debutto della musica pop del 2002 e l'album pi\u00f9 venduto della cantautrice. Secondo la rivista \"Billboard\" \u00e8 il ventunesimo disco pi\u00f9 venduto del decennio. I lettori della rivista specializzata \"Rolling Stone\" hanno eletto \"Let Go\" il quarto album pi\u00f9 bello degli anni 2000.\nDescrizione.\nDopo aver firmato un contratto con la Arista Records nel novembre 2000 con il consenso del CEO della casa discografica, Antonio \"L.A.\" Reid, Avril Lavigne si reca a New York. Qui comincia a dedicarsi al progetto collaborando con una squadra di produttori e autori musicali. Per sei mesi, l'etichetta aveva fornito ad Avril Lavigne due coautori che collaborassero con lei secondo le istruzioni della Arista. Reid si aspettava che Avril Lavigne registrasse brani folk perch\u00e9 si era presentata al provino con uno stile \"ballad, \"nuovo country\"\". La societ\u00e0 non riusc\u00ec quindi a scendere a patti con \"\"una ragazza che aveva appena scoperto una chitarra rock\". Per un anno, nulla di significativo fu prodotto e Avril Lavigne era sul punto di essere espulsa dall'Arista.\nLa ragazza decise cos\u00ec di traslocare a Los Angeles. Qui conosce il produttore Clifton Magness che le diede piena libert\u00e0 creativa nella stesura dei brani, e con lui compose alcune canzoni tra le quali \"Unwanted\", \"Losing Grip\", \"Mobile\", \"My World\" e \"Too Much Too Ask\", che verranno poi inserite nell'album.\nDopo due anni da quando aveva firmato il contratto, Avril Lavigne, ancora sconosciuta, entr\u00f2 in contatto con un trio di produttori, chiamato The Matrix. L'Arista non aveva ancora trovato il giusto stile musicale per l'artista, perci\u00f2, la manager della societ\u00e0, \"Sandy Roberton\", propose di farla collaborare con il team, convincendo gli altri membri dicendo soltanto: \"Perch\u00e9 non affiancarla ai The Matrix per un paio di giorni\"?\". Secondo Lauren Christy, essi avevano ascoltato le prime canzoni di Avril Lavigne e avevano capito che contenevano \"un'energia in stile Faith Hill\". Appena videro entrare la ragazza nel loro studio di registrazione, i The Matrix capirono subito che la sua direzione musicale non calzava per niente con la sua immagine. Il gruppo le ha poi suonato alcuni brani con influssi di Faith Hill, poich\u00e9, era quel genere che l'etichetta avrebbe voluto che Avril Lavigne cantasse, ma la cantante rifiut\u00f2 sostenendo di voler cantare pezzi con inclinazioni punk rock. Cant\u00f2 quindi ai The Matrix, un brano che aveva registrato e che amava molto, un pezzo con sonorit\u00e0 molto simili a quelle del gruppo rock, System of a Down. Fortunatamente, prima di formare i The Matrix, i suoi membri si erano cimentanti con il genere pop-rock, quindi compresero subito cosa Avril Lavigne volesse produrre, intuendo quindi cosa fare con lei. Le consigliarono di presentarsi il giorno dopo, e, nel pomeriggio dello stesso giorno, scrissero un brano che si evolse poi in \"Complicated\", e un'altra canzone chiamata \"Falling Down\".\nQuando Josh Sarubin, il produttore esecutivo che aveva fatto firmare ad Avril il contratto, ebbe ascoltato il pezzo, comprese che per lei andava bene. La cantante ha presentato poi il brano a Reid, che diede il suo assenso al percorso musicale che la ragazza e i The Matrix avevano intrapreso, scegliendo, \"Complicated\" come singolo di lancio. Reid invit\u00f2 poi l'artista a frequentare nuovamente i The Matrix, in un primo momento, solo per un mese. L'Arista diede loro carta bianca per scrivere e produrre dieci brani che avrebbero poi composto in circa due mesi. Reid aveva proposto ad Avril di intitolare il disco, \"Anything But Ordinary\", come un pezzo dallo stesso nome che i The Matrix avevano prodotto, ma rifiut\u00f2, ed anzi, sollecit\u00f3 Reid a chiamare il disco, \"Let Go\".\nProduzione.\nCon i The Matrix, Avril Lavigne ha registrato i brani nei \"Decoy Studios\", situati in un quartiere suburbano di Los Angeles, conosciuto come \"Valley Village\". Il membro dei The Matrix, \"Scott Spock\", ha assunto il ruolo del principale ingegnere acustico, mentre a Tom Lord-Alge venne assegnato il compito di mixare il materiale registrato. Avril Lavigne incise i brani completi \"su tracce strumentali in gran parte finite\". Spock ha confessato che Avril Lavigne registrava normalmente ogni brano in cinque o sei versioni, \"\"e, probabilmente il 90 per cento di quelle che venivano usate alla fine erano quelle buttate gi\u00f9 al primo o al secondo tentativo\". I Matrix hanno anche contribuito con parti secondarie cantate. Nell'album verranno inserite anche, \"Nobody's Fool\", scritta con Peter Zizzo, un autore che l'aveva accompagnata e sostenuta prima di diventare famosa, e \"Tomorrow e\" \"Naked\", scritte con \"Curtis J. Frasca\" e \"Isabelle Harriet Breer\".\nIntrodotta come cantautrice, Avril Lavigne ha fatto comprendere di essere lei, la principale autrice dell'album. In un articolo pubblicato sulla rivista \"Rolling Stone\", Avril Lavigne ha affermato che durante la collaborazione con i The Matrix, un membro sarebbe rimasto nello studio di registrazione mentre gli altri scrivevano, ma che non hanno scritto le parti per la chitarra, i testi o la melodia. Secondo l'artista, lei e Christy hanno scritto tutti i testi insieme. I The Matrix, che hanno prodotto sei canzoni per Avril Lavigne, cinque delle quali appaiono nell'album, hanno fornito un'altra spiegazione di come si \u00e8 sviluppata la loro collaborazione. Il trio ha infatti sostenuto di aver scritto gran parte delle musiche in tre singoli: \"Complicated\", \"Sk8er Boi\" e \"I'm with You\", concepiti utilizzando, chitarra e pianoforte. Christy ha detto: \"Avril avrebbe potuto intervenire e cantare alcune melodie, cambiare una parola qua o l\u00e0, ma nulla pi\u00f9\"\".\nPer quanto avesse bisogno di canzoni pop per \"sfondare\" nell'industria musicale, Avril Lavigne ha confidato che \"Complicated\" non rifletteva i canoni della sua attivit\u00e0 di cantautrice. Nonostante tutto, divenne poi grata al brano che la rese famosa, avviando la sua fulgida carriera di cantante. Avril privilegia \"Losing Grip\", perch\u00e9 \"\"significa molto di pi\u00f9 quando scaturisce direttamente dall'artista\".\nL'album, pur rimanendo nell'ambito della musica Pop/Rock da classifica, \u00e8 particolare. Si passa da canzoni pop come \"Complicated\" a pezzi molto pi\u00f9 duri (hard) come \"Unwanted\" e \"Losing Grip\".\nAccoglienza.\n\"Let Go\" ha ricevuto una risposta soprattutto favorevole dai critici, guadagnandosi 68 punti da Metacritic, dal confronto di recensioni estratte da 7 pubblicazioni. Il critico musicale, \"Pat Blashill\", della rivista \"Rolling Stone\", ha scritto che l'album \"sembra completamente imbottito con un'altra dozzina di inni contagiosi di Total Request\"\". Blashill si \u00e8 congratulato con Avril Lavigne per avere una \"bella voce\", aggiungendo che lei ha creato il disco con \"\"una qualificata troupe di sforna-hit\". Christina Saraceno da AllMusic ha notato che Avril \"\u00e8 in grado di padroneggiare molto bene diversi stili\", e l'ha anche lodata come \"una cantautrice di talento dotata di una spiccata duttilit\u00e0 vocale\". Nonostante tutto, Saraceno \u00e8 stata dell'opinione che \"alla sua et\u00e0, qualcuno immagina che stia ancora trovando le sue radici partendo dalla musica con cui \u00e8 cresciuta ascoltando\"\". John Perry della rivista \"Blender\" ha schematizzato \"Let Go\" come un \"pazzesco debutto pop-chitarresco\".\nSuccesso commerciale.\n\"Let Go\" ha riscosso un grande successo negli Stati Uniti, guadagnandosi la stima della rivista \"Entertainment Weekly\" come uno dei pi\u00f9 grandi album di debutto pop del 2002. Il disco ha debuttato nella Billboard 200 alla numero otto con circa 62.000 copie vendute. Tale posizionamento alto in classifica \u00e8 stato reso possibile grazie al successo del suo singolo apri-pista, \"Complicated\", che contemporaneamente capeggiava le classifiche mondiali, venendo messo continuamente in onda, tramite rotazione radiofonica. Nel corso dell'anno l'album vendeva ogni settimana circa 100.000 copie fini ad accumulare, a fine 2002, quasi 4 milioni di copie, il terzo miglior album commercialmente venduto negli Stati Uniti, il pi\u00f9 venduto da un'artista femminile e il miglior debutto dell'anno. L'anno dopo la RIAA lo certifica sei volte disco di platino, grazie ad una vendita superiore a 6 milioni di unit\u00e0, precisamente 6.9 milioni, al settembre 2015. Prima e durante le vacanze natalizie del 2002, \"Let Go\" continua a salire in graduatoria, fino a vendere nella settimana di dicembre e in concomitanza con la sua esibizione ai Billboard Music Award, 272.000 copie. Il suo pi\u00f9 alto tasso di vendita settimanale l'ha comunque raggiunto nella settimana culminante il 4 gennaio 2003, grazie ad una performance commerciale pari a 363.000 copie. Nel settembre 2002 raggiunge la seconda posizione, eguagliando tale primato nel febbraio 2003. Le vendite hanno subito un incremento a seguito di un'esibizione avvenuta al \"Saturday Night Live\", in cui Avril venne presentata come musicista guest star. Vendite particolarmente incoraggianti giunsero anche dal Canada, terra natale della Lavigne, in cui la cantante raggiunse, in meno di un anno, la soglia del milione di copie certificandola disco di diamante nel 2003.\nFuori dal territorio nordamericano, \"Let Go\" ha riscosso comunque un ottimo successo a livello globale. Nel Regno Unito, dopo 18 settimane dalla sua pubblicazione, il disco conquist\u00f2 la vetta delle classifiche, anche grazie al prolungato successo del singolo, \"Sk8er Boi\". Il singolo venne premiato con cinque dischi di platino, la dodicesima miglior vendita del 2003 nel Regno Unito. Sui mercati australiani l'album ricevette sette dischi di platino per una vendita superiore a 490.000 copie, imponendosi come terzo miglior vendita commerciale dell'anno 2003. Mondialmente, \"Let Go\" ha raggiunto il picco di vendite nella settimana del Natale 2002 grazie a una distribuzione di pi\u00f9 di 800.000 copie, e, nella prima settimana del 2003, ad altre 600.000 unit\u00e0."}
{"id": "273334", "revid": "1070302", "url": "https://it.wikipedia.org/wiki?curid=273334", "title": "Torchio calcografico", "text": "Il torchio calcografico \u00e8 uno strumento per la stampa calcografica.\nViene descritto ed illustrato nell\"'Encyclop\u00e9die\" di Diderot e d'Alembert, e la struttura e le modalit\u00e0 di impiego sono ancora le medesime.\nUna struttura robusta supporta due rulli, uno dei quali nei torchi tradizionali viene mosso da una ruota a stella, mentre l'altro serve a dare la pressione. Tra i due, \u00e8 inserita una lastra piana, trascinata dalla rotazione del rullo, sulla quale \u00e8 stata appoggiata la lastra incisa inchiostrata, la carta inumidita, e del feltro per distribuire la pressione.\nIl foglio stampato, a seconda del metodo utilizzato nella stampa e/o per la creazione della lastra inchiostrata, pu\u00f2 essere una stampa, un'acquaforte o acquatinta o bulino o incisione.\nUna buona stampa richiede una forte pressione specifica, e pertanto nel passato si sono utilizzati torchi calcografici con gigantesche strutture di legno, mentre attualmente si possono utilizzare anche torchi considerevolmente pi\u00f9 piccoli, per mezzo dell'impiego di dispositivi scorrevoli sui fianchi del torchio con cuscinetti a sfere o a botte orientabili che sostengono il rullo superiore, reso elastico per l'impiego nel dispositivo di un pacchetto di molle a tazza che vengono regolate da viti con profilo particolare., Questo avviene per la cronaca dal 20 maggio del 1976 data del deposito del brevetto..\nSono facilmente regolabili e permettono risultati ottimi, mentre la regolazione mediante spessori (taccheggio) nei torchi tradizionali poteva rivelarsi un'impresa complessa. La stampa pu\u00f2 avere innumerevoli dimensioni."}
{"id": "273344", "revid": "289247", "url": "https://it.wikipedia.org/wiki?curid=273344", "title": "Sant'Anastasia martire", "text": ""}
{"id": "273345", "revid": "466539", "url": "https://it.wikipedia.org/wiki?curid=273345", "title": "Polizia ferroviaria", "text": "La Polizia ferroviaria, detta anche Polfer \u00e8 una delle quattro specialit\u00e0 della Polizia di Stato.\nStoria.\nLa Polizia Ferroviaria nasce il 24 giugno 1907, storico momento dell'istituzione dei commissariati di pubblica sicurezza presso le Direzioni compartimentali delle Ferrovie dello Stato. Il provvedimento di Giovanni Giolitti, allora ministro dell'Interno, ha permesso all'odierna Polizia ferroviaria di divenire l'organo di pubblica sicurezza deputato alla prevenzione e repressione dei reati in ambito ferroviario.\nCompiti.\nLa polizia ferroviaria \u00e8 l'unico reparto di polizia ad operare nelle stazioni e lungo la rete ferroviaria. I suoi compiti sono principalmente quello di garantire la sicurezza nelle stazioni ferroviarie, a bordo dei treni e delle infrastrutture ferroviarie; pi\u00f9 in generale si occupa della prevenzione e repressione dei reati e della tutela dell\u2019ordine e la sicurezza pubblica in ambito ferroviario.\nInoltre \u00e8 competente per la rilevazione e le indagini sugli incidenti ferroviari, ed indaga su tutti i reati che avvengono in ambito ferroviario, con apposite squadre investigative; effettua la scorta a treni viaggiatori e treni tifosi, ed \u00e8 quindi una specialit\u00e0 della Polizia di Stato.\nOrganico.\nLa polizia ferroviaria si avvale di un organico di circa 4.400 unit\u00e0 distribuite su 15 compartimenti con competenza regionale, di 17 sezioni e 24 sottosezioni con sede nelle principali stazioni italiane e di 143 posti di polizia nelle altre stazioni che assicurano una copertura capillare nel territorio.\nFormazione.\nIl personale della polizia ferroviaria si avvale, insieme a quello delle altre \"specialit\u00e0\" della Polizia di Stato, del Centro di addestramento di Cesena."}
{"id": "273349", "revid": "1442080", "url": "https://it.wikipedia.org/wiki?curid=273349", "title": "Episteme", "text": "Epist\u00e8me (dal greco \u1f10\u03c0\u03b9\u03c3\u03c4\u03ae\u03bc\u03b7, composto dalla preposizione \"ep\u00ec-\", cio\u00e8 \u00absu\u00bb, + il verbo \u1f35\u03c3\u03c4\u03b7\u03bc\u03b9, \"histemi\", che significa \u00abstare\u00bb, \u00abporre\u00bb, \u00abstabilire\u00bb: quindi, \u00abche si tiene su da s\u00e9\u00bb) \u00e8 un termine che indica la conoscenza certa e incontrovertibile delle cause e degli effetti del divenire, ovvero quel sapere che si stabilisce su fondamenta certe, al di sopra di ogni possibilit\u00e0 di dubbio attorno alle ragioni degli accadimenti. Il termine episteme viene spesso tradotto semplicemente come \"scienza\" o \"conoscenza\" ed in epoca moderna con il termine epistemologia viene inteso lo studio storico e metodologico della scienza sperimentale e delle sue correnti.\nEpisteme in Platone.\nPlatone espone la sua teoria della conoscenza nel dialogo \"La Repubblica\" suddividendo tutti i vari livelli di conoscenza nel modo seguente:\nL'epist\u00e8me per Platone rappresenta la forma pi\u00f9 certa di conoscenza, che assicura un sapere vero e universale. Questo pu\u00f2 essere ottenuto in due modi: tramite ragionamento (\"di\u00e0noia\") o intuizione (\"noesis\"), che sono a ogni modo complementari tra loro, e delle quali per\u00f2 la seconda \u00e8 superiore alla prima.\nSi tratta infatti di un sapere interiorizzato, non trasmissibile a parole (si notino gli echi della maieutica socratica), che ha il suo fondamento, ma anche il suo limite, nella sfera ontologica e intuitiva delle idee. Per questo \u00e8 accessibile solo a pochi.\nEpisteme in Aristotele.\nCome in Platone, anche per Aristotele l'epist\u00e8me rappresenta la forma di conoscenza pi\u00f9 certa e pi\u00f9 vera, contrapposta all'opinione (\"doxa\"). Pure Aristotele distinse due percorsi conoscitivi: al livello pi\u00f9 alto c'\u00e8 l'intuizione intellettuale, capace di \"astrarre\" l'universale dalle realt\u00e0 empiriche, che si ha quando l'intelletto umano, non limitandosi a recepire passivamente le impressioni sensoriali dagli oggetti, svolge un ruolo attivo che gli consente di andare oltre le loro particolarit\u00e0 transitorie e di coglierne l'essenza in atto. &lt;br&gt;\nIl secondo procedimento \u00e8 quello della logica formale, di cui Aristotele \u00e8 stato il primo teorizzatore in Occidente, e da lui enunciata nella forma deduttiva del sillogismo. Va precisato per\u00f2 che Aristotele collocava l'intelletto al di sopra della stessa razionalit\u00e0 sillogistica: solo l'intelletto infatti \u00e8 in grado di fornire dei principi validi e universali, da cui il sillogismo trarr\u00e0 soltanto delle conclusioni coerenti con le premesse. La logica da sola non pu\u00f2 dare l'epist\u00e8me, perch\u00e9 non d\u00e0 garanzia di verit\u00e0: se infatti le premesse sono false, anche la conclusione sar\u00e0 falsa.\nE pur rinnegando l'innatismo di Platone, egli afferma che \nDa questi passi emerge come i princ\u00ecpi primi su cui Aristotele intende fondare la conoscenza non sono ricavabili dall'esperienza, n\u00e9 da un ragionamento dimostrativo; da questo punto di vista sono dunque simili alle idee di Platone. L'induzione di cui egli parla (\"epagogh\u00e9\") sembra non avere lo stesso significato che ha presso l'epistemologia contemporanea (secondo cui essa darebbe garanzia di verit\u00e0 per il fatto di saper formulare leggi universali partendo da singoli casi). Per Aristotele l'induzione \u00e8 soltanto un grado preparatorio di avviamento verso l'intuizione intellettuale, non essendovi per lui un passaggio logico-necessario che conduca dai particolari all'universale. La logica aristotelica infatti \u00e8 solo deduttiva, una \"logica induttiva\" sarebbe per lui una contraddizione in termini.\nAl vertice dell'episteme dunque si trova soltanto l'intuizione intellettuale, che non solo \u00e8 in grado di dare un fondamento universale e oggettivo ai sillogismi, ma comporta anche un'esperienza contemplativa, tipica di un sapere fine a se stesso, che per Aristotele costituiva la quintessenza della saggezza.\nLa concezione del sapere fino a Hegel.\nIl concetto greco di \"episteme\" fu sostanzialmente identificato dai successivi filosofi occidentali con la \"scienza\": \"episteme\" divenne sinonimo di un sapere certo e assoluto a cui solo la conoscenza scientifica poteva approdare.\nDurante la scolastica e oltre, fino a Cusano e Spinoza, una tale conoscenza era considerata possibile grazie ad un atto intuitivo di natura sovra-razionale.\nAnche Fichte e Schelling fecero dell'Io il principio assoluto a cui ricondurre l'intera realt\u00e0, che per la ragione poteva diventare cos\u00ec oggetto di scienza. Mentre per\u00f2 in costoro la ragione si limitava a riconoscere, ma non a riprodurre, l'atto creativo con cui il soggetto poneva l'oggetto, che restava ancora prerogativa di una suprema e trascendente intuizione intellettuale, sar\u00e0 invece con Hegel che la ragione stessa diventa creatrice, attribuendosi il diritto di stabilire cosa \u00e8 reale e cosa non lo \u00e8. \u00abCi\u00f2 che \u00e8 reale \u00e8 razionale\u00bb sar\u00e0 la summa del pensiero hegeliano: vale a dire che un oggetto esiste nella misura in cui \u00e8 razionale, cio\u00e8 solo se rientra in una categoria logica.\nL'immanentismo di Hegel esprimeva una concezione del sapere come autocoscienza e conoscenza di s\u00e9 da parte dello Spirito Assoluto, che rigettava la trascendenza, e nel quale uomo e divinit\u00e0 si confondevano e si identificavano. Questo processo di autoconoscenza, che parte dall'Idea, avviene infatti nella storia, intesa come successione di tappe, o eventi storici, che segnano e caratterizzano l'acquisizione dell'autoconsapevolezza dello Spirito attraverso i tre momenti dialettici, ovvero tesi, antitesi e sintesi. Si tratta di un procedimento a spirale nel quale la conoscenza assoluta o \"episteme\" si trova alla fine, non all'inizio, ed \u00e8 il risultato di una mediazione, di un'interazione logica. L'ultima tappa dell'evoluzione e del progresso dello Spirito \u00e8 implicitamente lo stato prussiano, che si autoconosce come identificazione tra uomo, Stato e Spirito, autoconoscenza che \u00e8 il traguardo finale a cui giunge l'Idea.\nEpisteme in Foucault.\nMichel Foucault introduce il concetto di \u00abepisteme\u00bb in \"Le parole e le cose\". L'argomento fondamentale della sua ricerca sono i \"codici fondamentali\" che stanno alla base di una cultura, che influenzano la nostra esperienza e il nostro modo di pensare.\nFoucault sostiene che l'\u00abarcheologia delle scienze umane\u00bb studia i discorsi delle varie discipline che si sono interrogate avanzando teorie sulla societ\u00e0, sull'individuo e sul linguaggio. L'analisi dell'archeologia delle scienze umane non \u00e8 basata semplicemente sulla storia delle idee o su modelli scientifici, ma \u00e8 piuttosto uno studio che cerca di scoprire cosa ha reso possibile conoscenze e teorie del passato, su quale base il sapere si \u00e8 costituito e su quale insieme di relazioni: questo egli intende per \u00abepisteme\u00bb, cio\u00e8 quel \"a priori storico,\" che si concretizza nell'articolazione di sapere e potere nel complesso del sistema socio-politico di una nazione (o, in altri casi, di una realt\u00e0 trans-nazionale), grazie a cui sono venute alla luce certe idee, si sono sviluppate certe scienze e si sono create certe filosofie.\nL'obiettivo che si d\u00e0 Foucault \u00e8 quello di scoprire quali sistemi epistemici si contraddistinguono nel pensiero occidentale. Secondo Foucault c'\u00e8 una discontinuit\u00e0 tra le epoche storiche occidentali e individua le tre principali: Rinascimento, Et\u00e0 Classica e Modernit\u00e0.\nEpisteme in Severino.\nIl pensiero di Emanuele Severino \u00e8 particolarmente rivolto allo studio dell'episteme, sebbene la giudichi da un punto di vista critico. Tutta la storia della filosofia \u00e8, per Severino, storia delle vicende dell'episteme, intesa come tentativo incessante, da parte del pensiero filosofico e scientifico, di porsi \"al di sopra\" del divenire, causa prima di ogni forma di angoscia. Forme di episteme non sono solo quelle che Severino chiama le tre grandi sintesi del pensiero umano (di Platone, di Aristotele e di Hegel), ma anche i sistemi di pensiero che storicamente si oppongono al senso tradizionale della verit\u00e0, come il positivismo, lo scientismo e il neopositivismo.\nSecondo Severino, la storia della filosofia nell'et\u00e0 contemporanea \u00e8 rimasta segnata dal conflitto tra l'apparato epistemico-teologico da un lato, che \u00e8 espressione del sapere metafisico tradizionale, e l'apparato scientifico-tecnologico dall'altro: il primo \u00e8 fondato sul controllo del divenire da parte di Dio o della divinit\u00e0, il secondo sul controllo del divenire da parte della Tecnica, originatasi dalla ricerca della potenza da parte dell'uomo. L'esito dello scontro, concretizzato nella lotta per il prevalere tra le ideologie (capitalismo, comunismo, cristianesimo, la tecnica), vedrebbe il tramonto dell'episteme e il prevalere della tecnica, guidata dalla scienza: l'episteme, essendo previsione, annulla il senso del divenire, la cui potenza consiste nella sua imprevedibilit\u00e0. Questa tra l'altro fa s\u00ec che la stessa scienza moderna oramai non possa pi\u00f9 presentarsi come previsione, cio\u00e8 come forma dell'episteme, diventando sapere ipotetico: ecco allora che il divenire pu\u00f2 mettere in pericolo anche la tecnica. L'esito del destino della verit\u00e0 deve dunque ritornare ad essere, per l'uomo, la consapevolezza dell'eternit\u00e0 di tutti gli enti e quindi dell'inesistenza del divenire, suo presupposto, la cui evocazione, avvenuta per la liberazione della potenza dell'uomo, \u00e8 pura follia, in quanto, come diceva Parmenide, \u00abl'essere \u00e8 e non pu\u00f2 non essere\u00bb."}
{"id": "273352", "revid": "1705737", "url": "https://it.wikipedia.org/wiki?curid=273352", "title": "Skr\u00fdmir", "text": "Skr\u00fdmir \u00e8 un gigante della mitologia norrena. Il suo nome significa \"colui che si vanta\".\nThor contro Skr\u00fdmir.\nSkr\u00fdmir compare durante il viaggio fatto dagli dei Thor e Loki verso \u00datgar\u00f0r, la fortezza dei giganti dove dimora \u00datgar\u00f0a-Loki.\nSul cammino i due dei, assieme ai servitori che Thor ha appena acquisito al suo servizio (\u00dej\u00e1lfi e R\u00f6skva), alla ricerca di un rifugio per la notte entrano in una capanna dal grande ingresso. La notte un terremoto scuote il terreno, ed essi si rifugiarono in una stanza ancora pi\u00f9 interna. Pi\u00f9 tardi, poi, Thor ode una serie di grandi rombi e tuoni. Esce e vede un uomo di enormi dimensioni steso a dormire: \u00e8 Skr\u00fdmir e quei suoni terribili sono il suo russare. Il gigante si sveglia, e dimostra di conoscere gi\u00e0 Thor. Quindi raccoglie da terra la capanna, che in realt\u00e0 era il suo guanto.\nSuccessivamente il gigante, gli dei, e i due servitori di Thor fecero parte della strada assieme. Skr\u00fdmir porta sulle sue spalle un grande sacco di provviste. La notte successiva Thor prova pi\u00f9 volte di uccidere Skr\u00fdmir, sfasciandogli il cranio con Mj\u00f6llnir, il suo martello, com'era solito fare coi giganti. Tuttavia Skr\u00fdmir si sveglia ogni volta indenne, chiedendo a Thor se per caso non gli sia caduta sulla testa una foglia, o una ghianda. Inoltre Thor non riesce in alcun modo a sciogliere la corda del sacco di Skr\u00fdmir.\nIl giorno successivo, Skr\u00fdmir saluta i suoi compagni di viaggio, avvertendoli che a \u00datgar\u00f0r avrebbero incontrato giganti ben pi\u00f9 possenti di lui.\nSuccessivamente all'incontro con \u00datgar\u00f0a-Loki, questi rivela che in realt\u00e0 il gigante Skr\u00fdmir era egli stesso sotto mentite spoglie, e che Thor non aveva potuto manifestare la sua forza a causa di inganni magici. Si era protetto dal martello facendo s\u00ec che Thor mancasse la sua testa colpendo invece delle colline. Anche il sacco delle provviste, in realt\u00e0 era legato da un ferro magico e indissolubile.\nNon \u00e8 impossibile pensare che inizialmente la storia di Skr\u00fdmir fosse indipendente da quella di \u00datgar\u00f0a-Loki, e che solo in seguito le due siano state unite.\nQuesta \u00e8 comunque una delle poche occasioni in cui la forza di Thor non riesce a primeggiare. Un'impresa disonorevole che, in seguito, il perfido Loki gli rinfaccia, negli insulti che rivolge a lui e a tutti gli altri dei nella \"Lokasenna\".\nInfluenza sui fumetti.\nLa scena del guanto del gigante scambiato per capanna si ritrova, praticamente uguale, nella terza puntata della storia a fumetti Disney d'ambientazione \"fantasy\" intitolata \"Topolino e la Spada di Ghiaccio\" (prima nella cosiddetta Trilogia della spada di ghiaccio); a rifugiarsi nel guanto sono Topolino, Pippo, il troll Gunni Helm e il venerabile Yor."}
{"id": "273353", "revid": "320578", "url": "https://it.wikipedia.org/wiki?curid=273353", "title": "Yor (Disney)", "text": ""}
{"id": "273354", "revid": "124491017", "url": "https://it.wikipedia.org/wiki?curid=273354", "title": "Sergio Vastano", "text": "Biografia.\nNato a Roma, Vastano inizi\u00f2 la propria carriera col teatro, lavorando in diverse compagnie, tra cui quelle di Paoli, Zanetti e Giordana. Nel 1985 avvenne l'incontro, fondamentale, con Antonio Ricci, che port\u00f2 Vastano alla celebrit\u00e0 a livello nazionale grazie alle numerose macchiette comiche di successo interpretate nella trasmissione \"Drive In\" (si ricordano in particolare il \"bocconiano calabrese\", il \"top-manager\", e l'\"impresario cialtrone\"). Partecip\u00f2 al Festival di Sanremo 1988 come cantante con il gruppo occasionale Figli di Bubba.\nNel 1989 partecip\u00f2 al variet\u00e0 televisivo \"Televiggi\u00f9\", mentre in seguito divenne inviato nella trasmissione \"Striscia la notizia\" (ancora di Ricci), dove in particolare ebbe grande popolarit\u00e0 la sua imitazione di Gianfranco Funari. Di \"Striscia\" Vastano fu conduttore dal 2 dicembre 1991 al 18 giugno 1994 a fianco di Teo Teocoli (2 dicembre 1991-6 gennaio 1992), Gino Bartali (7 gennaio-11 aprile 1992) e soprattutto, dal 13 aprile al 6 giugno 1992, dal 25 gennaio al 19 giugno 1993 e dal 9 maggio al 18 giugno 1994, della \"signora Coriandoli\" (personaggio interpretato da Maurizio Ferrini). In questo periodo Vastano partecip\u00f2 ad altri programmi quali \"Paperissima\" e \"Il gioco dei 9\" oltre al \"Festivalbar 1991\", nell'anno che lo vide anche presentare con Salvatore Marino il Festival di Sanscemo.\nTra il 1991 e il 1992 lavor\u00f2 per due musical di Canale 5: \"I Tre Moschettieri\" interpretando il ruolo del cardinale Richelieu e \"L'Odissea\". Nel 1998 ha partecipato alla conduzione del programma \"I cervelloni\", su Rai 1. Oltre alla carriera televisiva, Vastano ha recitato in alcuni film di Carlo Vanzina (come \"Yuppies - I giovani di successo\") e di Sergio Corbucci e ha scritto un libro a quattro mani con Enzo Braschi dal titolo \"M'\u00e8 preso un accipicchia\", analisi della comicit\u00e0 italiana. Sergio Vastano ha prestato la propria voce nella trasposizione audio di un episodio del fumetto Zanardi assieme all'autore dello stesso, Andrea Pazienza.\nAd ottobre 2006 \u00e8 ritornato sugli schermi televisivi grazie a \"L'isola dei famosi\", reality show in onda su Rai 2. Dal 2008 conduce sull'emittente nazionale 7 Gold \"Sapori d'autore\", programma d'approfondimento che parla delle tradizioni locali delle principali citt\u00e0 e regioni d'Italia."}
{"id": "273356", "revid": "256896", "url": "https://it.wikipedia.org/wiki?curid=273356", "title": "Festival Voci nell'Ombra", "text": ""}
{"id": "273359", "revid": "1305772", "url": "https://it.wikipedia.org/wiki?curid=273359", "title": "Walker Evans", "text": "Divent\u00f2 celebre per aver immortalato gli Stati Uniti della crisi economica degli anni trenta. La sua fu una fotografia sociale, documentaria e di denuncia, tanto della condizione umana, quanto di quella strutturale. I suoi soggetti erano spesso i volti della gente, cos\u00ec come le case e i paesaggi in cui abitavano.\nEvans studi\u00f2 in Pennsylvania, Connecticut e Massachusetts, prima di trasferirsi per un anno a Parigi, per poi ritornare negli Stati Uniti e stabilirsi definitivamente a New York per tentare di sfondare nel campo della letteratura.\nNel 1930, dopo vani tentativi di diventare uno scrittore professionista, decise di dedicarsi alla fotografia. Il suo \"reportage\" su Cuba (1933) durante la rivolta popolare contro il dittatore Machado costituisce tutt'oggi un eccezionale documento storico.\nNel 1936 inizi\u00f2 a collaborare invece con James Agee. Quest'ultimo prepar\u00f2 i testi da associare alle foto di Evans nel libro \"\" (1941), frutto di un viaggio nel sud rurale degli Stati Uniti e testimone di una profonda e diffusa povert\u00e0. A Hale County (Alabama), i due furono presi per agenti sovietici da tre famiglie locali, le cui immagini diventarono l'emblema della Grande depressione. Evans e Agee raggiunsero Hale County per conto della rivista \"Fortune\", che per\u00f2 a suo tempo scelse di non pubblicare la vicenda sulle proprie pagine. Nel settembre 2005, \"Fortune\" ha deciso di tornare ad Hale County per visitare le famiglie in occasione del 75\u00ba anniversario dalla nascita della rivista.\nTra il 1938 e il 1941 Evans lavor\u00f2 con Helen Levitt: a questo intervallo di tempo risalgono anche i famosi scatti che compongono i \"Subway portraits\". Con l'aiuto di una fotocamera Contax formato 35\u00a0mm nascosta sotto il suo cappotto ed utilizzando una pellicola piuttosto sensibile per quei tempi, Evans scatt\u00f2 una serie di foto nella metropolitana di New York a soggetti inconsapevoli. Il tutto venne pubblicato in un libro dal titolo \"Many are called\" nel Settembre 1966, e ripubblicato nel 2004 in occasione del centenario della metropolitana newyorkese.\nFu un pioniere della \"straight photography\" e della fotografia in bianco e nero, ma non disdegn\u00f2 l'uso del colore e la sperimentazione artistica."}
{"id": "273360", "revid": "125308698", "url": "https://it.wikipedia.org/wiki?curid=273360", "title": "Super Smash Bros. Melee", "text": "Super Smash Bros. Melee \u00e8 un videogioco per la console Nintendo GameCube.\n\u00c8 stato uno dei primi giochi usciti al lancio della console. \u00c8 un picchiaduro dove i personaggi pi\u00f9 famosi di propriet\u00e0 della Nintendo (tra i quali spiccano personaggi da serie come \"Mario\", \"The Legend of Zelda\", \"Pok\u00e9mon\" e \"F-Zero\") combattono in vari scenari provenienti dalle rispettive serie di videogiochi.\nCon 7.09 milioni di copie vendute nel mondo, \u00e8 attualmente il videogioco pi\u00f9 venduto in assoluto per Nintendo GameCube secondo i dati del Guinness World Records. Nel 2008 \u00e8 stato pubblicato il sequel per Nintendo Wii, \"Super Smash Bros. Brawl\".\nModalit\u00e0 di gioco.\nLo scopo generale del gioco (escludendo le numerose modalit\u00e0) \u00e8 quello di buttare fuori dallo scenario i propri avversari; diversamente dalla solita \"barra di vita\" dei classici picchiaduro, il danno qui \u00e8 calcolato attraverso un sistema di percentuale, che aumenta con ogni colpo subito. Pi\u00f9 \u00e8 alta la percentuale, pi\u00f9 il personaggio cui fa riferimento si alleggerisce divenendo quindi pi\u00f9 facile da scaraventare fuori dallo schermo.\nLa modalit\u00e0 di gioco in singolo \u00e8 suddivisa in \"Classic mode\", dove si combatte contro gli avversari in vari livelli fino al nemico finale \"Master Hand\" (assieme a \"Crazy Hand\" nei livelli pi\u00f9 difficili), e l\"'Adventure mode\", dove si prosegue in grandi piattaforme fino alla fine usando le capacit\u00e0 dei personaggi. Ci sono svariati livelli di gioco nell'avventura, e alla fine si deve battere Bowser, il classico nemico di Mario.\nAltre modalit\u00e0 introdotte sono gli \"Eventi\" e la \"Modalit\u00e0 All Star\". La prima si suddivide in un vasto numero di sfide per il giocatore (in tutto 51) ,da giocare con un personaggio imposto o a scelta, alla fine delle quali si sfider\u00e0 nell'ultimo evento Giga Bowser, Ganondorf e Mewtwo. La seconda consiste nel combattere contro tutti i personaggi del gioco con un'unica vita e con pochi strumenti di recupero, presenti solo nella zona intermedia delle sfide.\nIl Gameplay di questo piccolo \"museo ambulante\" non rispecchia pienamente il clich\u00e9 del classico picchiaduro, si discosta dal genere venendo pi\u00f9 influenzato dal gameplay di un party-game.\nLe mosse in s\u00e9 non richiedono complicate sequenze di tasti, basta la semplice pressione del tasto B accompagnato da una direzione per effettuare le quattro mosse speciali uniche per ogni personaggio, o la pressione del tasto A pi\u00f9 una direzione per eseguire una smash (che pu\u00f2 anche essere caricata per sprigionare una potenza inarrestabile).\nIl salto doppio (o triplo se contiamo quella che pi\u00f9 o meno per ogni personaggio costituisce un effettivo terzo salto, SU + B), le prese, lo scudo, la schivata e l'utilizzo di oggetti molteplici oggetti completano il gameplay.\nGli oggetti annoverano ogni meraviglia del mondo Nintendo: Mazze Da Baseball, Spade Laser, Pok\u00e9ball, Bob-omb, Warp Star, Treasure Scoop, Green Shell e Red Shell sono solo alcuni degli oggetti a disposizione.\nLe modalit\u00e0 poi sono molteplici, in Singolo sono presenti dall'avventura, agli event match ai minigiochi.\nLa modalit\u00e0 multigiocatore \u00e8 ovviamente infinita, secondo la classica tradizione Nintendo.\nPunto di forza del gioco \u00e8 indubbiamente la componente multiplayer. Anche qui le modalit\u00e0 sono molte e varie, inoltre \u00e8 possibile effettuare scontri con 4 personaggi contemporaneamente sullo schermo.\nTrofei.\nOltre alle modalit\u00e0 principali c'\u00e8 anche la raccolta di trofei.\nI trofei sono statuette di personaggi, accessori o oggetti collezionabili nel gioco.\nQuasi ogni azione viene premiata con alcuni gettoni che possono essere spesi nella lotteria per ottenere i trofei.\nCi sono 293 trofei nella versione nord americana e in quella Giappone se mentre in quella PAL ce ne sono 290. I tre trofei in pi\u00f9 sono Tamagon di \"Devil World\" (commercializzato solo in Giappone), Samus Aran senza il suo casco e Mario che cavalca Yoshi.\nI modi per ottenere trofei, oltre spendendo gettoni alla lotteria, sono svariati e imprevedibili: si passa dal vincerli con determinati punti nell'Home-Run Contest fino alla sopravvivenza di 15 minuti del Multi-Man Melee.\nMinigiochi.\nOltre ai classici combattimenti contro amici o contro il computer, esistono tre minigiochi che si distaccano dal tema della lotta. Essi sono:\nPersonaggi.\nSono presenti nel gioco tutti i personaggi di \"Super Smash Bros.\", sia gli 8 giocabili sin dall'inizio che i 4 sbloccabili, con l'unica differenza che 2 dei 4 sbloccabili sono disponibili sin dall'inizio; in pi\u00f9 sono stati aggiunti altri 9 personaggi sbloccabili per un totale di 25.\nInoltre ci sono tre boss non utilizzabili: Master Hand e Crazy Hand (nei livelli pi\u00f9 difficili possono combattere insieme), e Giga Bowser, una versione ingrandita di Bowser. Nemici comuni sono i Fighting Wire Frames.\nAppare per la prima volta il personaggio di Sandbag, per il minigioco \"Home-Run Contest\""}
{"id": "273365", "revid": "125328091", "url": "https://it.wikipedia.org/wiki?curid=273365", "title": "Static Shock", "text": "Static Shock \u00e8 una serie animata statunitense realizzata dalla Warner Bros. Television e Cartoon Network Studios dal 25 giugno 2001. in Italia \u00e8 stata trasmessa prima da Cartoon Network ed ora dal digitale terrestre Boing. La serie \u00e8 stata premiata in onda il 23 settembre 2000 su Kids'WB negli Stati Uniti.\n\u00c8 basata sull'omonimo fumetto della Milestone Comics, etichetta indipendente che ha pubblicato i propri lavori tramite la DC Comics fino al fallimento.\nStoria.\nAmbientata nell'immaginaria Dakota City, la serie ha come protagonista Virgil Hawkins, un teenager afroamericano che - nel corso di un evento noto come Big Bang - viene esposto a un mutagene sperimentale che gli dona il potere di controllare e manipolare l'elettricit\u00e0. Con l'aiuto del compagno di scuola e amico Richie Foley (che diventer\u00e0 Gear dalla terza stagione in poi) il giovane supereroe combatter\u00e0 i criminali metaumani che minacciano la sicurezza della sua citt\u00e0.\nIl doppiaggio italiano.\nL'edizione italiana \u00e8 a cura di Esther Ruggero e Riccardo Lombardo per la Videodelta - Telecitt\u00e0 di Torino"}
{"id": "273368", "revid": "287204", "url": "https://it.wikipedia.org/wiki?curid=273368", "title": "PSP", "text": ""}
{"id": "273369", "revid": "83549", "url": "https://it.wikipedia.org/wiki?curid=273369", "title": "Ancile", "text": ""}
{"id": "273370", "revid": "36426", "url": "https://it.wikipedia.org/wiki?curid=273370", "title": "Fiore Sardo", "text": " \nIl Fiore Sardo \u00e8 un formaggio ovino italiano a denominazione di origine protetta la cui zona di produzione comprende l'intero territorio della regione autonoma della Sardegna.\nStoria.\nProdotto secondo antiche tecniche di lavorazione artigianale, il Fiore Sardo ha da ricondurre la sua origine al paese di Gavoi in provincia di Nuoro, e deve il nome all'impiego, ormai desueto, di stampi in legno di castagno o di perastro sul cui fondo era scolpito un fiore simile all\u2019asfodelo o alla rosa peonia (accompagnato spesso dalle iniziali del produttore) che marchiava le facce delle forme.\nLa sua origine \u00e8 molto antica, risalente alla civilt\u00e0 nuragica precedente la dominazione dell'Antica Roma, e nell'isola rappresent\u00f2 il formaggio di maggior produzione sino all'avvento delle industrie casearie del Pecorino Romano alla fine del XIX secolo.\nCitato nella Convenzione di Stresa del 1951 su l'uso dei nominativi di origine e delle denominazioni dei formaggi, riconosciuto a Denominazione Tipica nel 1955 e d'Origine dal 1974, ha infine ottenuto la Denominazione d'Origine Protetta (DOP) nel 1996.\nL'associazione Slow Food ne tutela l'importanza attraverso un proprio Presidio. Dal 30 settembre 2018 a Gavoi, in provincia di Nuoro, \u00e8 presente il \"Museo del Fiore Sardo\".\nProduzione e caratteristiche.\nFormaggio a pasta dura dal sapore piccante a seconda dello stadio di maturazione, il Fiore Sardo \u00e8 ottenuto da latte di pecora proveniente esclusivamente da soggetti di razza sarda coagulato a crudo (33-36 \u00b0C) con caglio di agnello o di capretto in pasta; la forma ha la caratteristica foggia a doppio tronco di cono con peso variabile da 1,5 a con crosta di colore giallo o marrone scuro e la pasta tendente dal bianco al giallo paglierino a seconda della durata del periodo di stagionatura; oltre ad essere un formaggio da tavola, diventa da grattugia qualora la stagionatura si protragga oltre i 6 mesi."}
{"id": "273373", "revid": "125877757", "url": "https://it.wikipedia.org/wiki?curid=273373", "title": "Montasio", "text": " \nIl Montasio \u00e8 un formaggio italiano a denominazione di origine protetta, tipico del nord-est d'Italia (Friuli-Venezia Giulia e Veneto), soggetto a rigide procedure di produzione e stagionatura, stabilite e vigilate dal rispettivo Consorzio, con sede a Codroipo (UD).\nStoria.\nPrende il suo nome dal celebre altopiano del Montasio, nel quale viene prodotto il formaggio fin dal 1200; presso l'abbazia di San Gallo di Moggio Udinese si sono affinate le prime tecniche di produzione, mentre i primi riscontri del nome risalgono al decreto del 22 agosto 1773, quando il Consiglio della citt\u00e0 di Udine impose ai commercianti la vendita a prezzo fisso di alcuni prodotti, tra cui questo formaggio, cui, apprendiamo da tale documento, venne imposto il prezzo di 19 soldi a libbra.\nGi\u00e0 nel 1880 si form\u00f2 un movimento cooperativo di caseifici per sostenere la produzione di questo formaggio. Un decreto del Ministero dell'Agricoltura e Foreste del 16 marzo 1987 ha attribuito all'Associazione dei Produttori del Montasio i compiti di supervisione, controllo e \"marketing\" della produzione del Montasio.\nDescrizione.\nZona di produzione.\nIl disciplinare di produzione, stabilito con Decreto del Presidente della Repubblica Italiana del 13 marzo 1986 impone come zona di produzione tutto il Friuli Venezia Giulia e in Veneto la provincia di Treviso e quella di Belluno, la provincia di Venezia fino a Chioggia e la parte settentrionale della provincia di Padova: viene attualmente prodotto e stagionato in tutto il territorio delle province di Udine (17 soci produttori), Pordenone (11), Gorizia (1), Belluno (1), Treviso (10) ed in parte del territorio delle province di Padova (1) e Venezia (2).\nProcesso di produzione.\nGli ingredienti sono latte bovino che deve rispettare dei limiti per quanto riguarda la carica batterica, sale e caglio e la \nstagionatura invece richiede un minimo di 60 giorni.\nAspetto e gusto.\nProdotto in forme cilindriche di 8\u00a0cm di altezza e circa 35\u00a0cm di diametro, assume un sapore, un aspetto, un colore e una consistenza diversa a seconda dei mesi di stagionatura, distinguendosi in \"fresco\", \"mezzano\" e \"stravecchio\": quando \u00e8 fresco (un mese, 45 giorni, due mesi) ha un sapore delicato, la pasta \u00e8 bianca e caratteristicamente occhiata, la crosta \u00e8 bianca e morbida; a mano a mano che aumenta la stagionatura, il sapore diventa pi\u00f9 aromatico, la crosta pi\u00f9 dura, il colore pi\u00f9 giallo e la pasta da morbida diventa friabile e dura. Specialmente con varie stagionature, \u00e8 l'ingrediente principale di uno dei piatti pi\u00f9 caratterizzanti della cucina friulana, il frico, e viene generalmente utilizzato in Friuli nella pietanza chiamata \"polente e formadi\"."}
{"id": "273375", "revid": "585241", "url": "https://it.wikipedia.org/wiki?curid=273375", "title": "Monte Veronese", "text": "Monte Veronese \u00e8 un formaggio a base di latte vaccino, a pasta semicotta, prodotto nei comuni della parte settentrionale della provincia di Verona, nella regione Veneto.\nEsiste in due tipologie che si distinguono per la lunghezza del periodo di invecchiamento: a latte intero (crudo o pastorizzato) con stagionatura minima di 25 giorni e a latte detto d'allevo (parzialmente scremato) con stagionatura minima di 90 giorni.\nDal luglio 1996, a livello europeo, la denominazione \"Monte Veronese\" \u00e8 stata riconosciuta denominazione di origine protetta (DOP) .\nIl nome fa riferimento al termine dialettale veronese \"monta\", che significa \"mungitura\".\nPresidio Slow Food.\nUn tempo il formaggio prodotto con il latte dei pascoli estivi dei Monti Lessini non era valorizzato, anzi il latte normalmente veniva mescolato con quello prodotto in pianura per produrre il Monte Veronese Dop: in questo modo si rischiava di perdere completamente le poche malghe rimaste, con gravi rischi per l'ecosistema della montagna. Il Presidio seguito dal Consorzio del Monte Veronese riguarda appunto le forme prodotte con latte d'alpeggio."}
{"id": "273377", "revid": "767487", "url": "https://it.wikipedia.org/wiki?curid=273377", "title": "Murazzano (formaggio)", "text": "Il murazzano \u00e8 un formaggio DOP italiano di latte principalmente ovino prodotto nella provincia di Cuneo.\nIl primo riconoscimento della denominazione di origine il \"Murazzano\" l'ebbe con il DPR del 16 dicembre 1982.\nNel giugno 1996, a livello europeo, la denominazione \"Murazzano\" \u00e8 stata riconosciuta come denominazione di origine protetta (DOP).\nLeggenda.\nLa leggenda narra che un giovane di Murazzano, tal Giovannino, fosse stato incaricato dalla madre di sorvegliare alcune forme di \"Murazzano\"; tuttavia egli si distrasse e ne approfitt\u00f2 un grosso corvo nero per rubargliene alcune. Accortosi subito del furto e temendo i rimproveri materni, Giovannino insegu\u00ec il corvo fino in una zona del cebano, nota per i raduni di streghe e diavoli che vi si svolgevano. Data la giovane et\u00e0 Giovannino si trov\u00f2 presto stanco ed affamato e quindi appena trovata una capanna vi entr\u00f2 per riposarsi, trovandovi per\u00f2 stranamente una tavola ben imbandita per due persone; il giovane non ci pens\u00f2 due volte a sedersi ed a servirsi di quel ben di Dio. Aveva appena terminato il suo pasto quando gli comparve il diavolo, il quale lo accus\u00f2 di avergli sottratto il pranzo e per questo gli intim\u00f2 di seguirlo all'inferno. Il giovane gli chiese di esaudire un suo ultimo desiderio: bere un po' di acqua fresca di pozzo. Giunti al pozzo, il diavolo si sporse per verificare la presenza dell'acqua e Giovannino ne approfitt\u00f2 per buttarcelo dentro. Alle rimostranze del diavolo, finito in fondo al pozzo, Giovannino gli promise aiuto ad uscire in cambio della restituzione del \"Murazzano\" rubatogli (sotto le sembianze del corvo si celava il diavolo) e, in aggiunta, anche un po' di denaro. Il che dimostra come fosse ritenuto pregiato questo formaggio, se persino il diavolo ne era goloso.\nDescrizione.\nSi tratta di una classica toma o robiola piemontese.\nFormaggio grasso a pasta cruda, molle e di breve stagionatura, a crosta lavata, \u00e8 prodotto con latte ovino di razza autoctona delle Langhe, in purezza o con un impiego di latte vaccino fino al 40%. Ha crosta molto sottile (pelle), a volte fiorita, con un colore che varia dal bianco latte, per le forme fresche, al paglierino chiaro e che tende ad imbrunire per le forme pi\u00f9 stagionate; la sua forma \u00e8 cilindrica, con facce piane del diametro di 10\u00a0\u2013 15\u00a0cm, e il suo peso varia fra i 300 e i 400\u00a0g, la pasta \u00e8 tenera, presenta spesso occhiatura, \u00e8 asciutta al palato, con tendenza al gusto amarognolo nei casi di stagionatura prolungata.\nSi accompagna bene a vini come il Dolcetto d'Alba, il Dolcetto d'Ovada e il Ruch\u00e9 di Castagnole Monferrato.\nProduzione e stagionatura.\nIl processo di produzione \u00e8 il seguente: il latte viene scaldato a 37\u00b0 di temperatura e quindi gli viene aggiunto presame liquido. Dopo la coagulazione la cagliata viene posata in piccole forme cilindriche, dotate di una base forata per consentire la separazione del siero, e lasciata ivi riposare per almeno 24 ore. Si procede quindi alla salatura.\nLa stagionatura \u00e8 di 4 giorni minimo, ma talvolta il prodotto viene conservato, anche per periodi piuttosto prolungati. Dal Murazzano si produce ottimo \"bruss\" (Bruz di Murazzano), che viene conservato nei tradizionali vasi di vetro con chiusura ermetica, noti in dialetto come \"burnie\".\nZona di produzione.\nComprende gli interi territori amministrativi di una cinquantina di Comuni dell'Alta Langa cuneense: Albaretto della Torre, Arguello, Belvedere Langhe, Benevello, Bergolo, Bonvicino, Borgomale, Bosia, Bossolasco, Camerana, Castelletto Uzzone, Castellino Tanaro, Castino, Cerretto Langhe, Cigli\u00e8, Cissone, Cortemilia, Cravanzana, Feisoglio, Gorzegno, Gottasecca, Igliano, Lequio Berria, Levice, Marsaglia, Mombarcaro, Monesiglio, Murazzano, Niella Belbo, Paroldo, Perletto, Pezzolo Valle Uzzone, Prunetto, Roascio, Rocca Cigli\u00e8, Rocchetta Belbo, Sale delle Langhe, Saliceto, San Benedetto Belbo, Serravalle Langhe Somano, Torre Bormida, Torresina, Montezemolo, Sale San Giovanni, Clavesana, Bastia Mondov\u00ec, Ceva, Priero e Castelnuovo di Ceva."}
{"id": "273378", "revid": "36426", "url": "https://it.wikipedia.org/wiki?curid=273378", "title": "Pecorino romano", "text": "Il Pecorino Romano \u00e8 un formaggio italiano a denominazione di origine protetta, la cui zona di origine comprende il Lazio, la provincia di Grosseto e la Sardegna. Tutti i processi di lavorazione, dall'allevamento del bestiame alla stagionatura del formaggio, devono avvenire entro questa zona. Anche i fermenti lattici (scotta-innesto) e gli agnelli che forniscono il caglio devono essere autoctoni.\nPer quanto il nome del formaggio ne indichi la origine laziale, in et\u00e0 contemporanea la quasi totalit\u00e0 della produzione (97%) avviene ormai solo in Sardegna. Nel 2018 il sistema produttivo ha visto 11.236 allevamenti di cui 10.939 solo in Sardegna per 41 produttori di cui 37 nell\u2019Isola e 4 nel Lazio. Il \"Consorzio per la tutela del formaggio Pecorino Romano\" ha sede a Macomer, in provincia di Nuoro.\nIl formaggio \u00e8 un ingrediente fondamentale di molti piatti della cucina romana e laziale, di cui fa parte come accompagnamento ad esempio nella pasta all'amatriciana. A Roma e provincia (ma oggigiorno l'usanza si \u00e8 diffusa anche in altre parti d'Italia) \u00e8 uso consumare fave e pecorino per la festa del primo maggio.\nCon 22.000 tonnellate, \u00e8 il quarto formaggio italiano pi\u00f9 esportato all'estero.\nStoria.\nOrigini.\nLe prime testimonianze di una variet\u00e0 di pecorino romano risalgono all'epoca romana. Originario dell'Agro Romano, \u00e8 descritto dettagliatamente nelle opere di molti autori dell'Antica Roma come Plinio il Vecchio, Marco Terenzio Varrone, Lucio Giunio Moderato Columella e Publio Virgilio Marone; nel trattato De re rustica dello scrittore di agricoltura Columella \u00a0\u00e8 riscontrabile una minuziosa descrizione delle tecniche di lavorazione del latte ovino:\nLa capacit\u00e0 di lunga conservazione e l'alto valore nutritivo ne faceva un alimento base dell'approvvigionamento dell'esercito romano. Virgilio infatti ci tramanda che fu stabilita una razione giornaliera di un'oncia (27 grammi) da distribuire a ciascun legionario ad integrazione della zuppa di farro e del pane.\nEt\u00e0 contemporanea.\nSebbene la storia e il nome del pecorino romano leghino quest'ultimo al territorio laziale, nel quale ha avuto origine, dalla seconda met\u00e0 dell'Ottocento la fase della produzione avviene prevalentemente in Sardegna, terra di antichissima tradizione agro-pastorale: tale lavorazione venne introdotta dopo il 1884, anno in cui il sindaco di Roma introdusse il divieto di salagione del formaggio all'interno della citt\u00e0. Questo fatto costrinse molti casari romani a spostare la produzione nell'isola, favorendo cos\u00ec l'introduzione di nuove tecnologie e accrescendo notevolmente la produzione e la conseguente esportazione di questa variet\u00e0 di formaggio nel mercato nordamericano; proprio l'abitato di Macomer, in virt\u00f9 dell'ubicazione geografica e delle caratteristiche dei prati e degli ovini, divenne luogo d'interesse per alcuni operosi imprenditori della penisola (Albano, Bozzano, Carnevali, Centa, Centoli, Dalmasso, Di Trani, Locatelli, Salmon) i quali commutarono le lavorazioni rustiche locali dal tradizionale Fiore Sardo al Romano attraverso l'edificazione di nuovi e moderni caseifici, contribuendo cos\u00ec enormemente all'evoluzione economica e demografica del Marghine. L'isola, sottoposta a un'intensa opera di deforestazione per le carbonaie savoiarde e la industria delle traversine, si prestava inoltre a offrire un terreno ideale per la predisposizione di una filiera monoculturale ovina.\nA seguito della Conferenza di Stresa del 1951 (indetta \u00a0da alcuni stati europei per far fronte alla questione delle contraffazioni e delle imitazioni dei prodotti alimentari tradizionali) e con l'attribuzione nel 1955 delle prime denominazioni di origine controllata (DOC) nel settore caseario, venne formalmente acconsentita la fabbricazione del pecorino in Sardegna. Per converso la produzione laziale, che sino agli anni '50 contava su una quarantina di piccole e medie imprese, \u00a0sub\u00ec un costante ridimensionamento dovuto in parte all'eccellente concorrenza dei produttori isolani ma soprattutto allo spopolamento dei centri rurali e alla drastica diminuzione del numero degli addetti in agricoltura a vantaggio di altri settori in crescita nell'Urbe come il pubblico impiego, l'edilizia e il commercio.\nNel 1979, per volont\u00e0 di un gruppo di operatori del Lazio e della Sardegna, venne istituito il Consorzio per la Tutela del Formaggio Pecorino Romano avente sede a Macomer, il quale nel 1981 ottenne dal Ministero dell'Agricoltura l'affidamento dell'incarico di vigilanza sulla produzione e sul commercio, e nel 2002 quello per la tutela della DOP (denominazione assegnata al Pecorino Romano dal 1996).\nAttualmente gli scopi del Consorzio comprendono la tutela e la vigilanza sulla produzione e sulla commercializzazione del Pecorino Romano, la tutela della denominazione in Italia e all'estero, l'incremento del consumo e il miglioramento qualitativo del prodotto. Il Disciplinare di Produzione \u00e8 stato ampiamente modificato nel corso degli ultimi decenni, introducendo nel 1995 la salatura in salamoia alternativamente a quella a secco. Inoltre, il periodo della stagionatura \u00e8 stato abbassato dai tradizionali 12-18 mesi fino ai 5-8 mesi, secondo attuale disciplinare.\nAnche la pezzatura \u00e8 stata volutamente modificata. La tradizione romana vuole una grande forma da 33\u201335\u00a0kg, invece dei correnti 22\u201325\u00a0kg. Non dimentichiamo il colore nero della forma di Pecorino Romano, la \"Cappatura Nera\" in gergo caseario, simbolo della tradizione romana.\nDal 2010 il Lazio, la Sardegna e la Provincia di Grosseto hanno ottenuto un ulteriore logo di distinzione geografica.\nNella stagione 2014-2015 del campionato di calcio di Serie A il marchio \u00e8 comparso per quattro partite sulle maglie del Cagliari\nProduzione.\nIl Pecorino Romano \u00e8 un formaggio a pasta dura e cotta, prodotto esclusivamente con latte fresco intero di pecora. Questo pu\u00f2 essere lavorato direttamente crudo oppure sottoposto a termizzazione ad una temperatura massima di 68\u00a0\u00b0C per non pi\u00f9 di 15'\u2019, ed eventualmente inoculato con fermenti lattici naturali (scotta innesto) costituiti da un'associazione di batteri lattici termofili. La coagulazione del latte si ottiene ad una temperatura compresa fra i 38\u00b0/40\u00a0\u00b0C con l'impiego di caglio in pasta d'agnello. Avvenuto l'indurimento della cagliata, si procede alla sua rottura in coaguli della dimensione di un chicco di riso e alla cottura a temperatura non superiore ai 48\u00a0\u00b0C.\nLa salatura pu\u00f2 essere fatta a secco (tecnica pi\u00f9 antica) o in salamoia, e la stagionatura si protrae per almeno 5 mesi per il formaggio da tavola e almeno 8 per quello da grattugia.\nLe forme sono cilindriche a facce piane, con un'altezza dello scalzo compresa fra i 25 e i 40 cm e il diametro del piatto fra i 25 e i 35 cm. Il peso delle forme pu\u00f2 variare tra i 20 e i 35 kg e riportano impresso su tutto lo scalzo il marchio all'origine (la testa stilizzata di una pecora) con la dicitura Pecorino Romano nonch\u00e9, in apposito riquadro, la sigla della provincia di provenienza, il codice del caseificio in cui \u00e8 stato prodotto ed il mese e l'anno di produzione. In tale riquadro pu\u00f2 essere aggiunta l'indicazione \"Lazio\" o \"Sardegna\" o \"Grosseto\" a condizione che l'intero ciclo produttivo si compia nel territorio geografico indicato.\nLa commercializzazione del Pecorino Romano avviene per quasi il 70% nel Nord America, dove gli Stati Uniti rappresentano i primi acquirenti di questo particolare formaggio italiano.\nComposizione e caratteristiche chimico fisiche.\nProfilo lipidico, composizione e caratteristiche chimico fisiche dei prodotti caseari possono variare in funzione dello stato e dell'alimentazione degli animali, della stagionalit\u00e0, delle tecniche di lavorazione e trasformazione. Il disciplinare di produzione del pecorino romano rende i dati relativamente omogenei."}
{"id": "273382", "revid": "287204", "url": "https://it.wikipedia.org/wiki?curid=273382", "title": "Simud Valles", "text": "Simud Valles sono delle valli situate sulla superficie di Marte, in prossimit\u00e0 dell'equatore; sono state battezzate con il nome del pianeta in lingua sumera.\nAssieme a diverse altre valli, come Ares Vallis, Kasei Valles, Shalbatana Vallis e le Tiu Valles, si gettano nel bacino di Chryse Planitia. Le loro pareti sono estremamente ripide, probabilmente a causa di un intenso processo di erosione in tempi antichi. La regione compresa fra Simud Valles e Tiu Valles presenta inoltre, stando alle immagini inviate a Terra dalla sonda Mars Global Surveyor, numerose boline."}
{"id": "273384", "revid": "242434", "url": "https://it.wikipedia.org/wiki?curid=273384", "title": "Anelletto", "text": ""}
{"id": "273389", "revid": "580", "url": "https://it.wikipedia.org/wiki?curid=273389", "title": "Pecorino toscano", "text": " \nIl pecorino toscano (DOP) \u00e8 un formaggio italiano a Denominazione di origine protetta. Plinio il Vecchio, nella sua monumentale \"Naturalis historia\", accenna in alcuni passi alla produzione del Pecorino in Toscana. Un tempo chiamato \"cacio marzolino\" perch\u00e9 la sua produzione iniziava nel mese di marzo ed \u00e8 con tale nome che lo troviamo menzionato in una memoria sul formaggio toscano scritta da Francesco Molinelli verso la fine del Settecento.\nCaratteristiche.\n\u00c8 un formaggio ottenuto da latte intero esclusivamente di pecora a pasta tenera o semidura. La forma \u00e8 cilindrica a facce piane con scalzo alto da 7 a 11 centimetri leggermente convesso e dal diametro variabile fra i 15 e i 22\u00a0cm. Il peso di ogni forma pu\u00f2 variare da 1 a 3,5 chili. La pasta ha struttura compatta e tenace al taglio per il tipo a formaggi a pasta semidura. Si presenta di colore bianco o paglierino pi\u00f9 o meno intenso. La crosta esterna \u00e8 di colore giallo con varie tonalit\u00e0 fino al giallo carico. Il sapore \u00e8 fragrante, accentuato, caratteristico delle particolari procedure di produzione.\nUtilizzo.\nA seconda della zona di produzione, cambiano i tempi di stagionatura e con questi cambia molto il gusto e l'uso che si pu\u00f2 fare di questo formaggio. Si va infatti da un pecorino toscano fresco, dal gusto delicato e dolce, passando per un pecorino invece pi\u00f9 stagionato, dal sapore pi\u00f9 impegnativo ed accentuato per arrivare infine al pecorino lungamente invecchiato dalla pasta dura, dal sapore deciso che viene tradizionalmente abbinato ai sapori dolci del miele e delle marmellate di frutta...\nProduzione.\nIl pecorino toscano \u00e8 un formaggio DOP e le regole produttive sono stabilite nel disciplinare riconosciuto dall'Unione europea. Nel disciplinare di produzione si prevede che la cagliatura avvenga solo con caglio di vitello. dopo circa 20/25 minuti si procede alla rottura fino a raggiungere le dimensioni di una nocciola per il prodotto a pasta tenera o quelle di un chicco di mais per il prodotto da stagionare. la successiva fase \u00e8 quella della formatura, in stampi provvisti di fori per facilitare lo sgrondo del siero. Inizia quindi la maturazione del prodotto che viene conservato in ambienti caldi e umidi (camere calde armadi o cassoni riscaldati) dove si favorisce un rapido spurgo del siero e l'avvio della maturazione. la fase seguente \u00e8 la salatura a secco (la pi\u00f9 tradizionale) o in salamoia. Particolarit\u00e0 del pecorino toscano \u00e8 la durata decisamente breve di questa fase che dura circa un solo giorno. Dopo la salatura il pecorino toscano viene posto a maturare negli idonei locali e qui periodicamente girato e controllato. Solo le forme che rispondono al 100% alle caratteristiche previste nel disciplinare vengono marchiate una ad una, ad inchiostro quelle a pasta tenera ed a caldo quelle stagionate. Sul marchio \u00e8 presente il nome pecorino toscano DOP, l'immagine prevista sul marchio ed il numero identificativo del produttore. In etichetta deve essere presente il nome pecorino toscano DOP o pecorino toscano DOP stagionato accompagnato dal logo europeo della DOP, dal logo del pecorino toscano e dalle scritte obbligatorie."}
{"id": "273393", "revid": "27723", "url": "https://it.wikipedia.org/wiki?curid=273393", "title": "Kasei Vallis", "text": ""}
{"id": "273395", "revid": "287204", "url": "https://it.wikipedia.org/wiki?curid=273395", "title": "Tiu Valles", "text": "Le Tiu Valles sono un complesso di valli situate sulla superficie di Marte, in prossimit\u00e0 dell'equatore; sono state battezzate con il nome del pianeta in inglese antico.\nAssieme a diverse altre valli, come Ares Vallis, le Kasei Valles, Simud Valles e Shalbatana Vallis, si getta nel bacino di Chryse Planitia. Si ritiene che anche le Tiu Valles abbiano anticamente ospitato corsi d'acqua liquida."}
{"id": "273400", "revid": "209113", "url": "https://it.wikipedia.org/wiki?curid=273400", "title": "Ragusano", "text": "Il Ragusano, storicamente chiamato caciocavallo ragusano (in siciliano \"Cosacava\u1e0d\u1e0du\"), \u00e8 un formaggio italiano DOP (Denominazione d'Origine Protetta). Questa eccellenza casearia, nel 1955, \u00e8 stata riconosciuta quale prodotto tipico dal D.P.R. n. 1269 del 30 ottobre, nel 1995 ha ottenuto la denominazione di origine (Decreto del 2 maggio) e, l'anno successivo, ha acquisito il riconoscimento comunitario della DOP, perdendo la denominazione storica di \"Caciocavallo\", con il quale, peraltro, non ha mai avuto nulla a che fare. In lingua siciliana \u00e8 chiamato anche \"scaluni\", probabilmente in analogia alla sua forma e dimensioni, che ricordano quelle di uno scalino.\nStoria.\nIl \"ragusano\" \u00e8 uno dei formaggi pi\u00f9 antichi dell'Isola e si pensa che il nome derivi dalla zona di produzione, la Provincia di Ragusa. Questo formaggio dal sapore amabile e peculiare \u00e8 stato oggetto sin dal XIV secolo di un fiorente commercio oltre i confini del Regno di Sicilia. \nCarmelo Trasselli riporta che gi\u00e0 nel 1515 in \"Ferdinando il Cattolico e Carlo V\" vi \u00e8 un'esenzione dai dazi anche per il Ragusano e pertanto gi\u00e0 oggetto di notevole commercio. Ancora il Trasselli in \"Note sui Ragusei in Sicilia\" riporta documenti del \"Notaio Gaetano, F.106\" che riferisce ancora del commercio via nave di questo formaggio. Nell'opera dell'abate Paolo Balsamo, risalente al 1808, venivano sottolineati \"la bont\u00e0 dei bestiami di Modica\" ed i \"prodotti di cacio e ricotta, superiori di cinquanta per cento ai comuni, e di venticinque per cento ai migliori di Sicilia\". Filippo Garofalo nel 1856 cita la fama e la squisitezza dei caci e delle ricotte del Ragusano.\nCaratteristiche.\nIl ragusano \u00e8 un formaggio semiduro a pasta filata prodotto esclusivamente con latte di vacca di razza modicana. Ha ottenuto il riconoscimento di tipicit\u00e0 dal DPR n. 1269 del 30/10/1955, ha avuto la Denominazione di Origine nel 1995, ed infine \u00e8 stato riconosciuto DOP con regolamento CEE n. 1263 del 1/7/1996. La zona di provenienza del latte destinato alla trasformazione del formaggio \"ragusano\" comprende gli interi territori dei comuni di: Acate, Chiaramonte Gulfi, Comiso, Giarratana, Ispica, Modica, Monterosso Almo, Pozzallo, Ragusa, Santa Croce Camerina, Scicli e Vittoria, in provincia di Ragusa, e dei comuni di Noto, Palazzolo Acreide e Rosolini, in provincia di Siracusa.\nProdotto nel rispetto del disciplinare di produzione (Provvedimento 29 luglio 2003 del Ministero delle Politiche Agricole e Forestali), rispondenti allo standard produttivo seguente:\nI vini in abbinamento: Nero d'Avola, Merlot, Syrah.\nTrasformazione.\nIl procedimento per la produzione del Ragusano DOP segue un'antica tradizione che oggi viene osservata attentamente dai produttori. Per la realizzazione di questo formaggio si lascia coagulare il latte di una o pi\u00f9 mungiture, assecondando lo sviluppo naturale della microflora.\nPer favorire la coagulazione viene aggiunto il caglio in pasta di capretto o agnello, insieme all'acqua e sale. La quantit\u00e0 di soluzione deve essere tale da permettere l'indurimento della pasta in un tempo compreso tra sessanta e ottanta minuti. La cagliata viene poi ridotta in piccoli pezzi utilizzando il \"jarozzu\", un'asta di legno che termina con un disco che si sottopone a pressatura per favorire la spugnatura.\nLa quantit\u00e0 di soluzione impiegata deve essere tale da comportare un tempo di presa e di indurimento da 60 a 80\u00a0minuti. La rottura della cagliata avviene quando i granuli, inizialmente delle dimensioni paragonabili a quelle delle lenticchie, a seguito dell'aggiunta di acqua (8 litri per ettolitro di latte) alla temperatura di 80\u00a0\u00b0C, pi\u00f9 o meno 5\u00a0\u00b0C, assumono dimensioni medie di un chicco di riso. La massa caseosa, ottenuta per sedimentazione e separata dal siero, viene sottoposta a pressatura per favorirne la spurgatura. La pasta, trattata con il liquido risultante dalla lavorazione della ricotta o con acqua a temperatura di circa 80\u00a0\u00b0C, coperta con un telo allo scopo di evitare bruschi abbassamenti della temperatura, viene lasciata riposare per circa 85 minuti. La fase dell'asciugatura va condotta lasciando la pasta su degli appositi supporti per un tempo di circa 20 ore. La pasta viene tagliata a fette e, ricoperta con acqua alla temperatura di circa 80\u00a0\u00b0C, per un tempo di circa 8 minuti, viene quindi lavorata con molta cura, fino ad ottenere una forma sferica con la superficie esterna esente da smagliature e saldata ad un polo.\nIl prodotto viene successivamente modellato e poi raccolto in contenitori in legno dette \"mastre\u1e0d\u1e0di\", che danno al Ragusano DOP la sua caratteristica forma di parallelepipedo. Le forme vengono calate in salamoia per ottenere la salatura, dove restano a da due a otto giorni, a seconda del loro peso.\nStagionatura.\nLe forme vengono calate in salamoia per ottenere la salatura, dove restano a da due a otto giorni, a seconda del loro peso.\nI locali di Stagionatura vengono detti \"maizz\u00e8\", locali freschi, umidi e ventilati a volte interrati, si riscontrano, inoltre, cantine e grotte con pareti geologicamente naturali dove i formaggi a coppia vengono appesi a cavallo di una trave di legno legati con funi di \"lijama\" o corde di \"cannu\", di \"zammarra\" (\"agave\") o di cotone. Si riscontrano anche impalcature, scaffali ed attrezzi in legno o altro materiale vegetale per la pulizia e la manipolazione del formaggio durante la maturazione e stagionatura.\nAttrezzature Storiche.\nVasche di cemento per la salamoia. Fuoco diretto legna-gas.\nCertificazione.\nL'Ente Certificatore ed organismo di controllo per la produzione di Ragusano DOP \u00e8 il Consorzio Ricerca Filiera Lattiero Casearia (CoRFiLaC) che ha sede a Ragusa. Il CoRFiLaC, \u00e8 stato designato dal Ministero delle Politiche Agricole e Forestali, con Decreto del 13 giugno 2000, quale autorit\u00e0 pubblica incaricata di effettuare i controlli per certificare la conformit\u00e0 ai requisiti del Disciplinare per il Ragusano DOP (D. 13/06/95) e quindi a poter rilasciare il marchio DOP\nCome ottenere la marchiatura DOP del formaggio Ragusano:"}
{"id": "273401", "revid": "123189552", "url": "https://it.wikipedia.org/wiki?curid=273401", "title": "Raschera", "text": "Il Raschera DOP \u00e8 un formaggio italiano a Denominazione di origine protetta e riconosciuto nella sua tipologia \"d'alpeggio\" come presidio Slow Food..\nTerritorio.\nIl nome Raschera deriva dal nome di un pascolo e di un lago ai piedi del monte Mongioie (2.630 m s.l.m.), situati nel comune di Magliano Alpi sulle Alpi Liguri in provincia di Cuneo.\nDescrizione.\nIl disciplinare di produzione distingue due tipi di formaggio Raschera:\nLa forma \u00e8 quadrata o tonda, la stagionatura minima \u00e8 di un mese ma ne esistono anche a stagionatura pi\u00f9 lunga con sapore pi\u00f9 accentuato.\nIl latte utilizzato \u00e8 quello vaccino, addizionato in alcuni casi con modeste quantit\u00e0 di latte di capra o di pecora.\nSagre.\nA Frabosa Soprana e ad Ormea si organizza tutti gli anni una sagra del Raschera dove si pu\u00f2 acquistare il formaggio."}
{"id": "273403", "revid": "124525442", "url": "https://it.wikipedia.org/wiki?curid=273403", "title": "Valles Marineris", "text": "Le Valles Marineris (cos\u00ec battezzate in onore della sonda spaziale Mariner 9, su proposta di William Pickering) sono un vasto sistema di valli, situate nella zona equatoriale di Marte, nella parte orientale della regione di Tharsis. Le valli raggiungono complessivamente i 4000\u00a0km di lunghezza, i 200\u00a0km di larghezza ed una profondit\u00e0 di 7\u00a0km; si tratta di un complesso di fratture geologiche dieci volte pi\u00f9 lungo, sette volte pi\u00f9 largo e sette volte pi\u00f9 profondo del Grand Canyon. \u00c8 la pi\u00f9 grande struttura conosciuta di questo tipo, e si estende per circa un quarto della circonferenza di Marte.\nLa formazione di questa enorme struttura geologica \u00e8 probabilmente avvenuta contemporaneamente al sollevamento di Tharsis; successive modifiche sarebbero state apportate dall'effetto dell'erosione. Le Valles Marineris avrebbero dunque un'origine tettonica.\nI canyon che compongono il complesso si estendono dalla regione del Noctis Labyrinthus, ad ovest, passando per Tithonium e Ius Chasma, quindi per Melas ed Ophir Chasma, poi verso Coprates, Ganges, Capri ed Eos Chasma, fino ai terreni caotici presenti pi\u00f9 a est. Si tratta di numerose valli parallele le une alle altre lungo una direttrice comune est-ovest; le principali sono Ophir Chasma, Candor Chasma e Melas Chasma.\nLa maggior parte degli scienziati concorda nel sostenere che le Valles Marineris siano una regione ricca di fratture tettoniche nella crosta marziana, formatesi in seguito al raffreddamento del pianeta e successivamente rimodellate dall'erosione ad opera degli agenti atmosferici. Ad ogni modo sono anche presenti tracce di antichi canali, forse formati da acqua o anidride carbonica.\nIpotesi sulla formazione.\nMolte teorie sono state avanzate, nel corso degli anni, a proposito dei possibili meccanismi di formazione delle Valles Marineris. Prima dell'impiego di telescopi potenti, si riteneva che le valli fossero in realt\u00e0 un complesso sistema di canali artificiali, progettato dai marziani per irrigare vaste estensioni di superficie; quest'ipotesi fu scartata ben presto, non appena le analisi spettroscopiche indicarono che la superficie di Marte non ospitava n\u00e9 acqua, n\u00e9 ossigeno.\nNegli anni settanta fu proposto che le valli fossero il risultato dell'erosione da parte dell'acqua e dello scioglimento del permafrost, possibile in un ambiente caratterizzato da temperature polari, come quello marziano; tuttavia la presenza di acqua liquida in superficie sembra essere un'ipotesi da scartare, dato che le condizioni di pressione e temperatura medie del pianeta (lo 0,5% della pressione atmosferica terrestre e un range di temperature fra i 148 e i 310 K) sono abbondantemente al di sotto del punto triplo dell'acqua.\nNel 1972 da McCauley venne avanzata l'ipotesi che i canyon avessero avuto origine dal ritiro di materiale magmatico sotterraneo; nel 1989 Tanaka e Golombek suggerirono nuovamente la possibile esistenza di intensi fenomeni di natura tettonica nella regione.\nAttualmente si ritiene che la formazione delle Valles Marineris sia stata per certi versi analoga a quella della Rift Valley in Africa: si tratterebbe di fratture di natura tettonica, successivamente rimodellate ed ampliate dall'effetto dell'erosione. Su Marte il responsabile del fenomeno dell'erosione potrebbe essere l'anidride carbonica solida contenuta nel sottosuolo che, per effetto di una rapida decompressione, pu\u00f2 sublimare e sfuggire a grande velocit\u00e0 verso l'atmosfera del pianeta."}
{"id": "273407", "revid": "1343317", "url": "https://it.wikipedia.org/wiki?curid=273407", "title": "Robiola di Roccaverano", "text": "La Robiola di Roccaverano (DOP) \u00e8 un formaggio italiano a denominazione di origine protetta.\nEtimologia e storia.\nLe origini della Robiola di Roccaverano risalgono ai Liguri, che iniziarono a produrre un formaggio del tutto simile a quello attuale.\nDella Robiola di Roccaverano si fa menzione nelle cronache dell'anno 1000.\nCon l'avvento dei Romani questo formaggio assunse il nome di 'rubeola', dal latino 'ruber', termine con cui veniva indicato il colore rossastro che la crosta assumeva al termine della stagionatura.\nDelle qualit\u00e0 di questo formaggio e del suo processo produttivo scrisse Plinio il Vecchio.\nLa prima certificazione di origine della Robiola di Roccaverano ebbe luogo con il DPR del 14 marzo 1979 e il riconoscimento europeo \u00e8 del 2 luglio 1996 (Reg. CE n.1263/96, GUCE L. 163/96).\nDiffusione.\nIl nome del formaggio \u00e8 legato al toponimo \"Roccaverano\", il comune pi\u00f9 alto della provincia di Asti; l'area di produzione della robiola \u00e8 riservata a 19 comuni del territorio a cavallo fra le province di Asti e di Alessandria, nella parte orientale delle Langhe.\nDescrizione e procedimento produttivo.\n\u00c8 un formaggio fresco, a latte crudo, a pasta cruda e privo di crosta.\nDeve contenere come minimo il 50% di latte caprino, che pu\u00f2 essere integrato con percentuali variabili di latte vaccino e/o ovino.\nIl latte viene portato a temperatura di 18\u00a0\u00b0C, con aggiunta di presame liquido; talvolta viene spruzzato di sale da cucina.\nPu\u00f2 essere consumato dopo il 4\u00ba giorno dalla cagliata.\nSi presenta in forme cilindriche, di diametro tra i 10 e i 15 centimetri, con bordi arrotondati, di peso unitario mediamente tra 250 e 350 grammi.\nIl colore della pasta va dal bianco al paglierino scarico, al decrescere della percentuale di latte caprino.\nIl gusto, essenzialmente dolce, si fa pi\u00f9 sapido nelle forme pi\u00f9 stagionate.\nCostituisce anche l'ingrediente base di alcuni tipi di bruss.\n\u00c8 ben accompagnato da vini quali la barbera d'Asti, la barbera del Monferrato, il dolcetto di Ovada e il grignolino d'Asti."}
{"id": "273410", "revid": "310967", "url": "https://it.wikipedia.org/wiki?curid=273410", "title": "Toma piemontese", "text": "La toma piemontese (DOP) \u00e8 un formaggio italiano del tipo toma, a denominazione di origine protetta.\nProdotto in Piemonte, in luoghi alti, tra vallate e monti, per poi estendersi alla pianura. Fatto con latte di vacca, la stagionatura varia dai 20 ai 45 giorni, a seconda del formato.\nIl formaggio si presenta in forme circolari con facce piane con diametro compreso tra 15\u2013 35\u00a0cm e uno scalzo variabile tra i 6 \u2013 12\u00a0cm; anche il peso di ciascuna forma, di conseguenza, risulta essere molto variabile e compreso tra i 1,8\u00a0kg e 8\u00a0kg.\nLa stagionatura avviene in ambienti idonei con una umidit\u00e0 di circa l'85% e temperatura oscillante tra i 6\u00b0 e i 10\u00b0, durante questa fase i formaggi sono rivoltati pi\u00f9 volte. La durata minima di questo periodo \u00e8 di sessanta giorni per le forme di peso superiore a 6\u00a0kg e di quindici giorni per le forme di peso inferiore.\nLa zona di provenienza del latte, di trasformazione e di elaborazione del formaggio \"Toma Piemontese\" comprende il territorio amministrativo delle province di Novara, Vercelli, Biella, Torino, Cuneo, Verbano-Cusio-Ossola, nonch\u00e9 dei comuni di Monastero Bormida, Roccaverano, Mombaldone, Olmo Gentile e Serole in provincia di Asti, e di Acqui Terme, Terzo, Bistagno, Ponti e Denice in provincia di Alessandria.\nOgni area di produzione ha la propria variet\u00e0 tradizionale di toma (il cui sapore ed aspetto pu\u00f2 variare anche notevolmente in base alla lavorazione, all'alimentazione dei bovini e al microclima)."}
{"id": "273411", "revid": "1798099", "url": "https://it.wikipedia.org/wiki?curid=273411", "title": "Animali araldici", "text": "Gli animali araldici sono figure araldiche considerate le pi\u00f9 nobili e hanno spesso la funzione di simboleggiare le qualit\u00e0 o il potere del titolare dello stemma.\nSono rappresentati di norma in una loro posizione naturale e cio\u00e8 passanti, rampanti, correnti, sedenti, dormienti, ecc.\nIl loro colore araldico \u00e8 quello pi\u00f9 simile al colore naturale, con le notevoli eccezioni dell'aquila e del leone, che sono invece raffigurati con tutte le possibili combinazioni di colori o pellicce.\nL'aquila, il leone ed il leopardo sono dette \"figure naturali giuste\".\nMolto importanti anche gli animali favolosi (o \"chimerici\") tra i quali il Pegaso, il drago, il liocorno, la Medusa, l'Arpia, ecc.\nTra gli animali utilizzati nel blasone vi sono:"}
{"id": "273412", "revid": "34971", "url": "https://it.wikipedia.org/wiki?curid=273412", "title": "Valle d'Aosta Fromadzo", "text": "Il Vall\u00e9e d'Aoste Fromadzo o \"Valle d'Aosta Fromadzo\" \u00e8 un formaggio italiano a Denominazione di origine protetta (DOP).\nStoria.\nNel 1902 venne definito \u201cfromage maigre et fromage commun\u201d, ossia in francese, formaggio magro e ordinario.\nProduzione.\n\u00c8 prodotto con latte di vacca proveniente da almeno due mungiture, eventualmente addizionato con percentuali minime di latte caprino, derivato da allevamenti ubicati nella Valle d'Aosta e ottenuto nel rispetto di apposite prescrizioni relative all'allevamento e al processo di ottenimento, in quanto rispondenti allo standard produttivo seguente che individua due distinte tipologie:\na) l'alimentazione delle bovine da cui deriva il latte deve essere costituita prevalentemente da foraggi locali freschi o affienati;\nb) per il formaggio di tipologia semi-grassa il latte viene rilasciato riposare in relazione alle condizioni ambientali per un periodo variabile da 12 a 24 ore. Per il formaggio di tipologia a basso contenuto di grasso il latte viene lasciato riposare, sempre in relazione alle condizioni ambientali, per un periodo variabile da 24 a 36 ore. Il latte deve essere quindi coagulato ad una temperatura di 34-36\u00a0\u00b0C sfruttando lo sviluppo spontaneo della microflora casearia con l'eventuale inoculo di fermenti lattici naturali ed autoctoni della zona di produzione;\nc) la coagulazione \u00e8 ottenuta con l'uso di caglio naturale. Segue la rottura della cagliata con innalzamento della temperatura fino a un massimo di 45\u00a0\u00b0C. La massa caseosa collocata in fuscelle, localmente chiamate \"f\u00e9itchie\", pu\u00f2 essere sottoposta ad una leggera pressatura cui segue il rivoltamento effettuato 3-4 volte nelle 24 ore. La salatura si attua a secco o in salamoia; la salatura a secco avviene inizialmente a giorni alterni per diradarsi progressivamente nel tempo in un periodo complessivo di 20-30 giorni. La pulitura della forma si effettua per mezzo di un panno imbevuto in una soluzione di acqua e sale. La maturazione avviene in locali appositi ad una temperatura di 8-14\u00a0\u00b0C e con umidit\u00e0 relativa non inferiore al 60%. Il periodo di stagionatura varia da un minimo di 60 giorni fino ad un massimo di 8-10 mesi; il prodotto a breve stagionatura \u00e8 utilizzato da tavola mentre quello a prolungata stagionatura viene talora consumato previo grattugiamento. Il formaggio pu\u00f2 essere aromatizzato mediante l'aggiunta nella lavorazione di semi o parti di piante aromatiche;\nZone di produzione.\nLa zona di produzione comprende l'intera Regione autonoma della Valle d'Aosta.\nCaratteristiche.\nIl Fromadzo \u00e8 prodotto con latte di vacca delle razze Valdostana Pezzata Rossa e Valdostana Pezzata Nera e a volte \u00e8 aggiunto una piccola percentuale di latte di capra. Ha un sapore caratteristico fragrante e semi dolce se fresco e leggermente sapido e quasi piccante se stagionato. Inoltre pu\u00f2 essere aromatizzato con bacche di ginepro, semi di cumino o di finocchio selvatico. Il peso pu\u00f2 variare da 1 a 7 chili e la stagionatura da 2 a 14 mesi. La materia grassa presente pu\u00f2 essere da un minimo del meno del 20% a un massimo del 35%."}
{"id": "273413", "revid": "1343317", "url": "https://it.wikipedia.org/wiki?curid=273413", "title": "Asparago bianco di Cimadolmo", "text": "Asparago bianco di Cimadolmo \u00e8 un prodotto ortofrutticolo italiano a indicazione geografica protetta.\nDescrizione.\nProdotto tipico, noto fin dagli inizi del primo secolo, per le sue doti, diuretiche e alimentari. Dell'asparago di Cimadolmo si trova traccia nel testo seicentesco \"Cento e dieci ricordi che formano il buon fattor di villa\".\nNel 2006 a Cimadolmo nasce la strada dell'asparago. ... Associazione che raggruppa produttori ortofrutticoli, Pro Loco, ristoratori e Comune di Cimadolmo.\nAlla strada dell'asparago di Cimadolmo partecipano anche i comuni di Fontanelle, Ormelle, San Polo di Piave, Mareno di Piave, Santa Lucia di Piave, Oderzo, Ponte di Piave, Breda di Piave, Maserada sul Piave e Vazzola."}
{"id": "273420", "revid": "365417", "url": "https://it.wikipedia.org/wiki?curid=273420", "title": "Forma differenziale", "text": "In geometria differenziale e nel calcolo differenziale a pi\u00f9 variabili, una forma differenziale \u00e8 un particolare oggetto che estende la nozione di funzione a pi\u00f9 variabili.\nSu una formula_1-variet\u00e0 differenziabile, ad esempio un aperto dello spazio euclideo formula_2, una forma differenziale formula_3 ha una dimensione formula_4 minore o uguale a formula_1. Per questa ragione, viene anche indicata brevemente come formula_6-forma. Nel caso formula_7, la forma formula_3 \u00e8 un'ordinaria funzione. In generale, la propriet\u00e0 che caratterizza formula_3 \u00e8 la possibilit\u00e0 di effettuare l'integrale di formula_3 su un qualsiasi oggetto geometrico formula_11, di analoga dimensione formula_4, di una generica formula_1-variet\u00e0 differenziabile. Il risultato di questa integrazione \u00e8 indicato con\nPertanto, una 1-forma \u00e8 integrabile su una curva, una 2-forma su una superficie, e cos\u00ec via.\nLe 1-forme sono di fondamentale importanza in molti settori dell'analisi matematica, e in particolare in analisi complessa.\nDefinizione.\nLa nozione di forma differenziale pu\u00f2 essere introdotta in modi diversi.\nIn molti contesti, per utilizzare le forme differenziali \u00e8 sufficiente basarsi su una definizione simile a quella di polinomio: una forma differenziale \u00e8 semplicemente una scrittura formale di un certo tipo. Si definiscono quindi operazioni come quella di somma, prodotto e integrale su un insieme opportuno.\nLe forme differenziali possono per\u00f2 essere definite in modo pi\u00f9 intrinseco usando l'algebra lineare ed i concetti di tensore e fibrato tangente. In questo modo le forme risultano definite in contesti pi\u00f9 ampi: ad esempio, il loro dominio non \u00e8 necessariamente un aperto di formula_15, ma una qualsiasi variet\u00e0 differenziabile.\nDefinizione come scrittura formale.\nSia formula_16 un aperto di formula_17. Sia formula_18 un intero con\nUna formula_6-forma differenziale \u00e8 una scrittura del tipo:\ndove\n\u00e8 una funzione differenziabile e:\n\u00e8 chiamato prodotto wedge o prodotto esterno, da non confondere con il prodotto vettoriale formula_24, che viene talvolta indicato con lo stesso simbolo del prodotto wedge e chiamato anch'esso prodotto esterno, ma che non gode delle stesse propriet\u00e0. In particolare, il prodotto wedge \u00e8 associativo, il prodotto vettoriale no. A volte, per brevit\u00e0, i simboli formula_23 sono omessi.\nEsempi.\nUna 0-forma \u00e8 semplicemente una funzione differenziabile definita su formula_16.Una 1-forma in formula_15 si scrive come\ndove le formula_29 sono opportune funzioni differenziabili. \nPer esempio le scritture seguenti sono 1-forme definite su formula_30.\ndove nel primo esempio, i coefficienti sono funzioni costanti.Una 2-forma in formula_32 si scrive come\nPer esempio la scrittura seguente \u00e8 una 2-forma su formula_32:\nIn generale una formula_36-forma su formula_15 si scrive sempre usando un unico addendo\ndove formula_39 \u00e8 una funzione differenziabile.\nDefinizione come tensore.\nUna formula_4-\"forma\" \u00e8 una sezione liscia della formula_6-esima algebra esterna del fibrato cotangente di una variet\u00e0 differenziabile formula_42:\nIn altre parole, per ogni punto formula_44 di formula_42 \u00e8 data una funzione multilineare antisimmetrica\ndove formula_47 \u00e8 lo spazio tangente a formula_42 in formula_44. La funzione formula_50 varia in modo liscio (cio\u00e8 \u00e8 differenziabile infinite volte) al variare di formula_44. Equivalentemente, formula_52 \u00e8 un campo tensoriale che associa ad ogni punto formula_44 di formula_42 un tensore antisimmetrico di tipo formula_55.\nAd esempio, una 1-forma \u00e8 un campo tensoriale di tipo formula_56, cio\u00e8 una sezione del fibrato cotangente.\nAperti dello spazio euclideo.\nSe formula_42 \u00e8 un insieme aperto di formula_15, in ogni punto lo spazio tangente formula_59 \u00e8 identificato con formula_15. La base canonica per formula_15 induce quindi una base per lo spazio vettoriale formula_62 del tipo\ndove l'elemento\nformula_64\nrappresenta una particolare funzione multilineare antisimmetrica. Quindi l'elemento formula_50 \u00e8 descritto univocamente come combinazione lineare di elementi di questa base\ntramite dei coefficienti \nche variano in modo liscio rispetto a formula_44. La definizione qui introdotta coincide quindi con quella formale descritta precedentemente.\nAd esempio, se formula_69 allora \n\u00e8 lo spazio duale dei funzionali lineari su formula_15 e formula_72 \u00e8 la base duale formula_73 della base canonica. Una 1-forma associa ad ogni punto formula_44 un funzionale lineare.\nCarte.\nSe formula_42 \u00e8 una variet\u00e0 qualsiasi, fissata una carta intorno ad un punto formula_44, ogni formula_6-forma formula_52\n\u00e8 rappresentata come sopra. La rappresentazione dipende ovviamente dalla carta scelta.\nOperazioni algebriche.\nSomma e prodotto per scalare.\nDue formula_6-forme possono essere sommate, dando luogo ad una nuova formula_6-forma. Una formula_6-forma pu\u00f2 inoltre essere moltiplicata per uno scalare. Con queste operazioni l'insieme delle formula_6-forme su un aperto formula_16 forma uno spazio vettoriale.\nProdotto esterno.\nIl \"prodotto esterno\" \ndi una formula_6-forma formula_52 e di una formula_87-forma formula_88 \u00e8 una formula_89-forma. L'operazione di prodotto \u00e8 definita svolgendo il prodotto usando le usuali relazioni fra somma e prodotto presenti in un anello, quali la propriet\u00e0 distributiva del prodotto con la somma e la propriet\u00e0 associativa del prodotto esterno. Per definizione, il prodotto esterno non \u00e8 per\u00f2 commutativo ma \"anticommutativo\"; vale cio\u00e8 la relazione seguente:\nLa propriet\u00e0 anticommutativa implica che\nI coefficienti dei formula_92 per\u00f2 commutano fra loro e con i formula_92. Ad esempio, se\nsono una 1-forma e una 2-forma su formula_32, il loro prodotto esterno \u00e8\nEsiste una versione del prodotto esterno nel caso in cui formula_52 e formula_88 siano definiti come tensori. Tale definizione sfrutta il prodotto tensoriale formula_99, ma non \u00e8 ad esso equivalente. Ad esempio, nel caso in cui formula_52 e formula_88 sono due 1-forme, \u00e8 definita nel modo seguente\nNel caso generale la definizione \u00e8 un po' pi\u00f9 complicata:\nPropriet\u00e0.\nIl prodotto wedge \u00e8 associativo: per questo motivo si possono omettere le parentesi nella scrittura.\nIl prodotto \u00e8 distributivo rispetto alla somma (sia a destra che a sinistra):\nL'anticommutativit\u00e0 usata nella definizione si estende al prodotto di due forme qualsiasi di tipo formula_6 e formula_87, con un segno che per\u00f2 dipende dal prodotto formula_107:\nDerivata di una forma differenziale.\nLa derivata di una formula_6-forma \u00e8 una formula_110-forma. Questa \u00e8 chiamata a volte \"differenziale\" o \"derivata esterna\". La derivata esterna formula_111 di una formula_6-forma differenziale \n\u00e8 la formula_110-forma\nPropriet\u00e0.\nLa derivata esterna di una 0-forma, cio\u00e8 di una funzione differenziabile, coincide con il differenziale della funzione.\nLa derivazione esterna \u00e8 un'operazione lineare. In altre parole,\ndove per\u00f2 formula_117 sono scalari e non funzioni. Rispetto al prodotto esterno si comporta nel modo seguente:"}
{"id": "273422", "revid": "767487", "url": "https://it.wikipedia.org/wiki?curid=273422", "title": "Shorinji Kempo", "text": "Lo Shorinji Kempo () \u00e8 un'arte marziale nata ufficialmente nel 1947 a opera del giapponese D\u014dshin S\u014d (1911-1980), a cui \u00e8 succeduta la figlia Y\u016bki S\u014d, che fond\u00f2 il tempio principale (tuttora esistente) a Tadotsu, cittadina della prefettura di Kagawa.\nDescrizione.\nLo Shorinji Kempo \u00e8 basato sull'unione di insegnamenti filosofici e tecnici; entrambe le componenti mirano allo sviluppo di individui abili nell'autodifesa, in buona salute e capaci di collaborare tra loro, con lo scopo di migliorare se stessi tecnicamente e caratterialmente. Il praticante viene chiamato \"kenshi\" (\u62f3\u58eb).\nL'emblema della disciplina \u00e8 il \"so-en\" (due cerchi sovrapposti che simboleggiano armonia e coesione), introdotto nel 2005. Sul piano organizzativo, lo Shorinji Kempo \u00e8 formato da 5 sezioni che insieme costituiscono lo \"Shorinji Kempo Group\".\nAllo Shorinji Kempo risale l'origine della disciplina Byakuren Karate.\nStoria della disciplina.\nLo Shorinji Kempo \u00e8 stato fondato a met\u00e0 del XX secolo, ma ha origini antiche: deriva dallo Shaolinquan, insieme di stili frutto degli insegnamenti di Bodhidharma, un monaco buddhista indiano che esport\u00f2 in Cina le proprie conoscenze marziali intorno al 520 d.C.\nDoshin So, stabilitosi in Manciuria all'et\u00e0 di 18 anni, studi\u00f2 numerosi stili cinesi; rimpatriato nel 1946, avvert\u00ec la necessit\u00e0 di contribuire al risollevamento di un Giappone devastato dalla seconda guerra mondiale, e realizz\u00f2 un sistema educativo, basato su quanto aveva appreso in Cina, che svolgesse una funzione spirituale attraverso le tecniche marziali.\nDopo essersi sviluppata in Giappone, la disciplina inizi\u00f2 a diffondersi nel resto del mondo nella seconda met\u00e0 degli anni 1960; al maggio 2014 era praticato in 36 paesi.\nFondamenti tecnici e filosofici.\nDa un punto di vista tecnico, lo Shorinji Kempo prevede un vasto repertorio di \"atemi\", comprensivo di pugni, calci e parate, che si possono racchiudere nella categoria \"Goho\" (tecniche \"dure\"); \u00e8 previsto anche l'utilizzo di tecniche \"morbide\" (svincoli, leve, torsioni e proiezioni), categorizzate come \"Juho\"; tali tecniche, animate da un principio esclusivamente difensivo, possono essere combinate tra loro al fine di realizzare un unico sistema. La disciplina prevede inoltre lo studio di numerosi punti di pressione.\nEguale importanza viene attribuita all'aspetto filosofico dell'arte marziale, comprendente aspetti meditativi mutuati dal Buddhismo Zen nonch\u00e9 norme di comportamento come la priorit\u00e0 della difesa rispetto all'attacco, il rifiuto della violenza e la propensione a una pratica collaborativa."}
{"id": "273430", "revid": "991694", "url": "https://it.wikipedia.org/wiki?curid=273430", "title": "Shorinji kenpo", "text": ""}
{"id": "273432", "revid": "1226", "url": "https://it.wikipedia.org/wiki?curid=273432", "title": "Codice di Diritto canonico", "text": ""}
{"id": "273433", "revid": "1872303", "url": "https://it.wikipedia.org/wiki?curid=273433", "title": "Aerografia", "text": "L'aerografia \u00e8 l'operazione che consiste nell'applicare i colori tramite un aerografo.\nStoria.\nQuest'arte sviluppatasi alla fine dell'Ottocento ma che in realt\u00e0 ha radici molto pi\u00f9 profonde; infatti gi\u00e0 nell'antichit\u00e0, grazie a delle cannucce, si usava spruzzare il colore sugli oggetti.\nParticolarmente adatto negli anni ottanta per eseguire lavori di alta precisione nelle illustrazioni pubblicitarie, l'aerografo viene oggi usato molto per le decorazioni di supporti plastici e metalli: caschi per moto personalizzati, auto o moto decorate ecc. Viene anche utilizzato largamente per l'applicazione del Makeup, (cinema, tv, matrimoni, etc.) soprattutto nel settore alta definizione. Inoltre trova anche larga applicazione nella decorazione di dolci, di stoffe, nel body painting, nella Nail Art ed anche nella pittura.\nDescrizione.\nLo strumento utilizzato dagli aerografisti \u00e8 l'aerografo, piccola penna o pistola che collegata ad una piccola fonte d'aria in pressione, che permette di eseguire tracce di colore molto nebulizzato e preciso.\nI colori da usare possono essere diversi e dipendono dai relativi supporti da usare.\nPossono essere a base d'acqua o di solvente e i supporti possono essere i pi\u00f9 diversi: metalli, plastiche, carte e legnami.\nEsistono molti diversi tipi di Aeropenna, strutturalmente adatte a diversi utilizzi; la tecnologia di produzione di questi strumenti \u00e8 aumentata con il passare degli anni fino a raggiungere degli standard molto elevati, a prezzi accessibili. \nDa diversi anni, questo strumento viene anche utilizzato da moltissimi Artisti per la realizzazione di Body Painting, in quanto permette una precisione, pulizia di realizzazione e dettaglio che difficilmente viene equiparata da altre tecniche.\nStrumenti.\nSi possono fare Aerografie con alcuni accorgimenti:"}
{"id": "273434", "revid": "6923", "url": "https://it.wikipedia.org/wiki?curid=273434", "title": "Santa Maria degli Angeli (Assisi)", "text": "Santa Maria degli Angeli \u00e8 una frazione del comune di Assisi, in provincia di Perugia, geograficamente situata a circa 4\u00a0km a sud rispetto alla cittadina, interamente sulla pianura della Valle Umbra, con una popolazione di 7719 abitanti, che ne fanno la frazione pi\u00f9 popolosa del comune.\nStoria.\nIl paese prende il nome dall'omonima basilica cinquecentesca, che domina l'intera pianura ai piedi di Assisi. Nel 576, in zona venne edificata una piccola cappella dai benedettini del Monastero di San Benedetto del Monte Subasio. Intorno al 1000, la zona era nota con il nome di \"Cerreto di Porziuncle\", per via della presenza di una vasta zona boschiva. La cappella venne restaurata da San Francesco nel XII secolo, che vi mor\u00ec nel 1226: da allora \u00e8 identificata con il nome di Cappella della Porziuncola.\nAlla chiesetta si aggiunsero poi un convento e alcuni piccoli oratori. Nel 1216, san Francesco ricevette una visione nella quale Ges\u00f9 gli comunicava che chiunque avesse visitato la chiesetta, debitamente confessato e comunicato, avrebbe ricevuto il perdono dei peccati. Papa Onorio III approv\u00f2 tale indulgenza, e fiss\u00f2 nella data del 1 e 2 agosto di ogni anno la \"festa del Perdono\", che continua a richiamare anche ai giorni nostri un gran numero di turisti religiosi.\nNella seconda met\u00e0 del XVI secolo, papa Pio V fece innalzare una possente basilica, progettata da Galeazzo Alessi, a mo' di riparo per la piccola Porziuncola, oramai divenuta una affollata meta di pellegrinaggio.\nEconomia.\nLa principale industria del paese \u00e8 rappresentata dal turismo, con un ingente numero di alberghi, pensioni, affittacamere (ca. 4.000 posti letto), utilizzati dai pellegrini che giungono in visita ad Assisi. Nel paese si trova la stazione ferroviaria della citt\u00e0 di Assisi, lungo la linea Foligno-Terontola. Vista l'impossibilit\u00e0 di sviluppo edilizio in prossimit\u00e0 del centro di Assisi, S. Maria degli Angeli rappresenta il nucleo industriale del territorio, con fonderie, industrie meccaniche, mobilifici ed industrie tessili.\nSport.\nIl sodalizio calcistico della frazione, ed il pi\u00f9 importante di tutto il comune, \u00e8 l'A.S.D. Angelana 1930, che vanta 13 apparizioni in Serie D nella sua storia.\nMenzione obbligatoria anche per il calcio a 5 che dal 2014, si \u00e8 affermato a livello nazionale. \nCon la vittoria della prima squadra maschile dell'Asd Angelana calcio a 5 e la promozione in Serie B, inizia il brillante percorso sportivo della societ\u00e0 del Comune di Assisi, seguito dall'Under 21, importante vivaio per giovani promesse nel mondo del futsal. \nNel 2015, si aggiunge un altro importante tassello a questo progetto, la nascita dell'Angelana calcio a 5 femminile che nel primo anno raggiunge risultanti importanti come la vittoria della fase regionale di Coppa Italia ed il Campionato regionale, partecipando cos\u00ec al Campionato di Serie A, come unica squadra nella provincia di Perugia."}
{"id": "273441", "revid": "237256", "url": "https://it.wikipedia.org/wiki?curid=273441", "title": "Konstantin Ziolkovsky", "text": ""}
{"id": "273443", "revid": "1590006", "url": "https://it.wikipedia.org/wiki?curid=273443", "title": "Anossia cerebrale", "text": "L'anossia cerebrale \u00e8 la mancanza di ossigeno alle cellule cerebrali che muoiono nel giro di 4-5 minuti.\nI danni possono variare da deficit motori e sensoriali, alterazioni della sfera affettiva e delle capacit\u00e0 cognitive, fino a uno stato di coma persistente."}
{"id": "273446", "revid": "767487", "url": "https://it.wikipedia.org/wiki?curid=273446", "title": "Laud", "text": "Il la\u00fad \u00e8 uno strumento musicale a corda di origine arabo-ispanica tuttora usato sia per la musica tradizionale che per quella contemporanea.\nLaud cubano.\nIl laud cubano \u00e8 leggermente pi\u00f9 piccolo di quello arabo con il quale, a parte il nome, non ha alcuna correlazione. Il pi\u00f9 noto musicista che usa questo particolare strumento \u00e8 Barbarito Torres del Buena Vista Social Club. Di Torres si parla nel film di Wim Wenders \"Buena Vista Social Club\" ed egli, oltre a suonare lo strumento, lo costruisce."}
{"id": "273449", "revid": "991694", "url": "https://it.wikipedia.org/wiki?curid=273449", "title": "Shorinji kenp\u014d", "text": ""}
{"id": "273450", "revid": "709565", "url": "https://it.wikipedia.org/wiki?curid=273450", "title": "Generatore eolico", "text": ""}
{"id": "273453", "revid": "31465", "url": "https://it.wikipedia.org/wiki?curid=273453", "title": "Generatori eolici ad asse orizzontale", "text": ""}
{"id": "273454", "revid": "709406", "url": "https://it.wikipedia.org/wiki?curid=273454", "title": "Punto di goccia", "text": "Il punto di goccia, anche detto punto di gocciolamento, \u00e8 la temperatura alla quale il grasso lubrificante passa dalla fase semisolida a quella semiliquida ed inizia a gocciolare. Viene determinato in sede di prova normalizzata. Trattasi di un indice qualitativo della resistenza alla temperatura, importante perch\u00e9 rappresenta la soglia oltre la quale perde buona parte delle sue caratteristiche, ma non esprime la massima temperatura di utilizzabilit\u00e0 continua; quest'ultima risulta di solito inferiore di qualche decina di gradi. Talvolta si usa il \"punto di gocciolamento ad ampio intervallo di temperatura\" che \u00e8 un indice migliore dell'usufruibilit\u00e0 al variare della temperatura. Viene determinato anche nelle cere da petrolio e petrolato. &lt;br&gt;\nIn media per un buon grasso si colloca fra i 100 e i 150 \u00b0C, ma pu\u00f2 arrivare a valori superiori nel caso di grassi specifici per le alte temperature."}
{"id": "273456", "revid": "1711941", "url": "https://it.wikipedia.org/wiki?curid=273456", "title": "Ghorfa", "text": "La ghorfa (dall'arabo \u063a\u0631\u0641\u0629 \"ghurfa\" = stanza) \u00e8 una tipologia di edificio propria dell'architettura berbera del sud della Tunisia.\nSi tratta di una cellula granaio a pianta rettangolare allungata, con un'unica apertura sul lato corto, che i Berberi usavano prevalentemente per immagazzinare cereali e altre derrate. In questo, la funzione della ghorfa \u00e8 assimilabile a quella di granai fortificati che si riscontrano in altre regioni del Maghreb, come l\"'agadir\" marocchino o la \"guelaa\" dell'Aur\u00e8s (Algeria). Nonostante gli usi \"turistici\" moderni come bottega, la ghorfa non serviva, di norma, da abitazione, ma solo da magazzino.\nStoria.\nCertamente attribuibile alla lunga acquisizione delle tecniche edilizie romane, la ghorfa, pi\u00f9 di ogni altro elemento, caratterizza e unifica l'architettura di sedentari e nomadi.\nLe ghorfa presentano parecchie analogie con le abitazioni trogloditiche scavate nel sottosuolo. Entrambe le tecniche costruttive sono state elaborate in modo da sopperire alla scarsit\u00e0 di legname in quelle regioni, e, di fatto, n\u00e9 la ghorfa n\u00e9 la casa trogloditica fanno ricorso a travature o cassaforme in legno. \nTecnologia costruttiva.\nLa ghorfa tradizionale viene realizzata costruendo dapprima i muri verticali dei lati lunghi, sui quali, successivamente, viene sovrapposta la volta di copertura (a sezione grosso modo parabolica). Per la costruzione di queste, non essendo concepibile la realizzazione di una cassaforma di legno in una regione quasi priva di alberi, si seguiva la sagoma determinata dall'accatastamento, all'interno dei muri di sostegno, di sacchi di sparto riempiti di terra; la catasta terminava con uno strato di livellamento sempre di terra; per ultimo venivano eseguite le due testate e l'intonacatura interna, spesso decorata a rilievo, con un impasto di argilla e sabbia.\nQuesta cellula a volta consente la sovrapposizione di pi\u00f9 piani senza dover ricorrere all'impiego del prezioso legname per i solai e trova, inoltre, la massima resa d'impiego negli accostamenti in serie continue che, compensando fra loro le spinte laterali delle volte, rendono possibili la riduzione di spessore dei muri, usandone ciascuno come appoggio per due volte contigue. Ed \u00e8 proprio nello sfruttamento estremo delle caratteristiche di componibilit\u00e0 e possibilit\u00e0 di concentrazione delle ghorfa che si ritrovano tutti i pi\u00f9 antichi esempi di utilizzazione di questo tipo monocellulare.\nAggregabilit\u00e0 modulare.\nAlla base della progettazione di ogni Ksar (villaggio fortificato) si trova il concetto di aggregabilit\u00e0 modulare della cellula-ghorfa, sia in serie indefinite, sia in corpi di fabbrica predeterminati e fra loro componibili. Con queste premesse presero forma, nel caso di aggregazioni indefinite, quelli che si possono chiamare Ksour lineari, come lo Ksar Ouled Debab, sito nella regione a sud est della Tunisia. Ma lo Ksar pi\u00f9 tipico \u00e8 quello che, mediante la connessione ad angolo retto di quattro corpi lineari di ghorfa, racchiude una corte centrale quadrangolare. Non sfugge, a questo punto, come la \u201cfilosofia del territorio\u201d dei nomadi abbia saputo trasformare la precedente acquisita aggregabilit\u00e0 modulare delle ghorfa in un nuovo tipo, lo Ksar a corte, che, a sua volta, si propone come modulo aggregabile alla scala territoriale fino a formare quelle vere \u201c citt\u00e0 dei servizi\u201d che dovettero essere i grandi Ksour raggruppati della Jeffara, soprattutto a M\u00e9denine, in Tunisia, dove un complesso di 25 corti con oltre 6000 ghorfas costitu\u00ec un'autentica citt\u00e0 costruita dai nomadi per meglio garantire il loro nomadismo, fino alla loro distruzione nel 1962, quando la \u201crazionalit\u00e0\u201d del pianificatore ha preferito una sostituzione a una trasformazione. All'intervento demolitivo sopravvivono due piccole corti collegate e circondate da due piani di ghorfa, il cui solo scopo \u00e8 quello di costituire una attrazione turistica. "}
{"id": "273457", "revid": "767487", "url": "https://it.wikipedia.org/wiki?curid=273457", "title": "Punto di scorrimento", "text": "Il punto di scorrimento (o pour point) \u00e8 la temperatura minima alla quale l'olio lubrificante \u00e8 fluido. \u00c8 un indice qualitativo della temperatura pi\u00f9 bassa a cui l'olio \u00e8 utilizzabile. Al di sotto del punto di scorrimento l'olio passa dalla fase liquida a quella semisolida e perde scorrevolezza poich\u00e9 iniziano ad aggregarsi i piccoli cristalli di cera in esso sospesi. &lt;br&gt;\n\u00c8 specificato anche in alcuni tipi di grassi lubrificanti la cui composizione li accomuna in verit\u00e0 alla categoria degli oli densi piuttosto che a quella dei grassi propriamente detti."}
{"id": "273459", "revid": "114064777", "url": "https://it.wikipedia.org/wiki?curid=273459", "title": "Controllo della concorrenza", "text": "In informatica il controllo della concorrenza si occupa dell'analisi e della risoluzione dei problemi legata alla gestione della concorrenza.\nLa concorrenza in ambito informatico si riferisce al problema di gestire e sincronizzare la gestione di pi\u00f9 risorse che diversi processi devono utilizzare contemporaneamente. Se l'allocazione delle risorse viene eseguita senza nessuna strategia particolare da parte dei processi questo pu\u00f2 portare a situazioni di stallo come i deadlock o la starvation. Per evitare questi fenomeni si sono sviluppate delle strategie di gestione delle risorse e dei meccanismi per la loro allocazione.\nControllo della concorrenza nelle basi di dati.\nIl controllo della concorrenza \u00e8 un concetto importante quando si parla di basi di dati.\nIn questo contesto transazioni che vengono eseguite concorrentemente possono dare luogo a 3 tipi i problemi:\nIn base a questi tipi di problemi possiamo definire alcuni livelli di isolamento della base di dati:\nIl controllo della concorrenza nelle basi di dati viene gestito dal transaction manager, dal lock manager e dal data manager."}
{"id": "273468", "revid": "28941", "url": "https://it.wikipedia.org/wiki?curid=273468", "title": "Vaselina", "text": ""}
{"id": "273469", "revid": "31886", "url": "https://it.wikipedia.org/wiki?curid=273469", "title": "X (manga)", "text": " \u00e8 un manga scritto e disegnato dal gruppo di autrici CLAMP a partire dal 1992.\n\u00c8 noto per essere considerato il primo esempio di fumetto giapponese in cui si abbattono volontariamente le barriere che separano i filoni sh\u014dnen e sh\u014djo. Il manga presenta infatti un bilanciamento delle due tipologie: caratteristiche tipiche dei fumetti a target maschile come il genere fantasy, i combattimenti, il cast ampio, i poteri sovrannaturali e il fanservice si sposano con caratteristiche tipiche dei fumetti a target femminile come lo stile grafico estetizzante, le svolte narrative basate sulle motivazioni interiori dei personaggi, l'approfondimento psicologico e relazionale e gli elementi romantici. Nonostante ci\u00f2, per via della pubblicazione sulla rivista \"Asuka\" dedicata al pubblico femminile, \"X\" viene generalmente categorizzato come sh\u014djo.\nIl fumetto ha una travagliata vita editoriale: in Giappone la pubblicazione a cura dalla casa editrice Kadokawa Shoten \u00e8 stata sospesa a tempo indeterminato in seguito a svariate vicende di cronaca collaterali al fumetto, fra cui i delitti del serial killer Sakakibara. In Italia \"X\" \u00e8 stato pubblicato tre volte in tre edizioni molto differtenti: i diritti dell'opera furono comprati prima dalla Jade - Ediperiodici (che stamp\u00f2 il fumetto in formato editoriale pi\u00f9 stretto rispetto all'originale tagliando i bordi delle tavole), successivamente da Planet Manga, e infine dalla casa editrice J-Pop in un'edizione molto fedele all'originale nella traduzione e nella veste grafica.\nDal manga sono stati tratti un film d'animazione, un OAV, una serie anime e due videogiochi. \u00c8 noto nel fandom otaku anche con il titolo \"X/1999\" usato per la pubblicazione statunitense.\nSviluppo.\nA differenza della maggior parte della produzione fumettistica episodica del resto del mondo, un manga \u00e8 solitamente realizzato da un singolo autore o gruppo di autori dall'inizio alla fine della sua pubblicazione, il che consente di organizzare una trama complessiva in un numero di volumi generalmente molto contenuto. Questo \u00e8 accaduto anche per \"X\", organizzato a priori dalle CLAMP in 22 volumi, di cui 21 di fumetto e uno di illustrazioni. Tutti i volumi sono abbinati alle 22 carte degli Arcani maggiori dei tarocchi, incluso il volume di illustrazioni abbinato alla carta 0 - Il Matto che \u00e8 quindi considerato a tutti gli effetti parte dell'opera.\nInterruzione.\nLa serie \u00e8 stata interrotta nel 2003, dopo la pubblicazione dei primi 18 volumi e cinque capitoli del fumetto e del primo tomo del volume di illustrazioni. Ci\u00f2 \u00e8 dovuto alla decisione della casa editrice Kadokawa Shoten di non pubblicare il finale dell'opera, considerato troppo violento o comunque inadatto alla pubblicazione e al target della rivista di fumetti fantasy \"Asuka\", su cui \"X\" viene serializzato e rivolto principalmente al pubblico adolescenziale femminile. Gli ultimi cinque capitoli del fumetto pubblicati finora sono apparsi solo sulla rivista \"Asuka\" e non sono ancora stati raccolti in volume, perch\u00e9 ognuno comprende otto capitoli.\nLa diatriba fra le CLAMP e la Kadokawa Shoten ha dei precedenti. Il fumetto del 1989 \"RG Veda\" presentava scene cruente di omicidi e cannibalismo, ma non sub\u00ec problemi editoriali poich\u00e9 la fascia di pubblico e la tiratura della rivista \"Wings\" su cui veniva serializzato consentivano questi tipo di rappresentazioni. Una situazione simile a quella di \"X\" si verific\u00f2 invece con il fumetto del 1996 \"Wish\", anch'esso pubblicato su \"Asuka\", dove la casa editrice chiese e ottenne di cambiare il finale ritenuto inadatto ai giovani lettori; nel caso di \"X\" per\u00f2 le autrici e la casa editrice non hanno trovato un compromesso accettabile per entrambe le parti.\nL'atteggiamento della Kadokawa \u00e8 probabilmente dovuto a diverse ragioni. Nel 1997 a casa di Sakakibara Seito, considerato il pi\u00f9 efferato serial killer nella storia del Giappone moderno, venne trovata l'intera serie dei tank\u014dbon di \"X\"; il fatto che l'assassino avesse solo 14 anni segn\u00f2 profondamente l'opinione pubblica e le sue letture vennero quindi additate come travianti e responsabili in parte delle sue azioni. Successivamente, il Giappone venne colpito da alcune catastrofi naturali quali terremoti e tsunami, che spinsero molti lettori a scrivere lettere alle CLAMP nelle quali manifestavano disagio nel leggere \"X\" poich\u00e9 alcune scene di distruzione nel manga rispecchiavano fatti realmente accaduti. Le autrici, in accordo con la casa editrice Kadokawa, decisero pertanto di sospendere il manga a tempo indeterminato.\nTrama.\nL'opera \u00e8 organizzata in due parti: i primi dieci volumi si occupano della preparazione alla trama vera e propria, introducendo i molti personaggi e descrivendo tutto ci\u00f2 che c'\u00e8 da sapere per andare poi avanti nella storia. I 10 volumi successivi (ma per ora ne sono usciti solo 8 seguiti da 5 capitoli non ancora raccolti in tank\u014dbon) sono invece la cronaca della battaglia vera e propria.\nKamui Shiro \u00e8 un ragazzo di sedici anni e torna a Tokyo dopo una lunga assenza durata sei anni; la madre \u00e8 morta in un incendio e fra le fiamme lo ha scongiurato di recarsi nella capitale perch\u00e9 l\u00ec si compir\u00e0 il suo destino. E cos\u00ec infatti \u00e8, visto che ad aspettarlo ci sono due profetesse sorelle, Hinoto e Kanoe, che lo identificano come l'ago della bilancia per la battaglia finale fra due schiere di combattenti dotati di poteri ESP chiamati \"Draghi del Cielo\" (o \"Sigilli\") e \"Draghi della Terra\" (o \"Angeli\"). Kamui ritrova inoltre a Tokyo i suoi vecchi amici d'infanzia e compagni di giochi Fuuma e Kotori Mono, che per\u00f2 tratta con scontrosit\u00e0 (poi scopriremo che si comporta cos\u00ec per tenerli alla larga dalle sue pericolose questioni).\nGrazie alle due profetesse sorelle, ma in competizione fra loro, Kamui viene a sapere che il futuro (che si compir\u00e0 nel 1999) pu\u00f2 prendere due strade: egli pu\u00f2 decidere di stare dalla parte dei Sigilli e salvare l'umanit\u00e0 (ma in questo modo aumenterebbe progressivamente l'inquinamento e la degenerazione dell'ecosistema fino alla morte del pianeta Terra), oppure stare dalla parte degli Angeli ed estinguere il genere umano (ed in questo modo consentire alla Natura ed al pianeta Terra di riprendersi e continuare a sopravvivere).\nIl dissidio assilla Kamui (osteggiato continuamente dalle due profetesse in sogno) finch\u00e9 non decide di diventare il capo dei Sigilli in modo da poter proteggere i suoi cari (Fuuma e Kotori) e diventare il capo dei sette Draghi del Cielo. Nel preciso momento in cui Kamui realizza la sua decisione, in Fuuma si risveglia la sua vera (e fino ad allora celata) natura di \"doppio\" o \"stella gemella\" di Kamui: Fuuma diventa infatti il capo dei Draghi della Terra. Sar\u00e0 lui stesso, allora, ad uccidere la sorella Kotori. Kamui, sconvolto dall'evento, capisce che il suo destino \u00e8 ormai quello di salvatore dell'umanit\u00e0 e decide di tentare di riportare indietro Fuuma.\nPersonaggi.\nTutti i nomi dei personaggi hanno un preciso significato, collegato con i poteri ESP che essi sono in grado di usare o con il loro carattere.\nKamui Shiro, il protagonista della serie, \u00e8 un potente ESPer da cui dipende il destino dell'umanit\u00e0. Non ha mai conosciuto suo padre ed \u00e8 stato cresciuto da sua madre, T\u014dru del clam Magami, e quando questa muore in un incendio Kamui torna a Tokyo, la sua citt\u00e0 natale. Nella capitale rincontra i suoi amici d'infanzia Kotori e Fuuma Mono, i figli dei custodi del tempio Togakushi, cresciuti dal padre Kyogo dopo la misteriosa morte della madre Saya. L'arrivo di Kamui mette in moto la trama che lega i personaggi collegati con l'Apocalisse, e si formano due schieramenti, i Draghi del Cielo, votati alla salvezza del genere umano a scapito dell'ecosistema, e i Draghi della Terra, votati alla distruzione dell'uomo per salvare la Terra.\nMedia.\nManga.\nFinora sono usciti 18 tank\u014dbon del fumetto sia in Giappone sia in Italia; complessivamente ha venduto 12 milioni di copie. Di seguito la lista dei volumi con il numero, il titolo, il tarocco abbinato col personaggio che ne \u00e8 protagonista e la data di uscita in Giappone ed in Italia nella seconda edizione edita da Planet Manga. La pubblicazione della Jade non \u00e8 comparabile perch\u00e9 ogni volume di questa prima edizione italiana conteneva circa 2/3 di volume originale.\nIn Giappone, tutti i volumi del fumetto sono usciti il giorno 17 del mese, e la copertina di ogni tank\u014dbon \u00e8 molto semplice: \u00e8 priva di immagini e, su fondo nero, vi sono riportati il titolo dell'opera (ad occupare quasi tutto lo spazio), il nome delle autrici ed il numero del volume, il tutto di un colore unico che cambia di albo in albo. Il retro mostra invece un'illustrazione di un personaggio.\nFilm d'animazione.\nUn film d'animazione \u00e8 stato tratto dal manga, diretto da Rintar\u014d e uscito in Giappone nel 1996. Il film propone una trama semplificata in molti punti, perch\u00e9 alla data di produzione, il manga si trovava solo ai primi volumi. La storia \u00e8 incentrata sullo scontro finale tra Kamui e F\u016bma, con il risultato di aver tagliato molti personaggi, o aver dato loro poco spazio sulla pellicola. Il film rimane di fatto conosciuto per le scene di combattimento ben curate, pi\u00f9 che per la storia.\nRadiodrammi.\nI sono stati distribuiti dal giugno al dicembre 1996 dalla Victor Entertainment. I sette radiodrammi, sceneggiati da Nanase \u014ckawa, si concentrano sui pensieri e sulle motivazioni dei singoli Draghi del Cielo e della Terra. I \"Character Files\" sono stati doppiati dagli stessi doppiatori del film. Sono stati creati per promuovere la versione cinematografica del manga.\nOAV.\nIl 25 agosto 2001 \u00e8 uscito in DVD un OAV intitolato scritto e diretto da Yoshiaki Kawajiri, concepito come capitolo introduttivo della serie TV. In Italia l'OAV \u00e8 stato pubblicato dalla Dynit il 27 ottobre 2004, insieme ai DVD della serie TV.\nSerie TV anime.\nUna serie TV anime \u00e8 stato tratto dal manga, diretto da Yoshiaki Kawajiri e Mokona Apapa e trasmesso in Giappone dal 3 ottobre 2001 al 27 marzo 2002. \u00c8 preceduta da un episodio introduttivo uscito nell'agosto 2001 sotto forma di OAV.\nVideogiochi.\n \u00e8 uscito per PlayStation il 22 agosto 2002 edito dalla Bandai. Il picchiaduro dotato di una modalit\u00e0 storia, ambientata nella continuit\u00e0 serie televisiva, e una modalit\u00e0 versus, che permette ai giocatori di competere contro l'altro utilizzando qualsiasi dei Draghi del Cielo o Terra. Il gioco non \u00e8 stato distribuito al di fuori del Giappone e ha due finali differenti.\n\"\", un videogioco di carte collezionabili per WonderSwan Color uscito il 27 giugno 2002.\nContinuit\u00e0.\nI personaggi di due delle serie pi\u00f9 importanti delle CLAMP, scritte agli inizi della loro carriera, finiscono per convergere nella trama di X, suggerendo quindi una sorta di continuit\u00e0 temporale e soprattutto l'utilizzo della stessa ambientazione, in cui diverse storie appaiono gli stessi personaggi, utilizzando la tecnica del \"crossover\".\nI personaggi protagonisti di \"Tokyo Babylon\", Subaru Sumeragi e Seishir\u014d Sakurazuka (conosciuto come Sakurazukamori), sono rispettivamente un Drago del Cielo e un Drago della Terra. Seguendo le indicazioni del manga, X \u00e8 ambientato 9 anni dopo le vicende di Tokyo Babylon, e gli stessi personaggi sono mostrati in una versione pi\u00f9 adulta.\nI protagonisti di \"Il ladro dalle mille facce\", \"CLAMP Detective\", \"Polizia scolastica Duklyon\", il famoso trio composto da Nokoru Imonoyama, Suou Takamura e Akira Ijuin, appare in una versione decisamente pi\u00f9 adulta nel nono volume, in cui appare anche l'Istituto CLAMP, come parte fondamentale della storia."}
{"id": "273470", "revid": "23390", "url": "https://it.wikipedia.org/wiki?curid=273470", "title": "Hans Axel de Fersen", "text": ""}
{"id": "273471", "revid": "195924", "url": "https://it.wikipedia.org/wiki?curid=273471", "title": "Riccardo III d'Inghilterra", "text": "Era il dodicesimo e penultimo figlio del duca di York e futuro protettore del regno d'Inghilterra e pretendente al trono d'Inghilterra, Riccardo Plantageneto, e di Cecilia Neville. La sua morte sul campo di battaglia contro Enrico Tudor ha segnato la fine dell'et\u00e0 medievale in Inghilterra.\nDopo la morte del fratello Edoardo IV, Riccardo govern\u00f2 per poco tempo come reggente in vece del nipote Edoardo V, con il titolo di Lord Protettore. Furono predisposti i preparativi per l'incoronazione di Edoardo, che si sarebbe dovuta tenere il 22 giugno 1483, ma prima che il giovane re (alloggiato negli appartamenti reali della Torre di Londra insieme al fratello minore Riccardo di Shrewsbury, duca di York), potesse essere incoronato, il matrimonio del padre con sua madre Elisabetta Woodville fu dichiarato non valido (Edoardo IV aveva precontratto matrimonio con Eleanor Butler, figlia di Lord Talbot, conte di Shrewsbury): i figli della loro unione furono quindi dichiarati illegittimi e ineleggibili per il trono.\nIl 25 giugno un'assemblea di lord e rappresentanti dei 3 stati avall\u00f2 la richiesta che Riccardo assumesse la corona. Il giorno successivo il duca di Buckingham present\u00f2 ufficialmente la petizione e Riccardo III inizi\u00f2 il suo regno e fu incoronato il 6 luglio 1483. I giovani principi non furono pi\u00f9 visti in pubblico dopo l'agosto del 1483 e circolarono voci, mai provate, che essi fossero stati uccisi su ordine di Riccardo, dando vita alla leggenda dei Principi nella Torre.\nCi furono due ribellioni contro Riccardo. La prima, nell'ottobre del 1483, fu guidata da precedenti alleati di Edoardo IV e anche dal precedente alleato di Riccardo, Enrico Stafford, 2\u00ba Duca di Buckingham, suo cugino di secondo grado. La rivolta fall\u00ec e Buckingham fu giustiziato il 2 novembre a Salisbury. Nell'agosto del 1485 scoppi\u00f2 un'altra ribellione, guidata da Enrico Tudor, conte di Richmond, e da suo zio Jasper Tudor. Enrico Tudor sbarc\u00f2 nel sud del Galles con un piccolo contingente di truppe francesi e successivamente marci\u00f2 attraverso la sua regione natale, il Pembrokeshire, reclutando ulteriori forze. Le truppe di Enrico si scontrarono con quelle di Riccardo nella battaglia di Bosworth Field (anche conosciuta come Redmore o Dadlington Field), combattuta intorno ad Ambion Hill, vicino alla cittadina di Market Bosworth, a pochi chilometri da Leicester. Riccardo fu accerchiato e ucciso, divenendo cos\u00ec l'ultimo re inglese a morire in battaglia e l'unico ad essere stato ucciso sul suolo inglese dalla morte di Harold II nella battaglia di Hastings del 1066. La battaglia segna tradizionalmente la fine della guerra delle Due Rose e l'ascesa al trono della dinastia Tudor con Enrico VII d'Inghilterra.\nBiografia.\nInfanzia e giovinezza.\nRiccardo nacque il 2 ottobre del 1452 presso il castello di Fotheringhay, dodicesimo figlio di Riccardo Plantageneto, III duca di York, pretendente al trono d'Inghilterra per diritto di nascita, e di Cecilia Neville. Quegli anni marcarono in Inghilterra l'inizio della Guerra delle Due Rose, un periodo di tre o quattro decenni nella seconda met\u00e0 del quindicesimo secolo caratterizzati da instabilit\u00e0 politica abbinata ad esplosioni di aperta guerra civile tra i sostenitori del padre di Riccardo e della Casa degli York schierati contro il regime di Enrico VI d'Inghilterra della Casa di Lancaster.\nAlla morte del padre e del fratello maggiore, Edmondo, conte di Rutland, nella battaglia di Wakefield il 30 dicembre 1460, Riccardo, che allora aveva otto anni, fu inviato dalla madre, insieme al fratello Giorgio, nei Paesi Bassi, affinch\u00e9 fosse pi\u00f9 al sicuro. L'anno seguente, a seguito della vittoria di Towton conseguita dal fratello maggiore, il futuro re Edoardo IV d'Inghilterra, Riccardo fu richiamato in patria e partecip\u00f2 alla cerimonia di incoronazione di Edoardo nel giugno del 1461. In questo anno il fratello gli confer\u00ec il titolo di Duca di Gloucester e lo nomin\u00f2 cavaliere dell'Ordine della Giarrettiera e dell'Ordine del Bagno.\nSuccessivamente fu inviato al castello di Middleham nel Wensleydale, regione nel nord dello Yorkshire, dove trascorse diversi anni per completare la sua formazione sotto la tutela del cugino Richard Neville, XVI conte di Warwick, altrimenti noto come \"Kingmaker\" a causa del suo ruolo e della sua influenza nelle vicende della Guerra delle Due Rose. Nell'autunno del 1465 re Edoardo concesse al conte 1000 sterline per le spese relative all'addestramento del suo giovane fratello. Con qualche interruzione, Riccardo rest\u00f2 a Middleham o dagli ultimi mesi del 1461 fino all'inizio del 1465 o, pi\u00f9 probabilmente, dal 1465 fino al compimento della sua maggiore et\u00e0 nel 1468, quando comp\u00ec sedici anni.\nDurante l'adolescenza Riccardo svilupp\u00f2 una forma di scoliosi idiopatica. Nel 2014 l'osteoarcheologa Jo Appleby dell'Universit\u00e0 di Leicester condusse uno studio della colonna vertebrale dello scheletro di Riccardo III, di cui ricostru\u00ec un modello 3D. Lo studio indic\u00f2 che, anche se la scoliosi spinale appariva a prima vista importante, probabilmente non causava gravi deformit\u00e0 fisiche che non potessero essere mascherate dal vestiario. Questo confermerebbe le descrizioni dell'epoca di Riccardo come guerriero valoroso e attivo in battaglia, oltre che uomo di piacevole aspetto e amante della musica e della danza..\nPresso il tutore Riccardo svilupp\u00f2 una stretta amicizia con Francis Lovell, un suo importante sostenitore in et\u00e0 adulta, e con la sua futura moglie Anna Neville, figlia secondogenita del conte di Warwick. \u00c8 possibile che gi\u00e0 in questa fase si stesse considerando un'unione tra le figlie di Warwick, Isabella e Anna, e i giovani fratelli del re: i giovani aristocratici venivano spesso inviati presso le famiglie dei loro futuri sposi per completare la loro educazione, come era successo nel caso del padre dei giovani duchi. Tuttavia, quando le relazioni tra il re e Warwick si fecero pi\u00f9 tese, Edoardo IV si oppose ad una qualsiasi unione di questo tipo. Finch\u00e9 Warwick fu in vita, solo Giorgio si un\u00ec in matrimonio con la maggiore delle figlie del conte e spos\u00f2 Isabella il 12 luglio 1469, senza il permesso del re suo fratello: il matrimonio fu celebrato in segreto a Calais, citt\u00e0 inglese sulla costa francese di cui Warwick era capitano. Giorgio si un\u00ec poi alla prima rivolta del suocero contro Edoardo, mentre Riccardo rimase fedele al re, anche se le voci continuarono ad accomunare il suo nome con quello di Anna Neville almeno fino all'agosto del 1469.\nA dispetto della giovane et\u00e0, il principe fu coinvolto nelle vicende politiche della guerra delle Due Rose sin dall'et\u00e0 di undici anni (1464), quando il fratello Edoardo lo nomin\u00f2 Commissario di Reclutamento per le contee occidentali, per poi ottenere un comando indipendente all'et\u00e0 di diciassette. Nel 1470 le sorti della famiglia di York si oscurarono quando Warwick disert\u00f2 a favore della regina Margherita d'Angi\u00f2, moglie di Enrico VI d'Inghilterra, di fatto leader dei lancasteriani per via della debolezza mentale del marito; nella seconda met\u00e0 del 1470 Warwick invase l'Inghilterra dalla Francia ed Edoardo IV fugg\u00ec con il fratello Riccardo, il cognato Anthony Woodville e il seguace William Hastings in Borgogna, sede del cognato Carlo il Temerario. Il duca di Borgogna aveva, infatti, sposato Margherita di York, sorella di Edoardo IV. L'altro fratello di Edoardo IV, Giorgio di Clarence, rimase presso Warwick.\nNel marzo 1471, per\u00f2, gli York sbarcarono nuovamente in Inghilterra ed il loro esercito, rafforzato dalle truppe di Clarence che abbandon\u00f2 il suocero per riunirsi ai fratelli, riusc\u00ec a sconfiggere le truppe fedeli ai Lancaster nelle battaglie di Barnet e Tewkesbury, in cui il diciottenne Riccardo si distinse per il coraggio Nella primavera del 1471 Edoardo IV fu restaurato sul trono senza che la contrapposta fazione dei Lancaster potesse opporre ulteriore resistenza, a causa della cattura di Enrico VI e della morte del Principe di Galles, Edoardo di Lancaster, sul campo di Tewkesbury. Enrico VI mor\u00ec poco dopo nella Torre di Londra dove era stato alloggiato, ufficialmente per il dolore per la morte del figlio, probabilmente ucciso per ordine di Edoardo IV che non voleva rischiare ulteriori insurrezioni in suo favore\nVita privata e familiare.\nSuccessivamente alla restaurazione di Edoardo IV sul trono nel maggio del 1471, Riccardo spos\u00f2 Anna Neville, figlia del conte di Warwick, vedova del defunto Principe del Galles Edoardo di Lancaster, morto il 4 maggio 1471 alla battaglia di Tewkesbury. Anna era stata data in sposa ad Edoardo per siglare la nuova alleanza del padre con la fazione dei Lancaster, ma Warwick stesso era stato sconfitto ed ucciso alla battaglia di Barnet il 14 aprile 1471.\nIl matrimonio con Anna (di cui non si ha data certa, anche se fu celebrato molto probabilmente nella primavera del 1472) port\u00f2 Riccardo allo scontro con il fratello Giorgio, duca di Clarence, marito di Isabella Neville, sorella di Anna e quindi principale beneficiario dell'eredit\u00e0 del duca di Warwick, privo di eredi maschi. Clarence, infatti, per ottenere l'eredit\u00e0 teneva Anna praticamente in stato di prigionia. Si narra che Clarence arriv\u00f2 a nasconderla in una taverna di Londra travestita da sguattera delle cucine per tenerla lontana dal fratello, finch\u00e9 Riccardo la rintracci\u00f2 e la scort\u00f2 alla chiesa di San Martino le Grand. Da una lettera di John Paston, datata 17 febbraio 1472, in cui viene riportata l'affermazione di Clarence che \"Egli (Riccardo) pu\u00f2 s\u00ec avere in moglie la mia signora sua cognata, ma non avranno parte alla rendita\", emerge che lo scontro relativo al matrimonio non era ancora risolto a quella data. Per ottenere il consenso finale del fratello Giorgio al matrimonio, Riccardo rinunci\u00f2 alla maggior parte delle terre e delle propriet\u00e0 di Warwick, inclusi il titolo di Conte di Warwick (che il Kingmaker aveva ottenuto in conseguenza dell'eredit\u00e0 della moglie Anna Beauchamp), il titolo di Conte di Salisbury e rinunci\u00f2 in favore di Clarence all'incarico di Gran Ciambellano d'Inghilterra. Conserv\u00f2 invece i possedimenti dei Neville, che gli erano gi\u00e0 stati assegnati l'anno prima con atto del 26 giugno 1471, i castelli e terreni di Penrith, Sheriff Hutton e Middleham, che scelse come residenza coniugale.\nLa necessaria dispensa papale fu ottenuta con data 22 aprile 1472, sebbene alcuni storici moderni speculino sulla validit\u00e0 dei termini della dispensa, che sottovaluterebbe deliberatamente il grado di parentela dei due sposi per evitare di incorrere in una forma di illegalit\u00e0 per consanguineit\u00e0 di primo grado. Un problema di consanguineit\u00e0 di primo grado, secondo il codice canonico dell'epoca, si ebbe nel caso di Enrico VIII e della vedova di suo fratello, Caterina d'Aragona. Nel loro caso la dispensa papale fu ottenuta dopo che Caterina dichiar\u00f2 che il matrimonio con l'allora quindicenne Arturo non era stato consumato. Nel caso di Riccardo, ci sarebbe stato un problema di consanguineit\u00e0 di primo grado se, in caso di vedovanza, avesse voluto sposare la cognata Isabella, ma questo tipo di problema non sussisteva nel caso di Riccardo e Anna. In ogni caso, il matrimonio di Riccardo e Anna non fu mai dichiarato nullo, e fu sotto gli occhi di tutti, inclusi avvocati canonici e secolari, per 13 anni, se mai furono sollevate obiezioni furono giudicate prive di fondamento e respinte.\nNel giugno del 1473 Riccardo convinse la suocera a lasciare il santuario ove si era rifugiata e a venire a vivere sotto la sua protezione a Middleham, mentre nello stesso anno, sulla base dell\"Act of Resumption\", Clarence fu costretto a cedere parte delle propriet\u00e0 che aveva ottenuto per concessione del re a vantaggio del fratello minore.\nL'intento del sovrano, come si evince da un'altra lettera di John Paston datata novembre 1473, fu quello di soffocare il reciproco risentimento, e a tale scopo, agli inizi del 1474, con atto parlamentare, fu disposto che entrambi i fratelli e le loro mogli avrebbero goduto dell'eredit\u00e0 di Warwick e di sua moglie Anna Beauchamp come se la contessa, ancor vivente, \u201cfosse morta\u201d. I dubbi sollevati da Clarence sulla validit\u00e0 del matrimonio tra Riccardo e Anna furono affrontati con una clausola che proteggeva i loro diritti in caso di divorzio (ovvero nel caso in cui il loro matrimonio fosse stato dichiarato nullo dalla Chiesa) e si fossero poi risposati tra loro legalmente, clausola che proteggeva anche i diritti di Riccardo nell'attesa che questo eventuale secondo matrimonio legale con Anna fosse formalizzato. L'anno seguente Riccardo ottenne tutte le terre di Neville nel nord dell'Inghilterra a spese del giovane cugino di Anna, George Neville, figlio di John Nelle morto in battaglia a Barnet insieme al fratello Richard conte di Warwick, nonostante il malcontento di Clarence.\nDa questo punto i rapporti tra Giorgio e il fratello re Edoardo degenerarono progressivamente fino al culmine nel 1477 quando, alla morte di Isabella Neville, Clarence non ottenne la possibilit\u00e0 di sposare Maria di Borgogna, la figliastra della sorella Margherita di York, anche se manca ogni prova del coinvolgimento di Riccardo nella successiva imputazione di Clarence per alto tradimento e nella sua esecuzione nel febbraio del 1478. In una missiva al conte di Desmond del 1483, Riccardo attribuisce la morte del fratello all'ostilit\u00e0 del clan dei Woodville e si \u00e8 avanzata l'ipotesi che l'esecuzione di Clarence, gi\u00e0 sfuggito per due volte in precedenza al patibolo quando nel 1469 e 1470 aveva tradito il fratello Edoardo insieme al suocero Warwick, possa essere riferita al fatto che avesse, prima di Riccardo, scoperto il segreto del precontratto matrimoniale di Edoardo e della nullit\u00e0 del matrimonio con Elisabeth Woodville\nRiccardo ed Anna ebbero un figlio:\nPrima del matrimonio, Riccardo ebbe inoltre due figli illegittimi, pubblicamente riconosciuti anche se privi di diritti ereditari. Entrambi i figli illegittimi sopravvissero al padre, anche se di poco e apparentemente senza figli:\nVita durante il regno di Edoardo IV.\nStatus e titoli.\nRiccardo ottenne, il 1\u00ba novembre del 1461, il ducato di Gloucester e il 12 agosto dell'anno successivo vasti latifondi nell'Inghilterra settentrionale, comprese le Signorie di Richmond nello Yorkshire, e di Pembroke, in Galles. Sempre nel 1462 ottenne le terre incamerate dal conte De Vere, lancasteriano, conte di Oxford, nell'East Anglia, e per il suo compleanno fu creato \"Constable di Gloucester\" e dei Corfe Castles e nominato governatore del Nord, divenendo cos\u00ec il nobile pi\u00f9 ricco e potente in Inghilterra.\nIl 17 ottobre 1469 ottenne il titolo di \"Constable of England\" e il mese seguente sostitu\u00ec William Hastings, I barone Hastings come presidente della Corte suprema del Galles del Nord, preludio per la nomina, nel 1470, alla carica di \"Chief Steward Chamberlain\" del Galles. Il 18 maggio 1471 Edoardo IV confer\u00ec al fratello gli incarichi di Gran Ciambellano e \"Lord High Admiral of England\", cui poi seguirono i titoli di \"High Sheriff of Cumberland\" a vita, \"Lieutenant of the North and Commander-in Chief against the Scots and hereditary Warden of the West Marches\"; infine, il 14 luglio dello stesso anno ottenne le Signorie delle roccaforti Sheriff Hutton e Middleham nello Yorkshire e Penrith a Cumberland, che erano appartenute a Richard Neville, XVI conte di Warwick.\nEsilio e ritorno.\nNell'ultima parte del regno di Edoardo IV, Riccardo dimostr\u00f2 la sua lealt\u00e0 e abilit\u00e0 di comandante militare. Nel 1470, infatti, Warwick, alleatosi con la regina Margherita d'Angi\u00f2 e con Giorgio, duca di Clarence, si ribell\u00f2 ad Edoardo e restaur\u00f2 sul trono Enrico VI di Lancaster. Colto di sorpresa, Edoardo IV fugg\u00ec insieme a Gloucester, Lord Hastings e Antonio Woodville, conte di Rivers; fallito il tentativo di Lord Montagu, fratello di Warwick, di catturarli a Olney, salparono il 2 ottobre da King's Lynn con due navi.\nEdoardo IV sbarc\u00f2 a Marsdiep e Riccardo in Zelanda, ma in condizioni di ristrettezze tali che Edoardo dovette pagare il viaggio vendendo il proprio mantello di pelliccia e Riccardo dovette prendere in prestito tre sterline dall'ufficiale giudiziario di Zelanda Luflofs. Furono raggiunti da un mandato di cattura di Warwick solo il 26 novembre, mentre ormai risiedevano a Bruges insieme a Louis de Gruthuse, l'ambasciatore della Borgogna presso la corte di Edoardo.\nGrazie all'appoggio del cognato Carlo il Temerario, i due fratelli poterono ottenere 36 navi e 1.200 soldati, con cui salparono da Vlissingen alla volta dell'Inghilterra l'11 marzo del 1471. Le tempeste, tuttavia, impedirono lo sbarco nella fedele East Anglia e li costrinsero a sbarcare presso Holderness; la citt\u00e0 di Hull neg\u00f2 l'ingresso, ma Edoardo riusc\u00ec ad entrare a York affermando, come aveva compiuto un tempo Enrico di Bolingbroke, che rivendicava il ducato di York e non la corona.\nCampagna militare.\nUna volta entrati a York, Clarence cambi\u00f2 fronte e si schier\u00f2 con i fratelli, permettendo ad Edoardo di iniziare una rapida offensiva per riconquistare il trono perduto, avendo come proprio luogotenente lo stesso Riccardo. Nella battaglia di Barnet, il 14 aprile del 1471, Riccardo, al suo primo comando, aggir\u00f2 con successo l'ala del duca di Exeter, influendo non poco sulla vittoria finale.\nAltri, invece, pur riconoscendo il personale coraggio, sostengono che il suo apporto possa essere stato sopravvalutato, anche se risulta innegabile il fatto che Gloucester partecip\u00f2 con la propria guardia nei combattimenti pi\u00f9 accaniti. Infine, nella decisiva battaglia di Tewkesbury, avvenuta il 4 maggio dello stesso anno, Riccardo, secondo una fonte contemporanea, guid\u00f2 l'avanguardia dell'esercito fedele alla casa di York, riuscendo a scompaginare la controparte avversaria, guidata da Edmund Beaufort, IV duca di Somerset e, nel suo ruolo di \"Constable of England\", presiedette il processo ai leader lancasteriani catturati.\nConsiglio del Nord.\nLa vittoria di Tewkesbury permise il ritorno di Edoardo IV sul trono. Egli, per premiare il fratello del suo ruolo, lo invi\u00f2 nel nord, a York, ove era assai amato ed ottenne la presidenza del Consiglio del Nord, organo amministrativo istituito nel 1472 allo scopo di migliorare il controllo del governo centrale e le condizioni socio-economiche dell'Inghilterra settentrionale con specifiche competenze giudiziarie civili, dispute sui terreni e penali.\nCome presidente del Consiglio del Nord, Riccardo ottenne un budget di 2.000 marchi annui, il diritto di stilare un regolamento autonomo, che eman\u00f2 nel luglio del 1472 imponendo ai consiglieri di agire in modo imparziale, di dichiarare i propri interessi in conflitto con la funzione e di incontrarsi in seduta plenaria almeno ogni tre mesi. Il consiglio rimase in vigore anche durante il regno di Riccardo stesso, che lo affid\u00f2 al nipote John de la Pole, I conte di Lincoln, al quale garant\u00ec anche il diritto di amministrare la giustizia in nome del re.\nLa guerra con la Scozia.\nIl suo crescente ruolo nel nord sin dalla met\u00e0 del 1470 spieg\u00f2 il suo ritiro quasi assoluto dalla corte del fratello, anche perch\u00e9, ormai, diveniva sempre pi\u00f9 incombente la minaccia della Scozia. Il 12 maggio del 1480 Riccardo fu investito del titolo di Luogotenente generale del Nord allo scopo di respingere i sempre pi\u00f9 frequenti attacchi scozzesi, con la possibilit\u00e0 di imporre leve militari e contribuzioni straordinarie e di attuare qualunque azione necessaria per la difesa della frontiera.\nNel novembre del 1480, Edoardo IV invi\u00f2 alla Scozia una formale dichiarazione di guerra e concesse al fratello il comando supremo dell'esercito del nord e 10.000 \u00a3 per il soldo alle truppe. Il conflitto fu piuttosto incerto; gli scozzesi, infatti, conquistarono Berwick-upon-Tweed e per due anni ingaggiarono una dura guerriglia; solo il 24 agosto del 1482 l'esercito di Riccardo, forte di 20.000 soldati, pot\u00e9, con l'aiuto di Sir Edward Woodville, del duca del Northumberland, di Lord Stanley e di Lord Dorset, riconquistare la citt\u00e0.\nFu quindi appoggiato un tentativo di colpo di stato di Alexander Stewart nei confronti del fratello, re Giacomo III di Scozia, ma il tentativo fall\u00ec e fu stipulato un trattato di pace che riconosceva agli inglesi le conquiste ottenute. Il trattato segn\u00f2 l'ultima volta che un \"Royal Burgh\" fu trasferito da un regno all'altro. Per il suo importante ruolo nella guerra, anche se gli storici addebitano la vittoria inglese principalmente alle divisioni in campo nemico, Riccardo fu ampiamente elogiato dal fratello in una lettera datata maggio 1480 in cui il sovrano evidenziava la comprovata capacit\u00e0 del fratello nelle arti belliche.\nFu forse questa lontananza dalla corte, giustificata dagli impegni bellici, ad impedirgli ogni forma di intervento negli intrighi di corte di cui fu principale esponente (e vittima) il fratello Giorgio, duca di Clarence. Egli, infatti, non aveva perdonato a Riccardo il matrimonio con Anna Neville e l'eredit\u00e0 del conte di Warwick e allo stesso tempo aveva suscitato il sospetto del re per il sostegno dato ai traditori Stacy e Burdett (sostenitori dei Lancaster) e per la richiesta, rifiutata, di risposarsi con la nipote Maria di Borgogna.\nClarence fu arrestato per alto tradimento su ordine di re Edoardo IV, che condusse personalmente l'accusa contro il fratello nel dibattimento presso il Parlamento cui l'imputato rimase contumace. Concluso il processo, fu condannato a morte e giustiziato segretamente il 18 febbraio del 1478 (secondo la tradizione riportata da Shakespeare in \"The Life and Death of King Richard III\", per annegamento in un tino di vino di malvasia).\nAscesa al trono.\nAlla morte di Edoardo IV, il 9 aprile 1483, dopo tre settimane di malattia, il suo figlio ed erede, Edoardo V, dodicenne, si trovava a Ludlow mentre lo zio paterno, Lord Protettore, Riccardo, duca di Gloucester, era a Middleham nello Yorkshire.\nRiccardo ricevette la notizia della morte del fratello intorno al 15 aprile da parte di William Hastings, che lo esort\u00f2 a raggiungere la capitale, anche se \u00e8 probabile che fosse gi\u00e0 stato messo al corrente della malattia di Edoardo IV. Riccardo fece immediatamente giuramento di fedelt\u00e0 al nuovo sovrano nella cattedrale di York\nQuanto alle volont\u00e0 testamentarie del defunto sovrano, la \"Croyland Chronicle\" riporta che Edoardo IV aveva designato personalmente il fratello Riccardo come Lord Protettore per conto del figlio; non ci \u00e8 per\u00f2 giunto alcun documento autografo che lo dimostri ed il Consiglio Privato aveva la possibilit\u00e0 di ignorare le volont\u00e0 esecutive del monarca, come dimostra il precedente di Enrico V. In ogni caso, sia Edoardo V sia Riccardo partirono separatamente per Londra, con l'accordo di riunirsi lungo il tragitto.\nLa situazione politica gi\u00e0 precaria degener\u00f2 quando Antonio Woodville, II conte di Rivers, e suo nipote Richard Grey, fratello di Thomas Grey lord Dorset, rispettivamente zio materno e fratellastro di Edoardo V e quindi esponenti principali della fazione che sosteneva l'assai impopolare regina madre, radunarono 2.000 armati per scortare il nuovo re da Ludlow a Londra e presero il controllo della Torre di Londra, del tesoro, ivi custodito, e dell'intera marina militare, dimostrando quindi apertamente la loro intenzione di prendere il controllo del Consiglio di reggenza.\nIl 29 aprile il Duca di Buckingham incontr\u00f2 il Duca di Gloucester a Northampton per avvisarlo delle preponderanti forze degli avversari i quali, violando i patti, avevano raggiunto Stony Stratford, 14 miglia pi\u00f9 vicino a Londra del luogo di incontro convenuto appunto a Northampton. Poco dopo Richard Grey e il conte di Rivers, lasciando il re a Stony Stratford, avanzarono con una met\u00e0 delle loro forze verso Northampton, dove si incontrarono la sera con Riccardo e Buckingham, le cui forze congiunte contavano circa 600 uomini. La mattina seguente Riccardo diede ordine di arrestare Rivers e Grey e prosegu\u00ec con Buckingham verso sud per raggiungere il nipote Edoardo a Stony Stratford, dove conged\u00f2 il resto della scorta e assunse il suo ruolo di Lord Protettore, proseguendo per Londra con il nipote per entrarvi il 4 maggio 1483, mentre la regina madre, Elisabetta Woodville, insieme alle sue figlie e al principe Riccardo di Shrewsbury, fratello minore di Edoardo V, si rifugiavano presso l'abbazia di Westminster. Richard Grey e Antony Rivers sarebbero stati poi giustiziati, con l'accusa di aver complottato contro il Lord Protettore, davanti ad un tribunale presieduto da Percy di Northumberland, il 25 giugno del medesimo anno.\nRiunitosi a Londra, il Consiglio ed il Lord Protettore fissarono al 22 giugno la data dell'incoronazione di Edoardo V e al 25 giugno il suo primo Parlamento che avrebbe dovuto sancire la prosecuzione del Protettorato fino alla maggiore et\u00e0 del nuovo re. Su suggerimento del Duca di Buckingham, il 29 maggio Edoardo V fu alloggiato alla Torre di Londra, tradizionale residenza del sovrano, dove fu raggiunto, il 16 giugno, dal fratello minore, il Duca di York.\nIl 13 giugno si svolse, presso la Torre, una riunione del Consiglio di Reggenza; Riccardo accus\u00f2 Hastings e altri di aver cospirato contro di lui a vantaggio di Woodwille, implicando nel complotto l'amante di Hastings e di Thomas Grey, Jane Shore. Hastings fu accusato di tradimento e, secondo quanto riportato da Tommaso Moro oltre 50 anni dopo, sommariamente giustiziato. Gli altri cospiratori furono arrestati. Riccardo pose immediatamente la moglie di Hastings stesso sotto la propria protezione senza confiscarle i beni del marito, come era invece solito essere fatto nei confronti dei traditori, mentre John Morton, vescovo di Ely, fu affidato alla custodia del Duca di Buckingham.\nPoco dopo, un sacerdote inform\u00f2 Riccardo che il matrimonio di Edoardo IV con Elisabetta Woodville era in realt\u00e0 nullo a causa di una precedente promessa vincolante di nozze con Lady Eleanor Talbot; di conseguenza i figli di Edoardo IV risultavano illegittimi n\u00e9 avrebbero potuto vantare pretese al trono. Naturalmente, escludendo i figli di Edoardo ed Elisabetta e considerando che i figli del defunto Giorgio di Clarence erano gi\u00e0 stati rimossi dalla linea di successione a causa del tradimento del padre, l'erede prossimo diveniva il Duca di Gloucester.\nL'identit\u00e0 dell'informatore \u00e8 nota attraverso le memorie del diplomatico francese Philippe de Commines, che indica Robert Stillington, vescovo di Bath e Wells e descrisse cos\u00ec la vicenda:\nLa notizia si diffuse ed il 22 giugno 1483, davanti alla cattedrale di St Paul di Londra, si svolse un violento sermone in cui il predicatore dichiarava illegittimi il re Edoardo V ed il fratello Riccardo, duca di York, proclamando che il solo legittimo erede fosse Riccardo di Gloucester. A seguito del sermone, i cittadini di Londra promossero una petizione al Lord Protettore, invitandolo ad assumere il peso della corona e, dopo quattro giorni di attesa, il 26 giugno Riccardo accett\u00f2.\nIl 6 luglio 1483 Riccardo fu incoronato a Westminster con il nome di Riccardo III; il nove dello stesso mese il parlamento conferm\u00f2 la legittimit\u00e0 del sovrano con l'emanazione del Titulus Regius, definitivamente promulgato nel gennaio del 1484.\nQuanto a Edoardo V e al fratello Riccardo, rimasero rinchiusi nella Torre di Londra e del loro destino, non si seppe pi\u00f9 nulla, dando adito all'epoca ai sospetti secondo cui siano stati assassinati per ordine dello zio Riccardo, aspetto che, certamente, avrebbe contribuito ad indebolire la posizione del nuovo sovrano soprattutto nei riguardi dei numerosi sostenitori del defunto sovrano Edoardo IV.\nLa questione, tuttavia, \u00e8 estremamente dibattuta per la mancanza di prove certe a carico del re e per via del fatto che questi richiam\u00f2 a corte e tratt\u00f2 con grande riguardo la cognata Elisabetta Woodville e le di lei figlie, tra cui Elisabetta di York, offrendole la possibilit\u00e0 di sposare il principe del Portogallo Manuele d'Aviz.\nRegno.\nTra i primi atti del nuovo sovrano si segnalarono l'abolizione delle restrizioni alla stampa, le forti dotazioni al King's College e, da parte della regina Anna Neville, al Queens' College, i progetti di costruzione di una nuova cappella nella cattedrale di York in cui avrebbero potuto officiare oltre 100 preti e la fondazione del College of Arms.\nRiforme giuridiche.\nRiccardo promosse notevoli riforme giuridiche ed \u00e8 ricordato per la fondazione, nel dicembre del 1483, delle prime Court of Requests affinch\u00e9 le persone pi\u00f9 povere, e quindi incapaci di pagare un avvocato, potessero presentare le loro rimostranze ed essere ascoltate dalle autorit\u00e0, per la traduzione dal francese all'inglese di tutte le leggi scritte e gli statuti allo scopo di favorirne la conoscenza.\nInfine, nel gennaio del 1484, istitu\u00ec il sistema del rilascio su cauzione per proteggere dal sequestro i beni dei sospetti criminali prima che si svolgesse il dibattimento giudiziario. In sintesi, lo storico Bertram Fields scrisse in merito alle riforme del re:\nRivolta di Buckingham.\nNel 1483 sorse all'interno della fazione nobiliare che aveva sostenuto gli York un forte scontento per l'ascesa al trono del nuovo sovrano e ben presto il malcontento si tramut\u00f2 in cospirazione, capeggiata da Henry Stafford, II duca di Buckingham, antico alleato di Riccardo, con lo scopo di restaurare Edoardo V sul trono.\nInfatti, quando si diffusero voci secondo cui Edoardo V ed il fratello Riccardo erano morti nella Torre, Buckingham propose che il conte di Richmond, erede dei Lancaster, Enrico, tornasse dall'esilio per assumere il trono sposando Elisabetta di York, figlia di Edoardo IV ed Elisabetta Woodville.\nDa parte sua, Buckingam sollev\u00f2 una forza consistente dai propri possedimenti nel Galles e nelle marche orientali, mentre Enrico di Richmond, in esilio in Bretagna, ottenne un forte sostegno dal governatore del ducato di Bretagna, Pierre Landais, e dal duca Francesco II di Bretagna, che speravano di cementare l'alleanza tra l'Inghilterra e il proprio ducato una volta che Enrico fosse salito al trono. La flotta di Enrico di Richmond fu, tuttavia, ostacolata da una forte tempesta e dovette ritornare in Bretagna, l'esercito del duca di Buckingam, privo di supporti, si perse d'animo e il suo comandante tent\u00f2 la fuga sotto mentite spoglie ma, riconosciuto, fu consegnato alle guardie del re in cambio della ricca taglia di 1000 sterline che era stata messa sulla sua testa, condannato per alto tradimento e decapitato a Salisbury il 2 novembre dello stesso anno.\nRimase per\u00f2 in vita la vedova di Buckingham, Caterina, la quale, successivamente all'ascesa al trono di Enrico Tudor, spos\u00f2 suo zio, il Duca di Bedford Jasper Tudor. Repressi, almeno per il momento, i focolai di rivolta, Riccardo tent\u00f2 di togliere al rivale ogni forma di supporto, offrendo al duca di Bretagna il proprio aiuto in cambio della consegna di Richmond, che per\u00f2 riusc\u00ec a fuggire a Parigi, dove ottenne il supporto della regina reggente, Anna di Beaujeu, la quale, timorosa della politica anti-francese di Riccardo (specialmente della possibilit\u00e0 che la Bretagna potesse ritornare sotto l'orbita inglese), gli forn\u00ec le truppe con le quali due anni dopo sarebbe sbarcato in Inghilterra allo scopo di deporlo o quanto meno di indebolirlo.\nMorte.\nAl principio del nuovo anno, la posizione politica di Riccardo cominci\u00f2 ad indebolirsi: infatti, gi\u00e0 nel Natale precedente Enrico Tudor giur\u00f2 che avrebbe sposato Elisabetta di York, figlia del defunto Edoardo IV, in modo da riunire le case di Lancaster e York e poi, il 16 marzo del 1485, si spense la regina Anna Neville.\nLa morte della regina, sebbene fosse dovuta alla tubercolosi che da tempo l'affliggeva, fece nascere la diceria secondo cui fosse stato Riccardo stesso ad avvelenarla in modo da sposare la nipote Elisabetta, cosa che, certamente, non giov\u00f2 alla reputazione gi\u00e0 compromessa del sovrano. Va notato, tuttavia, che Riccardo contest\u00f2 pubblicamente tali calunnie il 30 marzo 1485 all'Ospedale di St. John davanti ad un'assemblea di lord e maggiorenti della citt\u00e0 di Londra, ai quali pales\u00f2 il suo dolore per la perdita della moglie e che successivamente invi\u00f2 Elisabetta al castello di Sheriff Hutton, a nord di York, insieme ai figli del fratello Giorgio, in attesa di concludere le trattative di matrimonio tra lui e Giovanna del Portogallo e tra il di lei cugino, il principe Manuele, ed Elisabetta stessa.\nNel 1485 Enrico Tudor sbarc\u00f2 a Milford Haven per avanzare con le proprie truppe fino a Bosworth dove, in inferiorit\u00e0 numerica, fu bloccato dall'esercito di Riccardo. Il 22 agosto inizi\u00f2 lo scontro, ma parte del contingente di Riccardo, agli ordini di Thomas Stanley, I conte di Derby, la cui moglie Lady Margaret Beaufort era la madre di Enrico Tudor, rest\u00f2 in disparte, mentre il fratello William Stanley pass\u00f2 direttamente agli ordini del conte di Richmond. Non \u00e8 chiaro, invece, il ruolo di Henry Percy, IV conte di Northumberland, il quale, pur senza disertare, non impegn\u00f2 a fondo le proprie truppe, lasciando sguarnito il re.\nInfine, la morte di John Howard, I duca di Norfolk, depresse il morale delle truppe regie. Riccardo decise comunque di tentare il tutto per tutto e condusse personalmente una carica di cavalleria allo scopo di penetrare nelle schiere nemiche e mettere fuori combattimento Enrico Tudor. Agli inizi la manovra, condotta con coraggio e abilit\u00e0, ebbe successo: Riccardo scompagin\u00f2 le linee avversarie, disarcion\u00f2 personalmente Sir John Cheyne, noto campione di tornei, ed uccise Sir William Brandon, portatore dello stendardo dei Lancaster, per giungere a pochi metri dall'avversario.\nNon giunsero, tuttavia, rinforzi dal resto del contingente e il re rimase circondato dai soldati di Sir William Stanley e quindi ucciso. In merito le testimonianze non sono chiare: il cronista borgognone Jean Molinet afferma che un alabardiere gallese colp\u00ec mortalmente il sovrano mentre il suo cavallo era bloccato nel terreno paludoso e altri aggiungono che il colpo fu cos\u00ec violento da spingere l'elmo del re all'interno del cranio, uccidendolo dopo alcuni istanti di incoscienza.\nAnche il poeta contemporaneo gallese Guto'r Glyn afferma che l'uccisore del re fosse o il comandante delle truppe gallesi, Rhys ap Thomas, o uno dei suoi uomini, scrivendo in gallese \"Lladd y baedd, eilliodd EI ben\", ovvero \"uccise il cinghiale e ras\u00f2 la testa\", anche se il termine \"eilliodd\", comunemente tradotto come voce del verbo rasare, potrebbe significare tagliare o affettare. In ogni caso tali elementi sono stati confermati dal ritrovamento archeologico, dove \u00e8 possibile notare che il re sub\u00ec otto ferite al cranio, di cui una lama aveva rimosso la parte posteriore.\nPolidoro Virgili, storico ufficiale di Enrico Tudor, scrisse che \"re Riccardo \u00e8 stato ucciso combattendo coraggiosamente, da solo, nella calca pi\u00f9 fitta dei suoi nemici\". Infine, secondo la tradizione, Riccardo, prima della battaglia, consult\u00f2 una veggente a Leicester, la quale gli avrebbe predetto che \"where your spur should strike on the ride into battle, your head shall be broken on the return\", ovvero \"ove il tuo sperone dovesse colpire nella cavalcata verso la battaglia, la tua testa sar\u00e0 rotta al ritorno\". Andando in battaglia, Riccardo colp\u00ec con lo sperone una pietra sul ponte di Bow Bridge ed al ritorno il suo cadavere, trasportato dai nemici, colp\u00ec violentemente la stessa pietra, aprendo il cranio.\nPi\u00f9 recentemente, Annette Carson descrisse in questi termini la morte del sovrano:\nSuccessione.\nRiccardo fu il terzo e ultimo monarca della casa di York, e assieme al primo, suo fratello Edoardo IV, il monarca inglese con il pi\u00f9 alto coefficiente di consanguineit\u00e0: infatti discendeva, da parte del padre, dal terzo (Lionello di Anversa, in via femminile) e quinto (Edmondo di Langley, in via maschile) figlio di Edoardo III e, da parte di madre, da Giovanni di Gand, quarto figlio dello stesso Edoardo.\nAl tempo della battaglia di Bosworth, Riccardo era vedovo e senza figli legittimi.\nPertanto, dopo la morte del figlio, egli nomin\u00f2 erede il nipote Edoardo, giovane figlio di suo fratello, Giorgio duca di Clarence, e di Isabella Neville, sorella della regina Anna; dopo il decesso di quest'ultima, Riccardo design\u00f2 un altro nipote, John de la Pole, conte di Lincoln. Con l'annullamento del Titulus Regius, l'erede della casa di York fu Elisabetta, che spos\u00f2 l'erede dei Lancaster, Enrico Tudor.\nOccorre ricordare, infine, che, se la dichiarazione di illegittimit\u00e0 di Edoardo V fosse stata accettata, gli eredi di Giorgio, duca di Clarence, sarebbero stati nel contempo eredi della casa degli York ed al trono di Inghilterra (in stretta applicazione delle leggi medioevali sulla successione), e pertanto l'attuale erede sarebbe il figlio di Michael Abney-Hastings conte di Loudoun, Simon Abney-Hastings.\nAttualmente, invece, la legge di successione britannica, atto normativo facente parte delle norme di rilevanza costituzionale, (risalente al 1701) prevede che l'attuale regina, Elisabetta II d'Inghilterra sia la legittima sovrana.\nSepoltura e rinvenimento dei resti.\nDopo la battaglia, il cadavere di Riccardo fu trasportato nella vicina citt\u00e0 di Leicester, esposto per due giorni perch\u00e9 ne fosse riconosciuta la morte e sepolto senza onori funebri. Si ritiene che la sua tomba sia stata distrutta durante il periodo della Riforma Anglicana e la dissoluzione dei monasteri voluta da Enrico VIII, e i resti dell'ultimo re plantageneto furono smarriti per oltre 500 anni.\nIl dramma storico di William Shakespeare, Riccardo III, ha contribuito a renderlo un personaggio negativo. Le caratteristiche fisiche attribuitegli da Shakespeare \u2013 il braccio avvizzito, l'andatura zoppicante, la gobba \u2013 a lungo considerate invenzioni di Tommaso Moro (autore di una biografia del re che tanto influenz\u00f2 il drammaturgo) - sono state in gran parte confermate in seguito al ritrovamento dello scheletro del re il 25 agosto 2012 in un parcheggio della citt\u00e0 di Leicester dove ai tempi sorgeva il convento dei frati francescani, ultimo luogo di esposizione del cadavere e sepoltura del defunto sovrano.\nIl 24 agosto 2012, l'Universit\u00e0 di Leicester e il Leicester City Council, in collaborazione con la Richard III Society, annunciarono di aver unito le loro forze per iniziare una ricerca dei resti di re Riccardo III. Guidati dalla University of Leicester Archaeological Services (ULAS), gli esperti proposero di individuare il sito della Greyfriars Church e di scoprire se i suoi resti vi fossero ancora sepolti. La ricerca port\u00f2 all'individuazione del sito posto sotto un parcheggio.\nIn parallelo, lo storico britannico John Ashdown-Hill, attraverso una ricerca genealogica, rintracci\u00f2 la linea di sangue materna di Riccardo, sopravvissuta fino al XXI secolo. Una donna di origini inglesi emigrata in Canada dopo la seconda guerra mondiale, Joy Ibsen, fu identificata come una nipote di 16\u00aa generazione del re. Anche se la Ibsen era morta nel 2008, suo figlio Michael ha potuto fornire al gruppo di ricerca, il 24 agosto 2012, un campione di DNA mitocondriale, prelevato tramite tampone dalla bocca. Il DNA mitocondriale, che ha la peculiarit\u00e0 di essere tramandato dal solo lato materno e rimanere per questo inalterato nelle generazioni, pot\u00e9 essere usato per confrontare i campioni di resti umani del sito di scavo con il diretto discendente per linea materna.\nIl 5 settembre 2012 gli archeologi annunciarono di aver individuato la Greyfriars Church e, due giorni dopo, la posizione del giardino di Robert Herrick, dove agli inizi del XVII secolo sorgeva un monumento a Riccardo III. Ossa umane sono state trovate sotto il coro della chiesa. Il 12 settembre 2012 \u00e8 stato annunciato che uno scheletro scoperto durante la ricerca avrebbe potuto essere quello di Riccardo III: il corpo era di un maschio adulto, sepolto sotto il coro della chiesa, con una scoliosi della colonna vertebrale che rendeva una spalla pi\u00f9 elevata rispetto all'altra, in misura dipendente dalla gravit\u00e0 della condizione. Inoltre vi era una punta di freccia conficcata nella colonna vertebrale e vi erano ferite \"perimortem\" al cranio. La dottoressa Jo Appleby, osteoarcheologa facente parte della squadra che ha scoperto lo scheletro, ha descritto la seconda come \u00abuna ferita mortale inferta in un campo di battaglia nella parte posteriore del cranio\u00bb. Il 15 dicembre 2012 il Daily Telegraph ha riferito che sarebbero state effettuate ulteriori prove di laboratorio, incluso il confronto del DNA, per verificare l'identit\u00e0, ma che altri elementi trovati sul sito sembravano confermare i resti come quelli del re.\nLo storico e parlamentare inglese Chris Skidmore ha dichiarato che i resti, qualora ne fosse stata confermata l'appartenenza a Riccardo III, avrebbero dovuto essere sepolti con un funerale di Stato. Il governo ha dichiarato che in tal caso sarebbero stati sepolti nella cattedrale di Leicester, ubicata dall'altra parte della strada rispetto al punto di rinvenimento della tomba. L'annuncio formale, dapprima programmato per il gennaio 2013, fu successivamente rimandato a luned\u00ec 4 febbraio 2013, quando l'Universit\u00e0 di Leicester conferm\u00f2 che lo scheletro apparteneva a re Riccardo III al di l\u00e0 di ogni ragionevole dubbio.\nQuesta conclusione si basa sugli elementi di prova del DNA, sulle analisi del suolo, sulla prova dentale, e non ultimo sulle caratteristiche fisiche dello scheletro, che sono coerenti con i racconti contemporanei sull'aspetto di Riccardo. Il team ha annunciato che quella che in un primo momento era ritenuta una punta di freccia scoperta accanto al corpo \u00e8 in realt\u00e0 un chiodo di epoca romana, probabilmente interrato al momento della sepoltura. Sono state riscontrate numerose ferite \"peri-mortem\" sul corpo e parte del cranio era stata tagliata con un'arma a lama, causando una morte rapida. \nIl team ha concluso che \u00e8 improbabile che il re indossasse un elmo nei suoi ultimi momenti.\nIl 4 febbraio 2013 gli esperti dell'Universit\u00e0 di Leicester, per voce del capo del team di ricerca Richard Buckley, hanno confermato che, anche alla luce dei test del DNA mitocondriale confrontato con quello di due odierni discendenti di linea collaterale femminile della sorella di Riccardo III, Anna di York, il corpo riesumato nel mese di settembre 2012, al di l\u00e0 di ogni ragionevole dubbio, \u00e8 quello di Riccardo III, ultimo re d'Inghilterra della dinastia dei Plantageneti. I resti di Riccardo III sono stati reinumati in una nuova tomba nella cattedrale di Leicester durante una cerimonia ufficiale tenuta il 26 marzo 2015.\nIl sindaco di Leicester, dopo una vertenza legale conclusa nel marzo del 2014, ha annunciato che nei primi mesi del 2015 lo scheletro del re sarebbe stato seppellito nella cattedrale di Leicester e che gli sarebbe stato dedicato un museo negli edifici scolastici vittoriani vicino alla tomba.\nIl 22 marzo 2015 hanno avuto inizio le celebrazioni solenni per l'inumazione dei resti di Riccardo nella cattedrale di Leicester, tenutasi il 26 marzo 2015 durante una cerimonia ufficiale alla presenza del cugino della regina Elisabetta II d'Inghilterra, l'attuale Duca di Gloucester.\nGiudizi.\nL'immagine storica di Riccardo III fu (e rimane tuttora) estremamente controversa per la estrema soggettivit\u00e0 delle fonti del tempo, divise tra favorevoli e contrarie alla Casa di York e per il fatto che nessuna di esse in ogni caso \u00e8 dovuta a persone che avessero una profonda conoscenza del re, come fa notare la storica Alison Hanham in \"Richard III and his early historians 1483\u20131535\" (1975 Oxford).\nInfatti, sebbene siano giunte ai nostri giorni numerose fonti scritte, quali la \"Croyland Chronicle\", le memorie del viaggiatore e cortigiano francese Philippe de Commines, i rapporti dell'italiano Domenico Mancini (\"De Occupatione Regni Anglie per Riccardum Tercium\"), le Cronache di Robert Fabyan oltre a parecchi documenti e atti parlamentari, nessuna di esse pu\u00f2 dirsi esente da partigianeria politica.\nAd esempio, se, vivente Riccardo, il memorialista John Rous lo aveva gratificato definendolo come un signore benevolo, di gran cuore e che si era distinto punendo severamente gli oppressori della gente comune, dopo la ascesa al trono di Enrico Tudor lo stesso Rous cambi\u00f2 prospettiva, descrivendolo come malvagio, machiavellico, fisicamente deforme, gli attribu\u00ec l'omicidio di re Enrico VI Lancaster e sostenne che era giunto al punto di avvelenare la propria moglie, Anna Neville.\nTale cambiamento, in effetti, \u00e8 dovuto alla forte campagna propagandistica promossa dai Tudor i quali cercavano di legittimare la propria ascesa al trono e che trova il suo culmine negli scritti di Polidoro Virgili e di Tommaso Moro da cui sar\u00e0 tratta l'opera omonima di Shakespeare. \u00c8 da notare che nell'anno in cui Riccardo III mor\u00ec, Tommaso Moro aveva 7 anni e che, quindi, le notizie da lui riportate difficilmente possono essere di prima mano.\nRispetto a Rous, Polidoro Virgili e Tommaso Moro sottolinearono le forti malformazioni fisiche, gi\u00e0 accennate dal primo, e le interpretarono come segnale di una mente malvagia e diabolica: More lo dipinse come piccolo di statura, debole di gambe, dai lineamenti duri, Virgili aggiunse che aveva la spalla destra pi\u00f9 alta della sinistra, entrambi concordano nel definirlo subdolo, manipolatore, scaltro, infido e spavaldo. Tutte queste caratteristiche furono ampiamente riprese da Shakespeare che cos\u00ec introduce lui e le sue smodate ambizioni:\nNei secoli seguenti, sebbene permanesse la reputazione di Riccardo come abile ed equanime legislatore, come attestarono William Camden e Francis Bacon, si consolid\u00f2 la fama di uomo malvagio e senza scrupoli.\nTra gli altri, David Hume, descrisse il sovrano come persona che frequentemente ricorse alla dissimulazione per nascondere un'indole feroce e selvaggia che aveva abbandonato tutti i principi di onore e umanit\u00e0; poi, pur riconoscendo che alcuni storici avevano sostenuto l'abilit\u00e0 nel governo e la profonda cultura giuridica del re, sottolinea comunque che il suo esercizio del potere, a tutti gli effetti arbitrario, incoraggi\u00f2 l'instabilit\u00e0 socio-politica dell'epoca.\nInfine, James Gairdner, uno dei pi\u00f9 importanti biografi del sovrano di cui cur\u00f2 la voce nel \"Dictionary of National Biography\", dichiar\u00f2 che, avendo iniziato lo studio da un punto di vista neutrale, non poteva non avallare la descrizione di Shakespeare e More, al di l\u00e0 di alcune esagerazioni.\nCon il tempo, per\u00f2, anche Riccardo ebbe dei difensori il primo dei quali fu George Buck, discendente di un sostenitore degli York, che complet\u00f2 una biografia del sovrano nel 1619 (poi pubblicata nel 1646). Nell'opera, l'autore attacca duramente le \"improbabili imputazioni\" allegate dagli scrittori di parte Tudor comprese le presunte deformit\u00e0 e gli omicidi attribuiti al re e riporta numeroso materiale d'archivio tra cui il \"Titolus Regius\" di cui Buck ritrov\u00f2 l'unica copia sopravvissuta alla censura Tudor all'interno del Croyland Chronicle. Buck asser\u00ec anche di avere letto una lettera autografa di Elisabetta di York che mostrava il suo desiderio di sposare il re, ma contrariamente al Titulus Regius, Buck non present\u00f2 mai questa lettera, se mai esistita.\nIn seguito, Horace Walpole in \"Historic Doubts on the Life and Reign of King Richard the Third\" (1768), sottoline\u00f2 che qualunque anomalia fisica potesse derivare da una distorsione minore alla spalla e che non sussiste alcuna prova per affermare il coinvolgimento del re nelle morti di Enrico VI, del Duca di Clarence e poi dei nipoti.\nClements Markham, invece, in risposta al lavoro di Gairdner, nell'opera \"Richard III: his life &amp; character, reviewed in the light of recent research\" (Londra: Smith &amp; Elder 1906) afferma la colpevolezza di Enrico VII in merito all'omicidio dei principi nella torre e aggiunge che ogni altro crimine \u00e8 dovuto alla propaganda dei Tudor.\nPi\u00f9 equilibrati si mostrano Alfred Legge e Charles Ross. Il primo ne l'opera \"The Unpopular King\", (Londra: Ward &amp; Downey 1885) ne accoglie, pur con alcune riserve, la grandezza d'animo, deformata dall'ingratitudine di altri; il secondo, ricordando quanto al tempo di Riccardo l'Inghilterra fosse in un'epoca spietata e violenta e che tale contesto contagiasse non poco gli alti ranghi della societ\u00e0, incluso lo stesso sovrano.\nQuanto a Paul Murray Kendall, nel suo \"Richard III\" scrisse:\nLe vicende biografiche e la personalit\u00e0 di Riccardo III sono state anche il soggetto de \"La figlia del tempo\", un romanzo giallo di Josephine Tey del 1951. Nel giallo della Tey, l'ispettore Grant di Scotland Yard, immobilizzato in un letto d'ospedale per una frattura a una gamba, non resiste all'inazione e decide di condurre un'inchiesta per stabilire se Riccardo III fosse davvero quel personaggio sciagurato e malvagio che conosciamo dal dramma di Shakespeare e dalla sua fonte principale, la \"Storia di Riccardo III\" di Tommaso Moro. Arriva alla conclusione che Riccardo III non fosse assolutamente un mostro, come ci \u00e8 stato fatto credere, e che l'opinione negativa che si ha su di lui \u00e8 frutto della propaganda dei Tudor.\nInfine, nel corso del XX secolo sono nati diversi gruppi, di cui il pi\u00f9 antico \u00e8 la \"Richard III Society\", fondata nel 1924, dedicati a migliorare la reputazione del sovrano.\nCarattere.\nAnalizzandone la psicologia, Michael A. Hicks scrive:\nRappresentazioni.\nL'opera principale \u00e8 ovviamente l'omonima opera teatrale di Shakespeare. Protagonista del pi\u00f9 celebre fra i \"drammi storici\" del Bardo, la sua figura \u00e8 proverbialmente associata al concetto di \"corruzione del potere\". Nell'immaginario popolare, alimentato dai palcoscenici teatrali e non dagli archivi polverosi della storia, Riccardo \u00e8 il mostro deforme, gobbo storto, rachitico, che uccide il fratello la moglie e due nipotini innocenti per arrivare a un trono da cui cadr\u00e0 ben presto; odiato da tutti abbandonato dai pi\u00f9, massacrato mentre grida \u00abun cavallo, un cavallo, il mio regno per un cavallo\u00bb. E mentre l'attendibilit\u00e0 storica del Riccardo shakespeariano \u00e8 pressoch\u00e9 nulla, \u00e8 indubbiamente ad esso che deve la sua immortalit\u00e0.\nSi ricordano anche i film \"Tower of London\" del 1939, con Basil Rathbone e Boris Karloff; \"Riccardo III\" del 1955, diretto ed interpretato da Laurence Olivier e l'omonimo film del 1995, diretto da Richard Loncraine con protagonista Ian McKellen.\nNel 2013, la BBC ha prodotto una serie incentrata sulla Guerra delle due rose, in cui si narrano le vicende delle due casate di York e Lancaster in seguito alla ascesa al trono di Edoardo IV. \"The White Queen \"\u00e8 tratto da una trilogia della scrittrice inglese, Philippa Gregory, e a prestare il volto al re Riccardo III \u00e8 l'attore Aneurin Barnard.\nNel 2016, la BBC ha prodotto un secondo ciclo di adattamenti dei drammi storici di William Shakespeare, , in cui erano inclusi Enrico VI, parte II, Enrico VI, parte III e Riccardo III di William Shakespeare in cui il sovrano \u00e8 protagonista ed il ruolo era interpretato da Benedict Cumberbatch.\nAraldica.\nCome duca di Gloucester, Riccardo utilizz\u00f2 lo Stemma reale d'Inghilterra con nel primo e nel terzo quarto i tre gigli di Francia su campo blu, per indicare le pretese al trono di Parigi risalenti ad Edoardo III e nel secondo e nell'ultimo quarto i tre leoni in campo rosso con l'aggiunta di un Lambello a tre gocce che presentano a loro volta tre ermellini affiancati ad un cantone rosso\nCome sovrano, Riccardo ricevette gli onori di \"Dei Gratia Rex Angliae et Franciae et Dominus Hiberniae\", l'uso dello stemma reale cui appose il motto \"Loyaulte me lie\" traducibile con \"La Lealt\u00e0 mi vincola\" e adott\u00f2 il cinghiale bianco come proprio simbolo personale. \u00c8 noto informalmente anche con il nomignolo di Dickon per via di una leggenda secondo cui, alla vigilia della Battaglia di Bosworth, fu inviato al Duca di Norfolk un avviso recante la predizione di un tradimento che suonava in questi termini \"Jack of Norffolke be not to bolde,/For Dyckon thy maister is bought and solde\"."}
{"id": "273475", "revid": "125451133", "url": "https://it.wikipedia.org/wiki?curid=273475", "title": "Lublino", "text": "Lublino (in polacco \"Lublin\") \u00e8 una citt\u00e0 di 322 723 abitanti della Polonia orentale. Capoluogo del voivodato di Lublino, si affaccia sul fiume Bystrzyca ed \u00e8 sede arcivescovile.\nLa nona citt\u00e0 pi\u00f9 grande della Polonia e la pi\u00f9 grande citt\u00e0 della Polonia situata ad est della Vistola. Una delle pi\u00f9 antiche citt\u00e0 della Polonia, ha una ricca storia e architettura. Era la citt\u00e0 regia del Regno di Polonia e la capitale del voivodato di Lublino sin dal suo inizio nel 1474. Dal 1918 ospita l'Universit\u00e0 Cattolica di Lublino.\nGeografia fisica.\nIl suo territorio si estende sull'Altopiano di Lublino, una regione non solo a vocazione agricola in cui si pratica anche l'allevamento del bestiame, ma anche un rilevante polo industriale. La parte pi\u00f9 antica della citt\u00e0 \u00e8 situata su una collina a 200\u00a0m di altezza.\nStoria.\nSorta nel Medioevo, Lublino venne pi\u00f9 volte distrutta dalle incursioni dei Tartari e dei Cosacchi; per tale motivo venne fortificata nel XIV secolo, grazie all'opera di Casimiro III il Grande, re di Polonia (1333-1370) a cui si deve il castello, costruito nel 1341. \nLa citt\u00e0 fu un importante centro ebraico e sede di studi talmudici. Gli ebrei giunsero nella citt\u00e0 nel 1316 ottenendo il permesso di stabilirsi nella periferia da Casimiro III e nei pressi del castello dal re Sigismondo I.\nLublino aveva il diritto di partecipare all'elezione del re di Polonia come una delle dieci citt\u00e0 pi\u00f9 importanti della Polonia (come Cracovia, Varsavia, Pozna\u0144, Danzica o Leopoli). Era anche la sede del Tribunale della Corona per le terre della Piccola Polonia - una delle tre nella Confederazione polacco-lituana. A Lublino e nella zona circostante vi era una tendenza architettonica popolare chiamata rinascimento di Lublino (\"renesans lubelski\"). \nNel 1569, avvenne l'accordo di Lublino, un atto politico tra il Regno di Polonia e il Granducato di Lituania, la fusione dei due regni in un'unica realt\u00e0 statale che prese il nome di Repubblica dei due Popoli o Confederazione polacco-lituana.\nContinu\u00f2, con alterne vicende, ad appartenere al Regno di Polonia fino alla sua tripartizione, avvenuta nel 1795, quando fu assegnata all'Impero austriaco. Napoleone Bonaparte ricostitu\u00ec, seppur brevemente, l'entit\u00e0 polacca ed aggreg\u00f2 Lublino al Granducato di Varsavia. Nel XVIII secolo fu un importante centro del Chassidismo, una corrente mistica di rinnovamento ebraica. Un suo famoso capo spirituale fu lo Tzaddick Jacob Isaac ha Hozeh (1745-1815), conosciuto come il \"Veggente di Lublino\". Nel 1815 venne stabilita l'annessione all'Impero russo che dur\u00f2 fino al 1915. Nel novembre del 1918 vi fu il primo governo polacco.\nOccupata nel 1939 dai nazisti, divenne un centro di raccolta per lo sterminio di massa; il suo campo fu fondato nel dicembre 1939 e fu collocato ove in precedenza si trovava un antico maneggio e denominato \"flughafenlager\". Nell'aprile del 1941, la popolazione ebraica, nel ghetto di Lublino, era di 34.000 persone. Le deportazioni iniziarono nel marzo 1942 ed ebbero un ritmo di 1.500 ebrei al giorno, inviate al campo di sterminio di Be\u0142\u017cec o uccise nei boschi sulla via.\nI 4.000 superstiti furono dapprima inviati al ghetto in un sobborgo della citt\u00e0, Majdan Tatarski, dove il 2 settembre 1942 furono uccisi dai nazisti 2.000 ebrei e altri 1.800 lo furono nell'ottobre dello stesso anno. I restanti 200 furono deportati a Majdanek. Lublino venne liberata dall'esercito sovietico il 24 luglio 1944 nel corso dell'offensiva Lublino-Brest e proclamata temporaneamente capitale, ma gi\u00e0 dal 21 luglio era sede del Comitato Polacco di Liberazione Nazionale, controllato dai sovietici che vi avevano posto a capo il comunista Boles\u0142aw Bierut.\nCultura.\nLublino \u00e8 il luogo di numerosi eventi culturali. Esempi sono: Notte della cultura, la fiera Jagiellonica, Esecutori di Carnevale, e molti altri, che classifica Lublino come uno dei maggiori centri culturali in Polonia. Tra il 28 luglio e il 4 agosto 2012 a Lublino si \u00e8 svolta la 35\u00aa European Juggling Convention, che attira nella citt\u00e0 poco meno di 2000 giocolieri e artisti di strada. Lublino \u00e8 un candidato per la Capitale europea della cultura 2016.\nLa citt\u00e0 \u00e8 inoltre sede delle seguenti istituzioni universitarie:\nMonumenti e luoghi d'interesse.\nLa citt\u00e0 conserva, come vestigia del passato, due splendide chiese gotiche, dedicate alla Santissima Trinit\u00e0 ed a santa Brigida e numerosi palazzi monumentali, tra cui il castello, visitabile all'interno.\nNelle vicinanze di Lublino, durante la seconda guerra mondiale, era attivo il campo di concentramento di Majdanek.\nSport.\nLe squadre di calcio della citt\u00e0 sono il KS Lublinianka (il pi\u00f9 antico club sportivo della citt\u00e0) e il Motor Lublin. Altri club sono la squadra di speedway denominata Speed Car Motor Lublin e il club di rugby denominato Budowlani Lublin.\nNel 2010 \u00e8 stato aperto lo Stadio MOSiR Bystrzyca, usato principalmente per lo speedway. Nel 2014 \u00e8 stata terminata la realizzazione del nuovo stadio di Lublino, l'Arena Lublin.\nInfrastrutture e trasporti.\nHa una fitta rete di trasporti pubblici urbani, gestiti dalla MPK Lublin, con netta prevalenza di autobus; otto linee sono servite da filobus.\nA dicembre 2012, \u00e8 stato ultimato l'Aeroporto di Lublino-\u015awidnik; i primi voli sono diventati operativi a fine dicembre 2012."}
{"id": "273480", "revid": "1831671", "url": "https://it.wikipedia.org/wiki?curid=273480", "title": "Gens curzia", "text": ""}
{"id": "273482", "revid": "6923", "url": "https://it.wikipedia.org/wiki?curid=273482", "title": "Norsk rikskringkasting", "text": "Norsk rikskringkasting AS (in acronimo NRK) \u00e8 un'azienda pubblica norvegese responsabile della teleradiodiffusione in Norvegia, fondata nel 1933. NRK nacque come emittente radiofonica, affiancando le prime trasmissioni televisive nel 1960.\nL'azienda gestisce quattro canali televisivi e tredici radiofonici.\nDal 1950 \u00e8 membro dell'Unione europea di radiodiffusione (UER), per conto della quale ha organizzato: l'Eurovision Song Contest in tre occasioni (1986, 1996 e 2010), il Junior Eurovision Song Contest nel 2004, l'Eurovision Young Dancers nel 2011 e l'Eurovision Young Musicians nel 2000. L'emittente \u00e8 inoltre membro della NORMOB e di Nordvisione.\nStoria.\nOrigini e primi anni.\nLe prime trasmissioni radiofoniche in Norvegia iniziarono nel 1925 ad opera della societ\u00e0 privata Kringkastingsselskapet, con sede a Oslo e partecipata da circa 2 000 azionisti (tra cui Marconi, Telefunken e Western Electric).\nNel 1933 il governo norvegese di Peder Kolstad opt\u00f2 per una politica di statalizzazione e monopolio delle trasmissioni approfittando di uno scandalo che coinvolse la compagnia, fondando la Norsk rikskringkasting il 1\u00ba luglio 1933, basata sulla struttura della BBC britannica.\nSeconda guerra mondiale e dopoguerra.\nDurante l'occupazione tedesca della Norvegia l'emittente trasfer\u00ec la sua sede a Londra, nel Regno Unito, producendo il programma radiofonico \"Stemmen fra London\" (La voce da Londra), condotto da Toralv \u00d8ksnevad, che, analogamente a \"Stemmen fra Moskva\", trasmesso dalla capitale russa, era volto a incoraggiare la resistenza norvegese. Tuttavia durante la seconda guerra mondiale l'esercito nazista sfrutt\u00f2 i trasmettitori norvegesi per raggiungere con la propaganda l'intera Scandinavia, la Scozia e l'Irlanda del Nord.\nNel 1950, con altre 22 emittenti, fond\u00f2 l'Unione europea di radiodiffusione (UER).\nAvvento della televisione.\nL'avvento della televisione in Norvegia fu ritardato intenzionalmente dallo Storting poich\u00e9 si sentiva maggiore necessit\u00e0 di ricostruire e riparare i danni causati dall'occupazione durante la guerra. Tuttavia il 30 gennaio 1953 il Parlamento approv\u00f2 una legge per consentire le trasmissioni di prova a partire dall'anno successivo, assegnando poi tra il 1954 e il 1956 circa 1 000 000 di corone per investire nella telediffusione.\nIl 12 gennaio 1954 fu trasmesso il primo programma televisivo di prova da un trasmettitore temporaneo posizionato sulla collina Tryvannsh\u00f8yden di Oslo: una trasmissione di 55 minuti nella quale prima parl\u00f2 il direttore generale di NRK, Kaare Fostervoll, e poi si esib\u00ec Jens Gunderssen. All'epoca nel paese erano presenti solo 4 televisori, anche se i negozi di elettronica, che ne avevano iniziato la vendita, ne tenevano alcuni in vetrina. Inoltre l\"'Aftenpost\" possedeva un piccolo televisore presso la sede di Egertorget, ad Oslo, dove si radunarono diverse migliaia di persone per assistere alla prima trasmissione televisiva della Norvegia.\nLe trasmissioni di prova continuarono anche nel 1957 e nel 1958, con l'approvazione di una legge \"ad hoc\" sull'introduzione della televisione nel regno scandinavo, e il primo programma ad essere trasmesso con cadenza regolare fu \"Dagsrevyen\". Il 22 agosto 1960 re Olav V inaugur\u00f2 ufficialmente le trasmissioni regolari dalla sede dell'emittente, l'NRK Marienlyst di Oslo. Il primo programma fu \"Startskuddet g\u00e5r\", una trasmissione di 62 minuti dal Folketeateret.\nNonostante la solennit\u00e0 con cui fu inaugurata la televisione in Norvegia, in ritardo rispetto alle vicine Svezia e Danimarca, le trasmissioni raggiungevano solamente la parte pi\u00f9 centrale della Norvegia orientale, arrivando a Trondheim nel 1961, a Bod\u00f8 nel 1964 e coprendo l'intera terraferma entro il 1967. Nel 1984 il segnale raggiunse anche le isole Svalbard.\nIl progresso nel settore televisivo, essendo particolarmente costoso, costrinse il governo a concentrarsi maggiormente sullo sviluppo della rete che sull'introduzione della televisione a colori, gi\u00e0 sviluppata in altri paesi tra gli anni '50 e '60, nonostante ci\u00f2 in occasione delle Olimpiadi di Grenoble NRK utilizz\u00f2 per le trasmissioni una telecamera che trasmettesse immagini e video a colori.\nLe prime trasmissioni di prova a colori iniziarono nel 1972, mentre dal 1973 la tecnologia fu impiegata per il \"Dagsrevyen\" e dal 1975 per il Melodi Grand Prix. Sempre negli anni '70 l'azienda inizi\u00f2 i test per il lancio del secondo canale televisivo nazionale, che avverr\u00e0 il 1\u00ba gennaio 1996.\nFine del monopolio.\nNel corso degli anni '80 l'azienda perse il monopolio nel settore radiotelevisivo con la fondazione di altre tre emittenti private: TV3 nel 1987, TVNorge nel 1988 e successivamente TV 2 nel 1992.\nNRK dal 2008 riversa alcune sue serie televisive come Nordkalotten 365 tramite la tecnologia torrent priva di DRM.\nUtilizza la tecnologia OpenTracker utilizzata da The Pirate Bay."}
{"id": "273483", "revid": "2139062", "url": "https://it.wikipedia.org/wiki?curid=273483", "title": "TV 2 (Norvegia)", "text": "TV 2 \u00e8 un'emittente televisiva commerciale norvegese gestita dal TV 2 Gruppen.\nLe trasmissioni iniziarono il 5 settembre 1992, mentre la versione in alta definizione \u00e8 stata lanciata nel 2009.\nL'emittente \u00e8 stata ammessa nell'Unione europea di radiodiffusione nel 1992, ed \u00e8 la principale concorrente di NRK, emittente pubblica norvegese.\nLa sede e gli studi televisivi si trovano a Bergen."}
{"id": "273484", "revid": "125985310", "url": "https://it.wikipedia.org/wiki?curid=273484", "title": "Illuminismo", "text": "Lilluminismo fu un movimento politico, sociale, culturale e filosofico che si svilupp\u00f2 in Europa nel XVIII secolo (dal 1715 al 1789). Nacque in Inghilterra ma ebbe il suo massimo sviluppo in Francia, poi in tutta Europa e raggiunse anche l'America. Il termine \"illuminismo\" \u00e8 passato a significare genericamente qualunque forma di pensiero che voglia \"illuminare\" la mente degli uomini, ottenebrata dall'ignoranza e dalla superstizione, servendosi della critica, della ragione e dell'apporto della scienza.\nDescrizione.\nL\"\u00e2ge des lumi\u00e8res\".\nL'\"et\u00e0 dei lumi\": con questa espressione, che mette in evidenza l'originalit\u00e0 e la caratteristica di rottura consapevole nei confronti del passato, si indica la diffusione in Europa del nuovo movimento di pensiero degli illuministi francesi, che affondava le sue radici nella cultura inglese. Voltaire, Montesquieu, Fontenelle riconoscevano infatti di essersi ispirati a quella filosofia inglese fondata sulla ragione empirica e sulla conoscenza scientifica, elementi essenziali del pensiero di Locke e di Newton e David Hume che risalivano a loro volta a quello di Francis Bacon.\nSe l'illuminismo assunse prevalentemente un'impronta francese questo si deve alle particolari condizioni storiche della Francia del XVIII secolo. Lo sviluppo della borghesia durante il regno di Luigi XIV \u00e8 assicurato dall'assolutismo monarchico ed \u00e8 fondato sulla distinzione tra l'uomo privato e quello pubblico. Il suddito potr\u00e0 fare i suoi affari ed esprimere una certa libert\u00e0 di pensiero ma questa non dovr\u00e0 mai entrare in conflitto con l'autorit\u00e0 del sovrano.\nAlla borghesia evoluta, alla fronda nobiliare e al movimento ugonotto, che continuano nascostamente ad esercitare la loro critica, si aggiungono i nuovi finanzieri, creditori dello stato ma privi di potere politico che esprimono il loro dissenso nelle societ\u00e0 segrete come quella della Massoneria. Quanto pi\u00f9 repressa sar\u00e0 la loro contestazione politica tanto pi\u00f9 diverr\u00e0 appariscente evidenziando cos\u00ec l'illuminismo francese che, rispetto a quello inglese, meno condizionato dal potere politico, diverr\u00e0 il rappresentante dell'illuminismo in generale.\nI salotti letterari.\nUna particolare funzione sociale e politica venne svolta nel \"Si\u00e8cle des Lumi\u00e8res\" dai salotti letterari: una tradizione culturale gi\u00e0 presente in Francia dai tempi di Luigi XIV, quando ci si riuniva a intervalli regolari presso una signora di mondo nei \"bureaux d'esprit\".\nGli incontri erano ora organizzati da altolocati membri dell'alta borghesia o dell'aristocrazia riformista francese che erano soliti invitare in casa loro intellettuali pi\u00f9 o meno noti per conversare e dibattere temi d'attualit\u00e0 o argomenti particolarmente graditi all'anfitrione come accadeva nel salotto di Madame Geoffrin, che invitava celebrit\u00e0 letterarie e filosofiche come Diderot, Marivaux, Grimm, Helv\u00e9tius o nel salotto del barone d\u2019Holbach, \"le premier ma\u00eetre d'h\u00f4tel de la philosophie\", (primo direttore dell'albergo della filosofia) nella cui casa si riunivano Diderot, d\u2019Alembert, Helv\u00e9tius, Marmontel, Raynal, Grimm, l'abate Galiani e altri filosofi. In genere nei salotti si leggevano opere giudicate politicamente eretiche dall'assolutismo monarchico o si discuteva di cosa stesse accadendo fuori del mondo salottiero.\nIn questo ambiente culturale svolgono un ruolo preminente le donne, le \"salonni\u00e8ries\" (salottiere) alle quali il nuovo ideale egualitario illuminista offriva l'opportunit\u00e0 di collaborare, mostrando le proprie doti intellettuali, ad un progetto radicalmente riformista non pi\u00f9 riservato a una cultura soltanto maschile.\nIl compito pedagogico dell'intellettuale.\nCompito degli intellettuali illuministi, che si autodefiniscono \"philosophes\", deve quindi essere il coraggioso uso della ragione:\nQuesta la responsabilit\u00e0 dell'intellettuale di fronte alla societ\u00e0 in cui vive: un compito pedagogico di liberazione dalla metafisica, dall'oscurantismo religioso, dalla tirannia della monarchia assoluta. Questo programma educativo secondo Jean-Jacques Rousseau significher\u00e0 riportare l'uomo al suo iniziale stato di natura trasformandone la spontanea bont\u00e0 della condizione naturale in una conquista consapevole e definitiva della sua razionalit\u00e0. Poich\u00e9 \nDiffusione.\nL'Illuminismo fu anche un movimento profondamente cosmopolita: pensatori di nazionalit\u00e0 diverse si sentirono accomunati da una profonda unit\u00e0 d'intenti, mantenendo stretti contatti epistolari fra loro. Furono illuministi Pietro Verri, Cesare Beccaria e Mario Pagano in Italia, Wolff, Lessing, Kant in Germania, Benjamin Franklin e Thomas Jefferson nelle colonie americane, Montesquieu, Voltaire e Rousseau in Francia.\nDurante la prima met\u00e0 del XVIII secolo, molti tra i principali esponenti dell'Illuminismo furono perseguitati per i loro scritti o furono messi a tacere dalla censura governativa e dagli attacchi della Chiesa, ma negli ultimi decenni del secolo il movimento si afferm\u00f2 in Europa ed ispir\u00f2 la rivoluzione americana e successivamente quella francese.\nIl successo delle nuove idee, sorretto dalla pubblicazione di riviste e libri (fra cui \"Lettere Persiane\" e \"Dei delitti e delle pene\") e da nuovi esperimenti scientifici (come quelli di Franklin e Newton) inaugur\u00f2 una moda diffusa persino tra i nobili e il clero. Alcuni sovrani europei adottarono le idee e il linguaggio dell'Illuminismo. Gli illuministi, sostenitori del concetto di filosofo-re che illumina il popolo dall'alto, guardarono con favore alla politica dei cosiddetti despoti illuminati, come Federico II di Prussia, Caterina II di Russia e Maria Teresa d'Austria.\nLa Rivoluzione francese, specie nel periodo compreso tra il 1792 e il 1794, espressione dell'ala pi\u00f9 rivoluzionaria dell'Illuminismo, che \u00e8 stato definito come \"radicale\" pose fine alla diffusione pacifica, ma talvolta anche solo elitaria, dell'Illuminismo e, per i suoi episodi pi\u00f9 sanguinosi, viene citata come motivo per esprimere una valutazione negativa sull'Illuminismo.\nAspetti chiave.\nLa critica della ragione.\nIn senso pi\u00f9 ampio si parla di \"illuminismo\" riferendolo anche al mondo greco antico nell'ambito, ad esempio, del pensiero dei sofisti, autori di una critica corrosiva alle presunte leggi di origine divina e all'antropomorfismo religioso. Ugualmente illuministi \"ante litteram\" possono essere ritenuti Democrito e gli atomisti, gli scettici e gli stoici e soprattutto Epicuro, che vuole liberare l'uomo dalla paura, indotta dalla religione, degli dei e della morte.\nErede della ragione, intesa nel senso di Locke, l'illuminismo vuole adattare alla filosofia il metodo della fisica newtoniana affidando alla ragione la determinazione tanto delle proprie possibilit\u00e0 che dei propri limiti, indipendentemente da ogni verit\u00e0 che si presenti come rivelata o innata.\nLa fede nella ragione, coniugandosi con il modello sperimentale della scienza newtoniana, sembrava rendere possibile la scoperta non solo delle leggi del mondo naturale, ma anche di quelle dello sviluppo sociale. Si pens\u00f2 allora che, usando correttamente la ragione, sarebbe stato possibile un progresso indefinito della conoscenza, della tecnica e della morale: convinzione questa che verr\u00e0 successivamente ripresa e rafforzata dalle dottrine positiviste.\nFin dagli inizi gli illuministi presuppongono che la gran parte degli uomini, pur essendo stati creati liberi dalla Natura (\"naturaliter maiorennes\") si accontentino molto volentieri di rimanere \"minorenni\" per tutta la vita. Questa condizione \u00e8 dovuta o a comoda pigrizia o a vilt\u00e0, al non avere cio\u00e8 il coraggio di cercare la verit\u00e0. In ogni caso il risultato di questa non-scelta \u00e8 la facilit\u00e0 per i pi\u00f9 scaltri e per i detentori del potere di erigersi a guide di costoro:\n\u00abSe io ho un libro che pensa per me, se ho un direttore spirituale che pensa per me...io non ho pi\u00f9 bisogno di darmi pensiero di me. Non ho bisogno di pensare, purch\u00e9 possa solo pagare...\u00bb.\nGli interessati tutori imprigionano dunque i vili e i pigri in una \u00abcarrozzina da bambini\u00bb paventando loro i rischi che si corrono a voler camminare da soli. Non s'impara a camminare senza cadere, ma questo li terrorizza, per cui rimarranno infanti per tutta la loro vita.\nL'illuminista dovr\u00e0 tutelare l'uomo ammaestrandolo a diventare \"maggiorenne\" usando la propria ragione per liberarsi dalla credenza irriflessa nelle verit\u00e0 gi\u00e0 date, siano esse quelle innate nel campo conoscitivo, siano quelle rivelate dalla religione.\nLa ragione rifiuter\u00e0 tutto quello che non deriva da essa con il principale compito di stabilire i propri limiti: una ragione dunque programmaticamente finita e orgogliosa di essere tale poich\u00e9, in quell'ambito limitato, che \u00e8 quello dell'esperienza, essa potr\u00e0 conoscere la verit\u00e0 sino in fondo.\nQuesto avverr\u00e0 applicando la critica della ragione, attraverso cio\u00e8 l'analisi, la discussione, il dibattito nei confronti di quell'esperienza che non \u00e8 soltanto il complesso dei fatti fisici ma anche di quelli storici e sociali:\nLa ragione illuminista.\nLa definizione illuministica della ragione \u00e8 ormai lontana da quella classica prevalentemente contemplativa. Ora \u00e8 concepita come funzionale e operativa: la sua validit\u00e0 cio\u00e8 \u00e8 dimostrata dai risultati pratici che essa consegue: la razionalit\u00e0 \u00e8 valida se \u00e8 in grado di spiegare e ordinare i fatti in base a leggi di ordine razionale.\nRagione, natura, spontaneit\u00e0 coincidono nella visione illuministica nella convinzione che la natura stessa abbia dotato ogni uomo della istintiva capacit\u00e0 di comprendere o, per dirla con l'illuminista radicale Andreas Riem, di \u00abrischiarare secondo princ\u00ecpi di una pura logica e per la promozione dell'utile tutti gli oggetti del mondo delle idee, tutte le opinioni umane e i loro effetti, e tutto quanto ha influenza sull'umanit\u00e0\u00bb. Tale capacit\u00e0 lo rende uguale a tutti gli altri a condizione che esso sia liberato dalla corruzione della superstizione e dell'ignoranza. L'uomo, liberato dalle incrostazioni del potere, user\u00e0 correttamente e spontaneamente la propria ragione (come secondo gli illuministi dimostrerebbe il comportamento naturale del cosiddetto \"buon selvaggio\") per procedere alla costruzione di uno Stato in cui le leggi, non pi\u00f9 tiranniche, si fondino sul rispetto dei diritti naturali. \nIl mito del \"buon selvaggio\".\nQuello del \"buon selvaggio\" fu un mito basato sulla convinzione che l'uomo in origine fosse un \"animale\" buono e pacifico, solo successivamente corrotto dalla societ\u00e0 e dal progresso. Nella cultura del Primitivismo del XVIII secolo, il \"buon selvaggio\" era considerato pi\u00f9 lodevole, pi\u00f9 autenticamente nobile dei prodotti dell'educazione civilizzata.\nNonostante l'espressione \"buon selvaggio\" fosse gi\u00e0 comparsa nel 1672 in \"La conquista di Granada\" di John Dryden (1672), la rappresentazione idealizzata di un \"gentiluomo della natura\" fu ripresa dal Sentimentalismo del secolo successivo.\nIl concetto di \"buon selvaggio\" incarna la convinzione che senza i freni della civilizzazione gli uomini siano essenzialmente buoni, le sue fondamenta giacciono nella dottrina della bont\u00e0 degli esseri umani, espressa nel primo decennio del Settecento da Anthony Shaftesbury, che incitava un aspirante autore \u00ab...a cercare quella semplicit\u00e0 dei modi, e quel comportamento innocente, che era spesso noto ai meri selvaggi; prima che essi fossero corrotti dai nostri commerci.\u00bb\nIl mito del buon selvaggio fu alimentato dall'azione missionaria dei Gesuiti, iniziata fin dal XVII secolo nelle loro \"reducciones\" del sud America, soprattutto nel Paraguay, consistente nella realizzazione di centri (\"reducciones de indios\") per l'evangelizzazione delle popolazioni indigene allo scopo di creare una societ\u00e0 con i benefici e le caratteristiche della cosiddetta societ\u00e0 cristiana europea, per\u00f2 priva dei vizi e degli aspetti negativi. Gli indios apparivano specialmente adatti per questo progetto data la loro natura essenzialmente recettiva dell'educazione dei Gesuiti. Ma ci\u00f2 che faceva pensare che essi incarnassero la primitiva bont\u00e0 dell'uomo non civilizzato erano le loro naturali inclinazioni artistiche soprattutto per la musica.\nNell'illuminismo fu poi soprattutto Rousseau a propagandare la tesi del buon selvaggio, asserendo nel suo \"Contratto sociale\" che \u00abl'uomo \u00e8 nato libero e tuttavia ovunque \u00e8 in catene\u00bb (Capitolo I). Voltaire gli rispose polemicamente con vena ironica che \u00aba leggere il vostro libro vien voglia di camminare a quattro zampe, ma avendone sfortunatamente persa l'abitudine da pi\u00f9 di sessant'anni mi \u00e8 impossibile riprenderla ora\u00bb.\nLa conoscenza.\nLa conoscenza fondata sulle potenzialit\u00e0 interiori della stessa ragione si svolge nel campo del finito e del limitato secondo l'insegnamento di Locke. Occorrer\u00e0 fornire quindi la ragione di un metodo oggettivo rappresentato dall'analisi matematica che faccia affidamento pi\u00f9 all'aritmetica che alla geometria poich\u00e9 quest'ultima, come si \u00e8 visto in Cartesio, pu\u00f2 portare a elaborazioni metafisiche sganciate da ogni esperienza.\nL'aritmetica, invece, \u00e8 uno strumento di ricerca che deve necessariamente riferirsi all'esperienza, fonte di ogni contenuto concreto. La stessa aritmetica permette di trovare tra i fatti analizzati dei principi invariabili e una legge:\nIl discorso iniziato da Galilei e concluso da Newton arriva dunque a compimento con l'illuminismo, che estende il metodo analitico dai fatti fisici a quelli sociali, etici e psichici; in breve, a tutta la realt\u00e0 umana:\nL'illuminista si dichiara nemico dell\"'esprit de syst\u00e8me\", di chiara matrice razionalistica, inteso come la pretesa di definire una volta per tutte la realt\u00e0 partendo da principi fissi e determinati, com'era in Cartesio, ma adopera lo spirito sistematico iniziando dai fatti: un atteggiamento sistematico inteso come una ricerca razionale per la conoscenza dei fatti dopo averli analizzati rifiutando ogni impostazione aprioristica e arrivando alla definizione di leggi generali solo dopo l'accurato esame dei fatti stessi.\nIl mondo \u00e8 una macchina che ha un ordinamento di leggi al suo interno che esclude qualsiasi teoria finalistica:\nIl rifiuto di ogni metafisica e la visione naturalistica della realt\u00e0 non comportano per gli illuministi una concezione materialista, che anzi in genere essi rifiutano: \u00abVoltaire non si sente l'animo di decidersi n\u00e9 per il materialismo n\u00e9 per lo spiritualismo. Egli ripete spesso:\nIl materialismo infatti, secondo gli illuministi, non \u00e8 altro che un falso travestimento della vecchia metafisica che vuole offrire la facile spiegazione onnicomprensiva e totale dell'universo. Se essi sostengono talora il materialismo lo fanno per ragioni politiche e morali, come polemica ed estrema protesta contro le imposizioni politiche e religiose del loro tempo. Solamente D'Holbach e La Mettrie sostengono in maniera convinta e scientifica la concezione materialistica.\nL\"Encyclop\u00e9die\" e la diffusione del sapere.\nEmblema dell'illuminismo francese, assieme al pensiero di Voltaire, sar\u00e0 la grandiosa opera dell\"Enciclopedia\" o \"Dizionario ragionato delle scienze, delle arti e dei mestieri,\" che in 17 volumi, 11 tavole e 60.000 voci, pubblicati dal 1751 al 1772 da un consistente gruppo di intellettuali sotto la direzione di Diderot e D'Alembert, diffonder\u00e0 i principi illuministici non solo in Francia ma, attraverso numerose traduzioni, in tutta Europa.\nL'opera si presenta come arditamente innovativa rispetto ai vecchi dizionari enciclopedici: essa vuole essere \u00abun quadro generale degli sforzi dello spirito umano in tutti i generi e in tutti i secoli.\u00bb\nOltre ad essere un'opera di informazione, l'Enciclopedia era quindi anche un'opera di propaganda, tramite la quale i suoi autori si proponevano di convincere il vasto pubblico della validit\u00e0 delle idee illuministe.\nD'Alembert fu costretto a ritirarsi dalla direzione dell'opera nel 1759, in seguito al divieto di pubblicazione del Consiglio di Stato. Diderot continuer\u00e0 la preparazione clandestina di altri volumi.\nLa pubblicazione dell\"Encyclop\u00e9die\" incontr\u00f2 infatti diversi ostacoli e resistenze da parte dell'aristocrazia intellettuale di corte, vicina alla Sorbona, e da parte della Chiesa cattolica: il governo francese ne blocc\u00f2 per due volte la stampa e gli ultimi due volumi dovettero uscire clandestinamente. Ci\u00f2 nonostante l'Enciclopedia fu interamente pubblicata negli anni fra il 1751 e il 1772, e ottenne un grande successo sia in Francia che nel resto d'Europa, dove il francese era ormai divenuto la lingua delle persone colte.\nL'Enciclopedia si propone di eliminare dal sapere sino allora acquisito ogni connotazione non provata razionalmente e quindi ordinare con un criterio alfabetico le nostre conoscenze: questo compito\nI criteri di compilazione risponderanno a questi punti principali: il metodo analitico per la filosofia sulla base dell'empirismo lockiano e il metodo della fisica newtoniana sulla base del pensiero baconiano da cui D'Alembert, riprendendone la tripartizione di memoria, ragione e immaginazione, vi fa corrispondere storia, filosofia e arte.\nGli articoli dell'Enciclopedia trattano i pi\u00f9 svariati argomenti con un tono ora rivoluzionario ora apparentemente ingenuo: si parla di tolleranza, di guerra, di progresso, di privilegi ma anche di calze, di cinesi...\nEmergono dall'opera anche le nuove concezioni dell'economia con la glorificazione della macchina, del nuovo sistema industriale e le nuove teorie fisiocratiche che fondano la ricchezza di una nazione su i beni e i prodotti naturali cio\u00e8 sull'agricoltura.\nCome banditore del nuovo sapere si affianca all'Enciclopedia l'opera di Voltaire, che inizia la sua carriera letteraria come drammaturgo, poeta e autore di \"pamphlet\" (opuscoli satirici e polemici), saggi, satire e racconti brevi nei quali divulga la scienza e la filosofia della sua epoca. Il filosofo intrattiene inoltre una voluminosa corrispondenza con scrittori e sovrani europei.\nEgli riprende tutti i temi tipici dell'illuminismo difendendoli con uno spirito caustico che non risparmia filosofi, clero e sovrani ma che non gli pone remore nell'accettare l'incarico di consigliere di Federico II di Prussia.\nVoltaire crede nel progresso annunciato dall'illuminismo ma non \u00e8 disposto a farne un dogma: \u00abun giorno tutto andr\u00e0 meglio, ecco la nostra speranza; ogni cosa va bene, ecco la nostra illusione\u00bb; critica il pessimismo ma beffeggia l'ingenuo ottimismo razionalistico di Leibniz\nAl fondo del pensiero di Voltaire vi \u00e8 la concezione dell'uomo ormai padrone della natura e facitore di un mondo n\u00e9 ottimisticamente esaltato n\u00e9 pessimisticamente condannato come il peggiore dei mondi possibili: occorre \u00ablasciare andare il mondo come va, perch\u00e9, se tutto non \u00e8 bene, tutto \u00e8 passabile\u00bb.\nLa concezione della storia.\nAttraverso l'esame critico della storia, l'illuminista pu\u00f2 riconoscere la continuit\u00e0 dell'opera della ragione e denunciare gli errori e le contraffazioni con cui erano state tramandate sino ad allora le vicende umane allo scopo di mantenere gli uomini nella superstizione e nell'ignoranza. Nella storia cos\u00ec come sinora veniva presentata\nPierre Bayle per primo si dedicher\u00e0 nel suo \"Dizionario storico e critico\" (1697) alla compilazione di una \u00abraccolta degli errori e delle falsit\u00e0\u00bb da cui deve essere epurata la storia come fino ad allora \u00e8 stata presentata. Egli \u00e8 un minuzioso e preciso raccoglitore di fatti attestati da documenti e testimonianze cos\u00ec numerose che Ernst Cassirer (1874\u20131945) lo considera il fondatore dell'acribia storica.\nIl criterio sommo dunque della ricerca, per lo storico neutrale, \u00e8 quello di scoprire come vera storia quella che segna la vittoria della ragione sull'ignoranza e per questo dall'illuminismo viene condannato in blocco il medioevo come et\u00e0 di fanatismo e oscurantismo religioso mettendo da parte gli aspetti positivamente culturali di quel periodo.\nLa mutevolezza degli avvenimenti storici \u00e8 solo apparente: al di l\u00e0 di queste differenze l'illuminista coglie il lento ma costante emergere sulla superstizione e l'errore l'elemento immutabile della ragione:\nPer Lessing la storia come ricerca della verit\u00e0 comincia solo con l'Illuminismo; tutto ci\u00f2 che l'ha preceduta \u00e8 una sorta di \"pre-istoria\".\nSar\u00e0 il romanticismo a rilevare nella concezione illuminista della storia la mancanza di una visione unitaria e concreta, che originava dall'astrattezza del concetto astorico di ragione, identificato con la pura e semplice naturalit\u00e0. Gli illuministi, cio\u00e8, non colgono l'interdipendenza tra l'uso della ragione che opera nella storia e le vicende economiche, sociali e culturali che realmente si sviluppano nella storia; essi riportano ogni differenza o sviluppo nella storia all'opposizione ragione-ignoranza.\nPolitica.\nDa questa visione della storia dove prevale la ragione naturale universale ed eterna emergono i temi politici della tolleranza, uguaglianza e libert\u00e0, intesi come valori politici naturali ed universali.\nMa l'uguaglianza per gli illuministi non comporta uguaglianza sociale o politica: l'essenziale \u00e8 che il sovrano rispetti i diritti naturali: \u00e8 trascurabile che egli sia un sovrano assoluto. \u00c8 vero che ogni uomo per natura \u00e8 uguale agli altri, ma questo non comporta la parit\u00e0 tra i cittadini:\nCos\u00ec anche per il concetto della tolleranza l'illuminismo risente dei suoi limiti storici quando lo collega all'idea di emulazione e ai principi economici della libert\u00e0 di scambio e della libera concorrenza:\nLa libert\u00e0 e l'uguaglianza sono riconosciute per gli illuministi solo a coloro che sanno \"bene usare\" della ragione, e se \"per natura\" ne sono incapaci \u00e8 giusto che nella vita civile essi siano sottoposti a chi sa ben governare: il \"popolo\", che ha dimostrato di fare cattivo uso della ragione non conseguendo la propriet\u00e0 privata, va rispettato nella sua umanit\u00e0 ma va guidato dall'alto:\nLa semplice ragione non fa tutti uguali allo stesso modo: \u00ab\u00e8 la propriet\u00e0 che fa il cittadino\u00bb\nLe simpatie politiche degli illuministi sono rivolte alla monarchia costituzionale, che per il suo carattere moderato d\u00e0 garanzia di ordine e di pace favorendo l'uguaglianza, oppure sono disposti a concedere fiducia anche al dispotismo illuminato:\nLa Natura e la ragione uguale per tutti rendono gli uomini fratelli al di l\u00e0 di ogni differenza etnica o nazionale. La fratellanza si traduce nell'ideale politico del cosmopolitismo.\nQuando per\u00f2 la parola \"cosmopolite\" fu immessa nel 1762 nel vocabolario dell'Accademia francese se ne dava una connotazione negativa:\nIl giudizio sul cosmopolitismo mut\u00f2 radicalmente dopo gli avvenimenti della Rivoluzione francese e nell'edizione del vocabolario del 1798 appare scritto a proposito del termine \"cosmopolite\":\nAl di l\u00e0 dei limiti storici queste idee di libert\u00e0, uguaglianza tolleranza per merito degli illuministi divennero patrimonio comune della cultura della Francia che cerc\u00f2 di esprimerli nella Rivoluzione e poi di esportarle nel resto d'Europa.\nCollegata alla visione illuministica della storia e alla fiducia nella ragione \u00e8 l'idea fondamentale che il progresso dell'uomo, senza sottovalutare gli ostacoli posti dai diversi costumi e tradizioni, sia inarrestabile.\nGli illuministi, inoltre, criticarono pesantemente l'uso della tortura e della pena di morte portando a radicali riforme giudiziarie come quelle di Maria Teresa d'Austria e di Pietro Leopoldo. La principale opera in questo senso \u00e8 il libro \"Dei delitti e delle pene\" di Cesare Beccaria, molto ammirato da Voltaire e Diderot. \nL'impegno riformistico e la tensione volontaristica a mutare i rapporti sociali sono caratteristiche comuni ai politici dell'Illuminismo che accantonarono la trattazione dei problemi politici in chiave di ragion di Stato e di prudenza o arte di governo.\nReligione e morale.\nTipico del pensiero illuminista \u00e8 il rifiuto di ogni religione rivelata e in particolare del Cristianesimo, ritenuto origine degli errori e della superstizione. Da qui la scelta del deismo come religione naturale e l'identificazione della religione con la morale.\nNon considerando le posizioni materialistiche ed atee, come quelle dell'ultima fase del pensiero di Diderot, il deismo si ritrova nella maggior parte dei pensatori illuministi i quali, attraverso argomentazioni scientifiche, cercano di dimostrare l'esistenza di un Dio all'origine dell'universo. La meravigliosa macchina del cosmo fa infatti pensare che debba esserci come , un \"eterno geometra\":\nUn Dio quindi che non interverr\u00e0 pi\u00f9 nella creazione dell'universo che egli \u00ablascia andare come va\u00bb e che non interferisce nella storia dell'uomo che alla fine non sar\u00e0 n\u00e9 condannato n\u00e9 premiato per le sue azioni.\nLa guida dell'uomo nella sua condotta morale diviene una religiosit\u00e0 laica, trasformazione della religione in morale naturale i cui precetti sono uguali per tutti gli uomini:\nTra i doveri naturali va annoverato il nuovo concetto rivoluzionario di tolleranza che viene spesso riferito alla vita economica applicando il concetto illuministico della ragione operativa, nel senso di giudicare la razionalit\u00e0 dai suoi risultati pratici:\nQuesto metodo di giudizio riguarda anche la morale: per gli illuministi \u00e8 moralmente buono solo ci\u00f2 che rende possibile il conseguimento dell'utile sociale.\nLo stesso valore di tolleranza non esclude che si possa professare la fede in una religione rivelata: questo per\u00f2 sar\u00e0 consentito solo nell'ambito della morale privata e non in quello della morale pubblica:\nLa soppressione della Compagnia di Ges\u00f9.\nL'atteggiamento dell'Illuminismo nei confronti della religione cristiana e dei suoi rapporti col potere civile non furono uguali dappertutto: se in Inghilterra i problemi legati alla lotta contro l'assolutismo monarchico si erano gi\u00e0 in parte risolti, seppure faticosamente, con l'editto di tolleranza del 1689, che poneva fine ufficialmente alle persecuzioni religiose e relegava la fede all'ambito soggettivo-individuale, nell'Europa continentale l'illuminismo \u00abmantenne una dura avversione per la Chiesa Cattolica\u00bb: \u00abgli Stati cominciarono ad assumere un atteggiamento indipendente; si liberarono da ogni rispetto per la politica del Papato; rivendicarono per i loro affari interni, un'autonomia che concedeva alla curia un'influenza sempre minore, anche nelle questioni ecclesiastiche\u00bb\nI gesuiti, intransigenti difensori del primato papale, sulla spinta dei conflitti crescenti tra chiesa e stato, nonch\u00e9 di un'opinione pubblica che ne chiedeva l'annientamento, vennero espulsi da quasi tutti i paesi europei: \u00abCominci\u00f2 nel 1759 il Portogallo seguito dalla Francia (1762), dalla Spagna (1769), da Napoli e da Parma signoreggiate da principi borbonici. Non fu estranea a questa misura, per quanto riguarda le colonie spagnole e portoghesi, l'avversione dei coloni per le \"reducciones de indios\", i villaggi costruiti dai gesuiti per raccogliervi gli indigeni e salvarli dallo sfruttamento degli \"encomenderos\".\u00bb\nIl papa Clemente XIV nel 1773 con il breve \"Dominus ac Redemptor\" risolse di sopprimere la Compagnia di Ges\u00f9.\n\u00abI beni dell'ordine furono incamerati e destinati, in gran parte, alla creazione di opere pubbliche gestite dallo Stato, che presero il posto delle scuole gestite dai Gesuiti.\u00bb. La compagnia tuttavia non scomparve del tutto in Europa, in quanto in Russia, Caterina la Grande, pur essendo molto sensibile allo spirito illuminista, rifiut\u00f2 la delibazione papale e mantenne vivo l'ordine.\nLe controversie con la Chiesa cattolica.\nL'Inquisizione.\nFu inoltre a seguito all'apertura del dibattito sulla religione e del suo ruolo nella societ\u00e0, che trovava un confronto con i pensatori giansenisti dell'epoca, che vennero scritti saggi critici sull'Inquisizione, come la \"Storia generale dell'Inquisizione\", di Pietro Tamburini.\nL'Inquisizione venne descritta come il luogo per eccellenza nel quale, tramite ripetuti crimini e torture, si esprimeva l'autentica ortodossia cattolica, spesso peraltro resa un tutt'uno con quella protestante.\nVoltaire nel suo \"Dizionario filosofico\" introduce la voce \"Inquisizione\" scrivendo: \ne, dopo una disamina della storia dell'inquisizione termina commentando le procedure del tribunale dell'inquisizione:\nSecondo due storici revisionisti Edward Peters (1988) e Henry Kamen (1997) queste analisi, avrebbero operato uno stravolgimento dei dati storici sull'Inquisizione, distorsione che chiamano leggenda nera dell'Inquisizione o del \"secolo dell'intolleranza\". Questa stortura storica sarebbe stata opera di ambienti protestanti e, a seguire, illuministi, a partire almeno dal XVI secolo, con l'obiettivo di screditare l'immagine sia della Chiesa cattolica, sia dell'Impero spagnolo.\nLetteratura critica.\nNell'800 l'illuminismo fu giudicato come un movimento di pensiero che aveva rivoluzionato il mondo: Hegel e Marx, pur avanzando critiche, considerano il pensiero illuminista come una conquista definitiva dell'umanit\u00e0.\nHegel contesta per\u00f2 all'illuminismo il fatto di non aver colto il vero senso della storia dove veniva fatta agire una ragione astratta e non la realt\u00e0 dello Spirito assoluto.\nMarx esalta l'illuminismo per la sua critica alla religione ma evidenzia i limiti di questo movimento culturale legati alla classe borghese che l'ha espresso: esso infatti non ha colto i fondamenti economici della situazione storica da cui si \u00e8 originato.\nAccese critiche vengono rivolte all'Illuminismo nel periodo della Restaurazione da autori come De Bonald e De Maistre che negano che l'essenza dell'uomo sia la ragione: vale invece per determinare l'uomo una conoscenza religiosa. Infatti la critica individualistica della ragione che pretende di capire la realt\u00e0 sulla base di principi immanenti non \u00e8 altro che l'eterna presunzione dell'umanit\u00e0: peccato di orgoglio che Dio pu\u00f2 punire come ha fatto con il periodo del Terrore in Francia.\nLo storicismo tedesco giudica positivamente la concezione illuminista della storia e cos\u00ec anche l'illuminismo in genere come \u00abuna nuova visione del mondo\u00bb.\nNel '900 Croce riprende l'interpretazione hegeliana dell'Illuminismo riconsiderandola nell'ambito del neoidealismo italiano mentre la scuola di Francoforte con Max Horkheimer, risentendo della tragica esperienza della seconda guerra mondiale, ritiene che la portata rivoluzionaria dell'illuminismo sia fallita nel momento in cui l'uomo, che aveva imparato a padroneggiare il mondo con la sua ragione, ne sia stato poi dominato nel senso che la ragione soggettiva operava ormai senza chiedersi a quali fini si indirizzava limitandosi a trovare solo i mezzi pi\u00f9 adatti per soddisfare quegli obiettivi che la societ\u00e0 nel suo complesso aveva gi\u00e0 indicato.\nSulla linea dell'interpretazione marxista Lucien Goldmann rileva i limiti della concezione illuminista della storia ma esalta la funzione critica della ragione alla quale occorre rifarsi per una critica rivoluzionaria della societ\u00e0 contemporanea.\nLa scuola neo-kantiana di Marburgo evidenzia la positivit\u00e0 della filosofia illuminista della conoscenza che scopre lo strumento del tutto nuovo della funzione critica della ragione nell'interpretazione dell'esperienza.\nPaul Hazard mette in luce nelle sue opere, attraverso l'esame di diversi aspetti, da quello filosofico a quello letterario e culturale, il grande merito dell'illuminismo nell'aver messo in crisi il vecchio mondo; d'altra parte sono da ascrivere all'illuminismo le contraddizioni, ereditate dall'et\u00e0 successiva, insite nei concetti di natura e di progresso.\nUn aspetto particolare dell'illuminismo \u00e8 trattato da Reinhart Koselleck che descrive la nascita di questo movimento nell'ambito della situazione politica europea con una speciale attenzione alla Massoneria.\nNell'ambito della letteratura critica cattolica sull'Illuminismo, sviluppatasi nella seconda met\u00e0 del secolo XX, si sostiene come l'Illuminismo fosse caratterizzato dall'esaltazione di idee e principi (quali l'uguaglianza, la libert\u00e0, la fraternit\u00e0) che sarebbero gi\u00e0 stati storicamente proposti in Europa dal Cristianesimo e successivamente ripresi dagli illuministi e ripresentati avulsi dalla loro origine religiosa, se non addirittura in funzione anticristiana.\nJoseph Ratzinger, futuro pontefice della Chiesa cattolica, scrive in proposito:\nSecondo lo storico cattolico del Medioevo Franco Cardini:\nLa visione della Chiesa e della stessa storia del cristianesimo in generale presentate dagli illuministi come un'epoca buia e irta di superstizioni sono state variamente contestate dalla letteratura critica d'ispirazione religiosa.\nSi \u00e8 anche sostenuto, in particolare da parte del filosofo Friedrich von Hayek, che diversi furono gli aspetti e le eredit\u00e0 dell'Illuminismo, e cio\u00e8 che andrebbero distinte delle forme di Illuminismo autenticamente laiche e liberali, ispirate alla scuola anglo-sassone e kantiana, e altre invece di stampo totalitario e giacobino, di ascendenza francese.\nQuale sia oggi l'eredit\u00e0 dell'illuminismo percepibile nella societ\u00e0 del XXI secolo \u00e8 il tema trattato da Eugenio Scalfari nell'opera \"Attualit\u00e0 dell'illuminismo\" (ed. Laterza, 2001), una raccolta di tredici interventi tra i quali quelli di Umberto Eco, Umberto Galimberti, Norberto Bobbio, Lucio Villari e Gianni Vattimo che si possono riassumere nella considerazione che \u00abl'illuminismo in quanto \"sistema culturale\" ha prodotto una cesura nella storia dell'Occidente cristiano, un taglio netto che ha determinato epocali cambiamenti materiali e di mentalit\u00e0...ma esso ha anche evocato spettri e alimentato illusioni, suscitato conflitti e inasprito contrasti, non da ultimo proprio perch\u00e9 con l'affermazione dell'illuminismo si \u00e8 imposto definitivamente il processo di secolarizzazione sociopolitica e di laicizzazione culturale della societ\u00e0 europea\u00bb\nNell'et\u00e0 contemporanea valgono quindi ancora\nNella seconda met\u00e0 del XX secolo, a livello accademico, in Italia si \u00e8 assistito allo sviluppo di una corrente filosofica denominata \"neo-illuminismo\", i cui massimi rappresentanti furono Nicola Abbagnano e Ludovico Geymonat."}
{"id": "273487", "revid": "125822120", "url": "https://it.wikipedia.org/wiki?curid=273487", "title": "Mario Fantin", "text": "Biografia.\nNato da genitori friulani, si diplom\u00f2 in ragioneria nel 1940.\nNel febbraio 1941 part\u00ec per il servizio militare e partecip\u00f2 alla seconda guerra mondiale combattendo in Albania, Kosovo e Montenegro col grado di sottotenente. Rientr\u00f2 in Italia alla fine del 1944 duramente provato dall'immane tragedia della \"divisione Venezia\".\nAlla fine del 1946 si iscrisse alla sezione di Bologna del Club Alpino Italiano, e, dopo aver frequentato un corso di alpinismo, cominci\u00f2 a frequentare le Alpi, documentando le sue ascensioni con la macchina fotografica: fu l'inizio di una lunga avventura come alpinista, fotografo, e cineasta.\nAlla fine degli anni '40 inizi\u00f2 l'attivit\u00e0 di documentarista sulla natura.\nNel 1954 partecip\u00f2 alla spedizione italiana alla conquista del K2, guidata da Ardito Desio, come fotografo-cineoperatore per la realizzazione della documentazione fotografica e cinematografica dell'impresa. Si spinse fino alla quota di circa 6000 metri. Dalla documentazione da lui raccolta assieme ad Achille Compagnoni, il regista Marcello Baldi realizz\u00f2 il film \"Italia K2\". Durante la spedizione realizz\u00f2 anche il libro-diario \"K2 Sogno vissuto\", pubblicato circa tre anni dopo.\nRitornato da quell'impresa, si dedic\u00f2 a tempo pieno alla montagna e all'etnografia: partecip\u00f2 a 33 spedizioni extra-europee, di cui 20 alpinistiche, soprattutto nelle Ande, nel Sahara, nell'Africa equatoriale e in Groenlandia; in queste occasioni realizz\u00f2 47 film-documentari, sonorizzati in cinque lingue, sulla montagna e sull'etnografia dei popoli e delle genti che incontr\u00f2 nei suoi viaggi. Realizz\u00f2 inoltre varie migliaia di fotografie e pubblic\u00f2 pi\u00f9 di 20 opere monografiche e un centinaio di pubblicazioni sull'alpinismo italiano nel mondo, sull'esplorazione e sull'etnografia di tutti i continenti.\nLa sua passione documentaristica lo port\u00f2 nel 1967 a costituire a Bologna il Centro Italiano Studio Documentazione Alpinismo Extraeuropeo (CISDAE), ora con sede a Torino presso il Club Alpino Italiano, con lo scopo dichiarato \"di raccogliere, conservare, elaborare, valorizzare, studiare e pubblicare quanto si riferisce all'alpinismo italiano nel mondo e all'alpinismo straniero\"; esso costituisce la pi\u00f9 importante raccolta italiana e mondiale di documenti su quanto \u00e8 stato realizzato in materia di alpinismo extraeuropeo. Utilizzando il grande archivio del CISDAE, che continuamente alimentava con nuova documentazione (alla sua morte conteneva decine di migliaia di fotografie, documenti, dati, cartine, testimonianze), Mario Fantin si dedic\u00f2 alla redazione di opere bibliografiche sull'alpinismo italiano nel mondo, sulle montagne e ghiacciai di Africa e Groenlandia, su popolazioni autoctone di varie parti del mondo, ecc. Il Centro fu acquisito nel 1973 dal Club Alpino Italiano, che lo lasci\u00f2 in gestione a Fantin.\nTormentato da problemi personali e di salute, nonch\u00e9 dalla depressione, Mario Fantin si tolse la vita il 23 luglio 1980.\nDopo la sua morte la sezione del CAI di Bologna fu dedicata alla sua memoria.\nSpedizioni extraeuropee.\nElenco dei viaggi e delle spedizioni extraeuropee a cui Mario Fantin ha partecipato. La sigla \"GM\" indica le spedizioni promosse da Guido Monzino.\nFonte principale: \"L'opera di Mario Fantin\" di \"Gastone Mingardi\" Ed. Museo Naz. della Montagna-CAI Torino 2005\nFilmografia principale.\nElenco dei principali film, documentari, cortometraggi di Mario Fantin.\nFonte principale: \"L'opera di Mario Fantin\" di \"Gastone Mingardi\" Ed. Museo Naz. della Montagna-CAI Torino 2005"}
{"id": "273491", "revid": "110157", "url": "https://it.wikipedia.org/wiki?curid=273491", "title": "R\u00edkis\u00fatvarpi\u00f0", "text": "R\u00edkis\u00fatvarpi\u00f0 ohf\".\" (talvolta anche R\u00daV) \u00e8 un'azienda pubblica islandese responsabile della teleradiodiffusione pubblica in Islanda. Nata come emittente radiofonica nel 1930, vi ha affiancato le prime trasmissioni televisive a partire dal 1966.\nGestisce due canali televisivi e tre radiofonici.\n\u00c8 membro dell'Unione europea di radiodiffusione (UER) dal 1956 e di Nordvisione dal 1966."}
{"id": "273499", "revid": "767487", "url": "https://it.wikipedia.org/wiki?curid=273499", "title": "Carl Ivar Hagen", "text": "\u00c8 stato vicepresidente del parlamento norvegese e il leader del partito conservatore di destra Partito del Progresso (\"Fremskrittspartiet\", \"FrP\") dal 1978 al 2006. Spesso etichettato come populista dai suoi avversari, Carl I. Hagen \u00e8 sicuramente uno degli esponenti politici norvegesi pi\u00f9 controversi. \u00c8 stato descritto come il primo politico postmoderno in Norvegia, per la sua capacit\u00e0 di costruire un partito di grande successo da zero e avere un impatto significativo sulla politica norvegese. Hanno fatto rumore in patria molte sue prese di posizione a proposito dell'immigrazione, della privatizzazione delle aziende statali, e dello smembramento del cosiddetto welfare state."}
{"id": "273502", "revid": "424268", "url": "https://it.wikipedia.org/wiki?curid=273502", "title": "Psyops", "text": ""}
{"id": "273503", "revid": "228587", "url": "https://it.wikipedia.org/wiki?curid=273503", "title": "Tromsdalstinden", "text": "Tromsdalstinden \u00e8 un monte a est della citt\u00e0 di Troms\u00f8 in Norvegia. La cima raggiunge i 1.238 metri slm. La montagna \u00e8 ben visibile dal centro cittadino e ne \u00e8 un importante elemento scenografico nonch\u00e9 una frequentata meta per escursioni in estate. Dalla sommit\u00e0 si ha un bel panorama sulla citt\u00e0, sull'isola di Kval\u00f8ya e sul golfo.\nD'inverno vi si pratica lo sci di fondo."}
{"id": "273505", "revid": "282579", "url": "https://it.wikipedia.org/wiki?curid=273505", "title": "Operazioni psicologiche", "text": ""}
{"id": "273506", "revid": "424268", "url": "https://it.wikipedia.org/wiki?curid=273506", "title": "PSYOPS", "text": ""}
{"id": "273517", "revid": "120875051", "url": "https://it.wikipedia.org/wiki?curid=273517", "title": "Wilhelm Weitling", "text": "Fu uno dei pi\u00f9 importanti esponenti tedeschi del pensiero socialista-utopico. Fu definito da Engels come il fondatore del comunismo tedesco, per la cui prima teorizzazione si ispir\u00f2 alla Bibbia. Fu un attivista per tutta la vita, sempre in fuga dalla polizia e dalla prigione, ma anche un lavoratore instancabile e un autodidatta. Fece parte della Lega dei Giusti, la prima organizzazione internazionale comunista con sezioni in Germania, Francia, Svizzera, Ungheria e Scandinavia.\nBiografia.\nWilhelm Weitling era figlio illegittimo di una sarta, Christine Weitling, e un soldato, Guillaume Terijou. Fu istruito alle scuole dell'obbligo e poi intraprese la carriera di apprendista presso un sarto. Viaggi\u00f2 molto in cerca di lavoro: si trasfer\u00ec a Lipsia nel 1830, a Dresda nel 1832, a Vienna nel 1834 e a Parigi nel 1837. Quest'ultima tappa fu molto importante per la sua formazione intellettuale: in Francia fu influenzato da socialisti di primo piano, tra i quali \u00c9tienne Cabet, Fran\u00e7ois-No\u00ebl Babeuf e Hugues F\u00e9licit\u00e9 Robert de Lamennais. A Parigi ader\u00ec alla \"Lega dei proscritti\" (Bund der Ge\u00e4chteten), un'organizzazione socialista tedesca fondata da Theodor Schuster, la quale fu in seguito chiamata Lega dei Giusti e poi ancora \"Lega Comunista\". Nel 1839 fu poi costretto a rifugiarsi a Zurigo per scappare all'accusa mossa contro la Lega dei Giusti, di cui era uno dei principali leader, di coinvolgimento nell'insurrezione della \"Soci\u00e9t\u00e9 de saisons\" (Societ\u00e0 delle stagioni). A Zurigo nel 1840 fond\u00f2 il periodico \"Der Hilferuf der deutschen Jugend\" (Il grido di aiuto della giovent\u00f9 tedesca), che fu poi rinominato nel 1842 \"Die junge Generation\" (La giovane generazione). La prima opera di Weitling fu \"Die Menschheit, wie sie ist und wie sie sein sollte\" (La razza umana, come essa \u00e8 e come dovrebbe essere), in cui egli proponeva una teorizzazione del comunismo ispirandosi alla Bibbia. Nel 1842 compose un'altra opera: \"Garantien der Harmonie und Freiheit\" (Le garanzie dell'armonia e della libert\u00e0). L'opera seguente \"Das Evangelium des armen S\u00fcnders\" (Il Vangelo del povero peccatore) gli procur\u00f2 l'accusa di blasfemia. Fu cos\u00ec condannato a dieci mesi di prigione e in pi\u00f9 a cinque anni di esilio in Svizzera. L'opera fu comunque pubblicata in seguito e in essa Weitling presentava la figura di Cristo, da lui definito \"der revolution\u00e4re Zimmermann\u201d (il falegname rivoluzionario), come un comunista che esortava all'eliminazione della propriet\u00e0 privata. \nEcco cosa scriveva Weitling:\nDurante il periodo di prigionia Weitling scrisse numerose poesie raccolte nelle opere \"Kerkerpoesien\" (Poesie del carcere) e \"Volkskl\u00e4nge\" (Suoni del popolo), le quali suscitarono l'interesse di molti circoli radicali. Dopo aver scontato la sua pena si trasfer\u00ec a Londra, ma vi rimase ben poco, poich\u00e9 non riusc\u00ec ad inserirsi nella politica inglese della classe operaia e le sue idee non trovarono campo fertile. Si trasfer\u00ec cos\u00ec nel 1846 a Bruxelles dove incontr\u00f2 Karl Marx e Friedrich Engels, il peso dei quali in quel periodo nella sezione belga della Lega dei Giusti era cresciuto notevolmente. Weitling ebbe modo di confrontarsi con Marx, ma le sue tesi furono schiacciate da quelle pi\u00f9 consolidate dell'avversario: Marx riusc\u00ec, infatti, a sostenere la vittoria del socialismo scientifico su quello intuitivo. Weitling ne fu profondamente mortificato e si isol\u00f2 sempre di pi\u00f9. Nel 1847 poi emigr\u00f2 a New York, ma l'anno seguente ritorn\u00f2 in Germania come rappresentante dell\"'Unione della liberazione di New York\". A Berlino fond\u00f2 il giornale \"Der Urw\u00e4hler\" (L'elettore archetipico), ma ebbe vita breve. Fu allora evidente che Weitling si trovava nel posto sbagliato: egli era ormai fuori dalla scena rivoluzionaria tedesca. Nel 1849 ritorn\u00f2 quindi negli Stati Uniti, dove pubblic\u00f2 il giornale socialista utopico \"Republik der Arbeiter\" (La repubblica dei lavoratori). Fece poi parte del progetto di realizzazione di una banca cooperativa dei lavoratori e di un centro sociale comunista a Communia, Iowa. Nel 1854 spos\u00f2 Dorothea Caroline Louise Toedt, che era emigrata negli Stati Uniti con i genitori qualche anno prima. Wilhelm e Dorothea ebbero sei figli. Nel 1856, in seguito alla pubblicazione del suo primo trattato sulla cosmologia, la sua carriera da scrittore si concluse. Weitling riprese allora il suo vecchio mestiere: il sarto. Nel 1867 divenne ufficialmente cittadino statunitense; nel 1871 mor\u00ec a causa di un infarto.\nWeitling e Marx.\nWeitiling viene spesso ricordato per le sue relazioni con Karl Marx. Prima del loro incontro a Bruxelles, Marx era stato entusiasta dell'opera di Weitling \"Garantien der Harmonie und Freiheit\" (Le garanzie dell'armonia e della libert\u00e0) tanto che la cit\u00f2 nel \"Vorw\u00e4rts\" (Avanti) parigino del 1844. Essa fu anche definita \u201cil grande e brillante debutto letterario dei lavoratori tedeschi\u201d. L'incontro per\u00f2 interruppe ogni possibile relazione. Weitling era giunto a Bruxelles perch\u00e9 a Londra non era riuscito a far valere le sue idee; Marx, invece, era stato allontanato da Parigi a causa della pressione del governo prussiano esercitata sulla Francia. Ebbero cos\u00ec modo di confrontarsi: Weitling voleva rovesciare violentemente lo Stato e costituire immediatamente il comunismo sul modello dei primi cristiani del Nuovo Testamento. Marx non era per niente favorevole e ritenne le sue idee troppo legate ad un passato ormai da cancellare e superare. Era invece convinto della necessit\u00e0 dello sviluppo del capitalismo e della democrazia borghese prima di impiantare e diffondere il comunismo. Di fronte alle tesi ben sostenute di Marx, il semplice sarto autodidatta dovette farsi da parte. Fu cos\u00ec che Weitling si isol\u00f2 sempre di pi\u00f9 e quando il nome di \"Lega Comunista\" fu approvato dal programma di Marx, egli era gi\u00e0 emigrato negli Stati Uniti. Malgrado lo scontro, per\u00f2, Marx ed Engels citarono Weitling, anche se non espressamente, nel \"Manifesto\", nel gruppo dei \"comunisti egualitari\" guidati dalle idee di Babeuf."}
{"id": "273519", "revid": "125847590", "url": "https://it.wikipedia.org/wiki?curid=273519", "title": "Giancarlo Gori", "text": "Biografia.\nNato in una famiglia di artisti, suo padre era il pittore neo-impressionista Gino Paolo Gori (1911-1991). Frequenta fin da giovanissimo artisti e personaggi dell'arte e della letteratura, legati da amicizia con il padre, come: Piero Bargellini, Giorgio La Pira, Primo Conti, Lucio Venna, Vittorio D'Aste, e altri.\nHa iniziato la sua attivit\u00e0 professionale nel 1970, dopo aver frequentato i corsi di recitazione dell'attrice Dory Cei. Per due anni frequenta la facolt\u00e0 di Lettere di Firenze, ma poi la interrompe per dedicarsi completamente al teatro. Ha lavorato nei primi anni con diversi attori e registi dell'area toscana. Nel 1975-1976 partecipa a spettacoli Off dell'Avanguardia romana e dopo lavora con i registi Renzo Giovampietro, Franco Enriquez, Bruno Mazzali, Riccardo Reim, Giovanni Lombardo Radice e altri.\nLa sua attivit\u00e0 di attore e regista si \u00e8 svolta prevalentemente in teatro. Nel 1978 \u00e8 stato tra i primi a rinnovare la moda del monologo con lo spettacolo di Dylan Thomas \"Under Milk Wood\" da lui diretto. Ha al suo attivo oltre novanta titoli come attore e pi\u00f9 di cento regie teatrali. Dirige la \"Compagnia teatrale Artemide Verde\" fondata nel 1990 con l'attrice Anna Alegiani. Da allora la compagnia ha prodotto oltre sessanta spettacoli.\n\u00c8 stato presidente e fondatore del \"Premio Rosso di San Secondo\" alla drammaturgia inedita. Come autore e regista ha affrontato molti generi diversi; negli ultimi anni si \u00e8 dedicato al teatro classico con la trasposizione in forma teatrale di autori come Seneca (\"Apocolokintosys\"), Apuleio (\"L'asino d'oro\", \"De Magia\") Marco Aurelio (\"I pensieri\")(\"La sentenza di Marco Aurelio\"), Cicerone (\"La congiura di Catilina\") e delle lettere e rime di Michelangelo Buonarroti con (\"Dialoghi con Michelangelo\"). Nel 2003 il suo testo \"Automi giacobini\" \u00e8 stato Segnalato nella Rassegna Schegge d'autore, indetta dall'ENAP Ente Nazionale Previdenza Artisti e dallo SNAD).\nAltri spettacoli teatrali a cui ha partecipato come attore e regista sono \" Marionette,che passione!\", \"Canicola\", \"Musica di foglie morte\", \"La fuga\", \"L'anniversario\" di Rosso di S.Secondo.\nResponsabile della sezione soggetti/sceneggiature del Premio letterario Vasco Pratolini.\nFilmografia.\nRomanzi.\nLa sentenza di Marco Aurelio,romanzo noir storico Ed.Del Bucchia, 2012; Vincitore Premio Lilly Brogi 2015 \"Poesia e religione\"\nFlamencoroc. ed. Youcanprint, 2015\nTesti teatrali.\nAntoine-Pierrot (1975)\nVi racconto Spadaro (1991)\nPaganini / Faust e il violino del diavolo (1993)\nPucciniana ( 1994)\nL'Uxoricida (1997)\nDialoghi con Michelangelo ( 2001)\nAutomi giacobini (2004)\nSatyricon in commedia da Petronio (2006)\nProcesso ad Apuleio Mago da L. Apuleio (2007)\nLa sentenza di Marco Aurelio ( 2008)\nLa congiura di Catilina ( 2009)\nLa ballata di Gemma Donati (2014)\nCuori sdoppiati ( 2016)\nPersonaggio finale (2019)\nTutti rappresentati in teatri e rassegne."}
{"id": "273520", "revid": "1452073", "url": "https://it.wikipedia.org/wiki?curid=273520", "title": "Capitolium di Minturnae", "text": "Il Capitolium\" di \"Minturnae \u00e8 il \"capitolium\" (ossia il corrispondente del tempio di Giove Ottimo Massimo a Roma) dell'antica colonia romana che sorgeva sul sito dell'attuale citt\u00e0 di Minturno.\nSi trattava di un tempio di tipo etrusco-italico, a tripla cella e fu costruito subito dopo il 191 a.C.\nSi trova nella parte sud del Foro repubblicano e confina con la via Appia.\nIl tempio \u00e8 rivolto a sud, dove si ipotizza una scala di accesso al podio, alto circa 1,5 m, sul quale sorgeva il pronao formato da due file di colonne con ante.\nLa lunghezza delle fondazioni \u00e8 di 18,70 m, mentre la larghezza \u00e8 di 17,80 m; pertanto la pianta \u00e8 quasi assimilabile ad un quadrato di 60 piedi romani di lato, corrispondente alle dimensioni di altri templi a triplice cella dello stesso periodo (tempio A di Pyrgi e \"capitolium\" di Cosa).\nDal 2021 \u00e8 direttore del Comprensorio Archeologico e dell'Antiquarium di Minturnae, Marco Musmeci ."}
{"id": "273526", "revid": "1543377", "url": "https://it.wikipedia.org/wiki?curid=273526", "title": "DEC Alpha", "text": "DEC Alpha (conosciuto anche come Alpha AXP) \u00e8 un'architettura di processori di tipo RISC sviluppata e prodotta dalla Digital Equipment Corp (DEC). L'architettura fu progettata per succedere alla linea di computer VAX e venne in seguito utilizzato anche da altri produttori di computer che integrarono i chip Alpha nei loro prodotti.\nI processori Alpha sono supportati dal sistema operativo VMS, e il Digital UNIX. In seguito molti sistemi operativi open source come Linux, BSD ed altri sono stati portati su questi processori. Microsoft ha supportato i processori Alpha con Windows NT fino alla versione 4.0 SP6 e con Windows 2000 fino alla release candidate 2. Attualmente comunque Microsoft non supporta e non fornisce pi\u00f9 assistenza per i suoi sistemi operativi per macchine Alpha.\nI processori sono stati venduti con le altre propriet\u00e0 intellettuali di DEC a Compaq nel 1998. Compaq, gi\u00e0 cliente Intel, decise di abbandonare la piattaforma Alpha in favore dei processori Itanium e quindi vendette le sue propriet\u00e0 intellettuali sui chip Alpha a Intel nel 2001. Lo stesso anno, Hewlett-Packard acquis\u00ec Compaq e continu\u00f2 a sviluppare i sistemi basati su processori Alpha fino al 2004 e fino alla fine del 2008 HP non ha dismesso la linea Alpha.\nStoria.\nAlpha deriva dalla precedente architettura RISC PRISM e si pu\u00f2 considerare il risultato finale di molti progetti precedenti. DEC vendeva gi\u00e0 dei sistemi RISC chiamati DECstation basati su processori MIPS e il processore PRISM condivise molte caratteristiche dei processori MIPS. I processori PRISM inoltre potevano gestire del microcodice programmabile dall'utente chiamato \"Epicode\". Insieme a PRISM doveva essere distribuito un sistema operativo chiamato Emerald nato per far funzionare in modalit\u00e0 nativa i programmi e in grado di supportare i programmi compilati per il sistema operativo VMS utilizzato dalle macchine VAX tramite modifiche minori. I manager DEC decisero che non era conveniente sviluppare la nuova architettura per soppiantare le macchine VAX e DECstation e bloccarono il progetto PRISM nel 1988.\nAl momento dell'abbandono del progetto PRISM la seconda generazione di processori RISC iniziava ad apparire sul mercato. Questi processori fornivano un rapporto prezzo prestazioni migliore dei VAX in molti campi ed era evidente che una terza generazione di processori RISC avrebbero stracciato i sistemi VAX in tutti i settori. L'azienda avvi\u00f2 un nuovo studio sui processori RISC, questo studio utilizz\u00f2 molti dei concetti sviluppati per i processori PRISM ma fu indirizzato verso un supporto nativo del sistema VMS e un'esecuzione a velocit\u00e0 ragionevole dei precedenti programmi. Inoltre i nuovi processori dovevano avere un'architettura a 64 bit dato era chiaro che il mercato si stava muovendo in quella direzione. Dallo studio nacque l'architettura DEC Alpha. Il set di istruzioni Alpha venne progettato da Dick Sites e Rich Witek. Il codice Epicode del PRISM divenne l'Alpha PALcode e venne utilizzato per fornire uno strato di astrazione tra la piattaforma e l'implementazione specifica del processore.\nIl processori Alpha ottennero un'ampia diffusione dei settore dei server per via delle loro prestazioni eccellenti. Queste elevate prestazioni non erano ottenute grazie ad una microarchitettura particolarmente innovativa o efficiente ma erano ottenute grazie al lavoro di ottimizzazione dei progettisti. A quei tempi (e tuttora) i processori non venivano sviluppati disegnando i collegamenti tra i vari transistor manualmente ma assemblando dei blocchi funzionali contenenti migliaia o decine di migliaia di transistor. Questi blocchi essendo progetti per un uso generico non sono ottimizzati in velocit\u00e0 o in dissipazione. I progettisti dell'Alpha invece grazie all'esperienza acquisita sulle macchine VAX progettarono le singole unit\u00e0 funzionali ottimizzando i percorsi a mano e ottenendo delle prestazioni molto pi\u00f9 elevate di quelle ottenute dai programmi di disegno assistito. Il successo di questi processori spinsero molti concorrenti a ridimensionare l'utilizzo dei programmi di disegno assistito ed a procedere a delle ottimizzazioni manuali degli integrati.\nFormalmente i processori Alpha sono chiamati DECchip 21x64, \"21\" indica XXI secolo e \"64\" indica l'architettura a 64 bit, il valore centrale indicava la generazione di appartenenza del processore. Internamente i processori venivano indicati con il numero EV. EV ufficialmente indica \"Extended VAX\" sebbene un'interpretazione umoristica assegni alla sigla EV il significato di \"Electric Vlasic\". Negli Stati Uniti Vlasic \u00e8 una famosa marca di sottaceti.\nLe generazioni di processori Alpha sono sempre state molto innovative. Il primo processore, il 21064 o EV4 fu il primo processore CMOS a funzionare a frequenze abbastanza elevate da poter competere con i processori ECL e quindi fu utilizzato in minicomputer e mainframe. La seconda generazione, la 21164 o EV5 fu il primo microprocessore a includere un'ampia cache di secondo livello nel chip. La terza generazione il processore 21264 o EV6 fu il primo processore a frequenze elevate ad includere una complessa unita di esecuzione fuori ordine. Il processore EV8 non venne prodotto dato che fu cancellato dall'acquisizione di Compaq ma il progetto prevedeva che fosse il primo processore a gestire il multithreading simultaneo.\nVoci interne a DEC suggeriscono che il nome AXP fu scelto dopo un'accurata ricerca del settore legale della DEC dopo la causa legale per il nome VAX era decisa a non commettere pi\u00f9 lo stesso errore. La sigla AXP risult\u00f2 essere totalmente libera nel settore informatico. All'interno di questo settore, spesso l'acronimo AXP viene tradotto in modo scherzoso come \"Almost Exactly PRISM\" (quasi esattamente PRISM).\nVersioni.\nQuando venne presentata l'architettura Alpha la DEC la defin\u00ec l'architettura per i successivi 25 anni. Sebbene l'architettura Alpha non sia arrivata a 25 anni ha avuto una storia relativamente lunga per una famiglia di processori. Il primo processore, l'Alpha 21064 (come in codice EV4), venne presentato il 1992 e funzionava a 192\u00a0MHz (con una tecnologia a 0.75\u00a0\u00b5m). Pochi mesi dopo fu presentata la versione a 200\u00a0MHz chiamata EV4S (con tecnologia a 0.675\u00a0\u00b5m). Il processore a 64 bit aveva un'architettura a pipeline profonde e un progetto superscalare come altri processori RISC dell'epoca. Era il processore pi\u00f9 veloce dell'epoca, l'architettura era simile a quella degli altri processori RISC ma la sua frequenza elevata gli consentiva di primeggiare sulla concorrenza. Il team di sviluppo infatti aveva lavorato con particolare cura per ottenere una frequenza di funzionamento molto elevata. Per confronto, quando venne presentato il processore Intel aveva in commercio il Pentium a 66\u00a0MHz.\nIl successore fu l'Alpha 21164 o EV5 e venne presentato nel 1995. Il processore funzionava alla frequenza di 333\u00a0MHz. Nel luglio del 1996 venne portato a 500\u00a0MHz e nel marzo del 1998 arriv\u00f2 a 666\u00a0MHz. Nel 1998 venne presentato anche l'Alpha 21264 (EV6) alla frequenza base di 450\u00a0MHz e tramite incrementi di frequenza nel 2001 con la versione 21264C/EV68CB arriv\u00f2 a 1.25\u00a0GHz. Nel 2003 venne presentato l'EV7 \"Marvel\", essenzialmente un core EV68 con un canale di comunicazione interprocessore da 1.6 GB/s per permettere la realizzazione di sistemi multiprocessore con frequenza di 1 o 1.15\u00a0GHz. Circa 500.000 Alpha furono venduti entro la fine del 2000.\nNel 1999 la produzione dei processori Alpha venne licenziata a Samsung Electronics Company. Dopo l'acquisizione da parte di Compaq di Digital, la maggior parte dei processori Alpha venne affidata alla societ\u00e0 API NetWorks, Inc (precedentemente Alpha Processor Inc.), una societ\u00e0 privata fondata da Samsung e Compaq. nell'ottobre del 2001 Microway divenne venditore in esclusiva dei servizi forniti da API NetWorks.\nIl 25 giugno 2001 Compaq annunci\u00f2 che la linea Alpha sarebbe stata dismessa entro il 2004 a favore della linea Intel Itanium e cancell\u00f2 il processore EV8 che allora era in progettazione. La divisione microprocessori vennero acquistate da Intel al fine di chiudere una causa sulla violazione di brevetti intentatale da DEC. HP acquis\u00ec Compaq nello stesso anno e annunci\u00f2 che lo sviluppo della linea Alpha sarebbe continuato per un paio d'anni. Venne messo in commercio il core EV7z a 1.3\u00a0GHz. L'ultima variante, il core EV79 a 0.13\u00a0\u00b5m, venne cancellato. HP ha continuato a vendere la linea AlphaServer con OpenVMS e Tru64 UNIX fino al 27 ottobre 2006. HP ha promesso di fornire assistenza tecnica fino al 2011.\nIronicamente a met\u00e0 del 2003, quando il processore Alpha venne dismesso, l'ASCI Q il secondo pi\u00f9 potente computer degli Stati Uniti (nel 2002) era basato su un cluster di 4096 processori Alpha.\nModelli.\nestensioni ISA :\nSistemi Alpha.\nLa prima generazione di sistemi basati su chip Alpha include le workstation DEC 3000 AXP, i server di fascia medio-bassa DEC 4000 AXP e i server DEC 7000 AXP e 10000 AXP per le applicazioni di fascia alta. Il DEC 3000 AXP utilizzava il bus TURBOchannel, lo stesso utilizzato dai precedenti server DECstation basati su processori MIPS. I server 4000 erano basati su bus FutureBus+ e i server 7000/10000 condividevano l'architettura dei corrispondenti modelli VAX.\nDEC produsse delle workstation con un fattore di forma simile a quello di un personal computer. I sistemi erano chiamati DEC 2000 AXP erano basati su bus EISA e su processori DECpc 150 AXP. Questi furono i primi sistemi supportati anche da Windows NT. In seguito DEC produsse i Celebris XL e la linea Personal Workstation entrambi i sistemi basati su processori 21164.\nIl processore 21064 venne utilizzato nelle workstation compatte DEC Multia VX40/41/42 e nei portatili ALPHAbook prodotti da Tadpole Technology.\nNel 1994 DEC present\u00f2 la nuova linea di AlphaStation e di Alpha Server. Questi sistemi erano basati sui processori 21064 e su 21264 e introdussero il bus PCI, le schede grafiche VGA compatibili e i connettori PS/2 per mouse e tastiera. L'AlphaServer 8000 era un'evoluzione degli AXP 7000/10000 e utilizzavano come bus XMI e FutureBus+.\nL'AlphaServer XP10000 fu il primo sistema basato sul processore 21264. I successivi AlphaServer/Station basati su 21264 furono categorizzati come \"DS\" (departmental server), \"ES\" (enterprise server) o \"GS\" (global server).\nL'ultimo processore, il 21364, venne utilizzato dagli AlphaServer ES47, ES80 e GS1280. Molti OEM produssero schede madri per processori Alpha. Tra questi si segnalano DEC, Samsung e API.\nI processori 21164 e il 21264 furono utilizzati da Network Appliance in molti Network Attached Storage.\nSupercomputer.\nIl pi\u00f9 veloce supercomputer basato su processori Alpha fu l'ASCI Q dei Los Alamos National Laboratory. Il sistema era basato su 4096 processori a 1.25\u00a0GHz. Cray Research utilizz\u00f2 i processori 21064 e 21164 nei supercomputer Cray T3D e Cray T3E.\nCollegamenti esterni.\nDocumenti Digital\nAlphaServer \nSistemi operativi liberi per Alpha\nAltre fonti\nEmulazione del processore Alpha"}
{"id": "273529", "revid": "46291", "url": "https://it.wikipedia.org/wiki?curid=273529", "title": "Ostrya", "text": "Ostrya \u00e8 un genere di piante appartenente alla famiglia Betulaceae. Il genere comprende 8 specie di piccoli alberi decidui, originari dell'Europa meridionale, del Medio Oriente, dell'Asia orientale e dell'America centro-settentrionale.\nIn Italia \u00e8 presente \"Ostrya carpinifolia\", chiamato comunemente carpino nero.\nTassonomia.\nIn questo genere sono riconosciute le seguenti specie:"}
{"id": "273530", "revid": "16953", "url": "https://it.wikipedia.org/wiki?curid=273530", "title": "Betulacee", "text": ""}
{"id": "273531", "revid": "2167723", "url": "https://it.wikipedia.org/wiki?curid=273531", "title": "Dernier", "text": "Il Dernier (o meglio: Derni\u00e8re) \u00e8 un gioco di carte antesignano di giochi come \"Uno\" o \"Solo\", che pu\u00f2 essere giocato da 3 o pi\u00f9 persone. Deve essere giocato velocemente: gli elementi chiave del suo fascino sono i frequenti colpi di scena e la concitazione del gioco. \u00c8 in buona parte (ma non completamente) un gioco di fortuna.\nRegole.\nRegole generali.\nLe regole specifiche del gioco esistono in numerose varianti. Si gioca con le carte francesi, jolly inclusi, generalmente un singolo mazzo (ma se i giocatori sono numerosi si pu\u00f2 scegliere di usare due o pi\u00f9 mazzi). \nIl mazziere distribuisce inizialmente a ogni giocatore un uguale numero di carte, e posiziona il mazzo al centro del tavolo, scoprendo la prima carta e deponendola accanto al mazzo; come nella scala quaranta, questa carta vale come \"primo scarto\". Alcune fonti riportano 5 come numero di carte iniziale da distribuire i giocatori; alcune varianti prevedono che il mazziere possa scegliere liberamente quante carte distribuire. \nIl turno di gioco procede solitamente in senso antiorario.\nIl giocatore di turno pu\u00f2 scartare una delle proprie carte a patto che sia dello stesso seme o dello stesso valore dell'ultima scartata. Se non pu\u00f2 o non vuole scartare, pesca una carta dal mazzo.\nLo scopo del gioco \u00e8 quello di liberarsi di tutte le proprie carte, rimanendo con una mano vuota; il primo giocatore che arriva a scartare l'ultima delle sue carte vince. Quando un giocatore scarta la penultima carta, e prima che questa abbia toccato il tavolo da gioco, \u00e8 tenuto a proclamare \"dernier!\" (in francese: \"l'ultima!\"). Se dimentica di fare questa dichiarazione, subisce una penalit\u00e0 che consiste nel pescare un certo numero di carte (anche questo diverso a seconda delle varianti, per esempio 2) dal mazzo.\nCarte speciali.\nAlcune carte hanno particolari effetti quando vengono scartate. Ci sono diverse tradizioni circa quale tipo di carta abbia quale effetto, e su altri dettagli. Una possibile versione prevede le seguenti regole: \nSia nel caso del jolly che dell'asso, il turno passa al giocatore che subisce la penalit\u00e0. Se l'ultima carta scartata \u00e8 un jolly, \u00e8 possibile scartare qualsiasi carta.\nRegole di comportamento.\nIl \"dernier\" \u00e8 particolarmente divertente se giocato con una certa velocit\u00e0. Alcune varianti prevedono un tempo massimo per la giocata (per esempio 5 secondi), scaduto il quale il giocatore di turno subisce una penalit\u00e0 (perde il turno e/o pesca una carta).\nIn alcune varianti si considera altrettanto importante che i giocatori non parlino (se non nei modi previsti dal gioco, ovvero per annunciare il \"dernier\" o il seme deciso con un fante), e si prevedono penalit\u00e0 conseguenti. D'altra parte, nel \"\"dernier\" parlato\" gli accordi fra i giocatori (per esempio per lanciare catene di assi, jolly o 7 ai danni di un avversario che ha dichiarato \"dernier\") contribuiscono a movimentare il gioco.\nVarianti.\nAlcuni attribuiscono alla carta di valore 6 l'effetto di far saltare il turno al giocatore successivo, e alla donna l'effetto di invertire il senso di gioco. In alcune varianti non \u00e8 possibile rispondere a un asso con un jolly. In alcune varianti, anche al 7 si pu\u00f2 rispondere, con la possibilit\u00e0 di creare \"catene\" che si propagano all'indietro rispetto al senso di gioco (in questo caso \u00e8 spesso controversa la regola che stabilisce a chi spetti il turno al termine della catena).\nAnticipo.\nNelle partite giocate con pi\u00f9 di un mazzo di carte, alcuni ammettono un'ulteriore regola che consente a un giocatore in possesso di una carta identica a quella in cima al mazzo (stesso seme e stesso valore) di scartarla immediatamente, anche al di fuori del proprio turno, dichiarando \"anticipo!\". Questo non pu\u00f2 essere fatto se in cima al mazzo c'\u00e8 presente un fante e non \u00e8 ancora stato deciso il seme.\nCentocinque.\nVariante giocata con le carte napoletane, diffusa soprattutto nel sud Italia. Al termine di ogni smazzata, i giocatori a cui sono rimaste carte in mano sommano il loro punteggio negativo. Ogni carta ha come valore il proprio valore facciale (es. il Due sono due punti, il Tre sono tre e cos\u00ec via), tranne per il Nove che vale 25 punti. Talvolta in alcune varianti l'Asso vale undici punti e il Due ne vale venti. Il gioco termina con la sconfitta di uno dei partecipanti quando questi raggiunge o supera il limite di 105 punti. Altre varianti analoghe o differenti denominazioni del gioco diffuse in Italia, prendono il nome di \"Gnagno\", \"Centouno\", \"Ultima\" e \"Briscola russa\"."}
{"id": "273574", "revid": "287204", "url": "https://it.wikipedia.org/wiki?curid=273574", "title": "Gente di Dublino", "text": "Gente di Dublino (\"Dubliners\"), pubblicato a volte anche come I dublinesi, \u00e8 una raccolta di quindici racconti scritta da James Joyce (con lo pseudonimo di Stephen Daedalus), pubblicata originariamente da Grant Richards nel 1914, dopo essere stata rifiutata diciotto volte da quindici diverse case editrici. Richards accett\u00f2 la raccolta di dodici short stories gi\u00e0 nel febbraio 1905, ma a causa delle sue obiezioni sul linguaggio nel racconto \"Two Gallants\", e di quelle dello stampatore, la pubblicazione fu rifiutata. Infatti, Joyce, pur lamentandosi, ma accettando alcuni cambiamenti, fece saltare l'accordo. Il libro sub\u00ec la bocciatura, negli anni, di altri editori. Nel 1909, Maunsel di Dublino accett\u00f2 di stampare mille copie, ma la tiratura fu bruciata dallo stampatore.\nDescrizione.\nAll'inizio del 1914, Joyce richiam\u00f2 Richards che, infine, pubblic\u00f2 1250 copie. Come condizione contrattuale, Joyce non ricevette anticipi o royalties sulle prime cinquecento copie e fu costretto ad acquistarne centoventi. Settecentoquarantasei copie furono allestite da Richards e cinquecentoquattro spedite negli Stati Uniti. La maggior parte dei racconti viene scritta da Joyce fra il 1904 e il 1905, nel 1906 vengono aggiunti \"I due galanti\" e \"Una piccola nube\", mentre il racconto pi\u00f9 famoso, \"I morti\", \u00e8 del 1907.\nI protagonisti del libro sono persone di Dublino, di cui vengono narrate le storie di vita quotidiana. A dispetto della banalit\u00e0 del soggetto, il libro vuole focalizzare la propria attenzione su due aspetti, comuni a tutti i racconti: la paralisi e la fuga. La prima \u00e8 principalmente una paralisi morale, causata dalla politica e dalla religione dell'epoca. La fuga \u00e8 conseguenza della paralisi, nel momento in cui i protagonisti comprendono la propria condizione. La fuga, tuttavia, \u00e8 destinata a fallire sempre. \nLe storie inoltre seguono una sequenza tematica e possono essere suddivise in quattro sezioni, ciascuna delle quali rappresenta una fase della vita: l'infanzia (\"Le sorelle\", \"Un incontro\", \"Arabia\"); l'adolescenza (\"Eveline\", \"Dopo la corsa\", \"I due galanti\", \"Pensione di famiglia\"); la maturit\u00e0 (\"Una piccola nube\", \"Rivalsa\", \"Polvere\", \"Un caso pietoso\"); la vita pubblica (\"Il giorno dell'Edera\", \"Una madre\", \"La grazia\", \"I morti)\"; da quest'ultimo nel 1987 \u00e8 stato tratto un famoso film, The Dead - Gente di Dublino per la regia di John Huston.\nStile.\nLo stile di \"Gente di Dublino\" \u00e8 realistico: la descrizione dei paesaggi naturali \u00e8 concisa ma dettagliata; \u00e8 presente un'abbondanza di dettagli, anche non essenziali, che non hanno propriamente uno scopo descrittivo ma spesso un significato pi\u00f9 profondo, fortemente simbolico. Per esempio l'accurata descrizione della casa del prete in \"Le sorelle\" \u00e8 simbolo dell'incapacit\u00e0 sia fisica che morale di padre Flynn. Questo vuol dire che, come in Gustave Flaubert o \u00c9mile Zola, realismo e naturalismo sono combinati con tratti simbolistici, e ci\u00f2 si nota non solo nel fatto che i dettagli esterni hanno spesso un doppio significato, ma anche dall'uso dell\"'epifania\": una tecnica di Joyce in cui un insignificante particolare o un gesto, o perfino una situazione banale portano un personaggio ad una visione spirituale con cui comprende se stesso e ci\u00f2 che lo circonda. Joyce pensava che la sua funzione come scrittore fosse quella di portare il lettore oltre i soliti aspetti della vita, e mostrarne il loro significato profondo, quindi spesso l'epifania \u00e8 la chiave della storia stessa: alcuni episodi descritti, apparentemente non influenti o importanti, sono essenziali nella vita del protagonista e sono un emblema del loro contesto sociale e storico.\nJoyce abbandona la tecnica del narratore onnisciente e non usa mai un singolo punto di vista: ce ne sono tanti quanti sono i personaggi. Inoltre usa spesso il \"discorso diretto\" anche per i pensieri dei personaggi, in questo modo, presentandoli senza l'interferenza del narratore, permette al lettore una conoscenza diretta del personaggio.\nTemi.\nIn \"Gente di Dublino\" Joyce vuole mostrare la caduta dei valori morali, legati alla religione, alla politica e alla cultura di Dublino. Tutti gli abitanti di Dublino sono \"spiritualmente deboli\", hanno paura degli altri abitanti e sono in qualche modo schiavi della loro cultura, della loro vita familiare e politica ma soprattutto della loro vita religiosa. In realt\u00e0, ci\u00f2 che Joyce tiene a mostrare non \u00e8 tanto questa situazione di debolezza, quanto il modo in cui questa si riveli alle \"vittime\" di questa \"paralisi\" morale (Joyce ne parla come \"Paralysis\"). Quindi diventare consapevoli di questa situazione \u00e8 proprio il punto di svolta di ogni storia: conoscere se stessi \u00e8 alla base della morale, se non la morale stessa. Ad ogni modo, pur se l'obiettivo di Joyce sembra prevalentemente morale, Joyce non si comporta mai come un educatore dando istruzioni su come superare questa situazione, anzi il tema principale dell'opera \u00e8 l'impossibilit\u00e0 di uscire da questa condizione di \"paralisi\". Ergo la \"fuga\" da questa situazione e il conseguente fallimento di questa fuga \u00e8 un altro tema dell'opera.\nTraduzioni italiane.\nLa prima edizione dell'intera raccolta in italiano si deve alla Dall'Oglio che nella collana \"I corvi\", serie scarlatta n. 5, la fa uscire nel 1933 a cura di Annie e Adriano Lami. Diversi anni dopo Einaudi pubblica ne \"I coralli\" la traduzione di Franca Cancogni (anche in tutte le ristampe e in collane successive). Questa traduzione passa anche nelle stampe della Mondadori, almeno fino al 1987, quando viene sostituita dalla traduzione di Attilio Brilli. La traduzione di Margherita Ghirardi Minoja per la \"BUR\" di Rizzoli esce nel 1961 (al n. 1701-1703 della prima serie, con il titolo \"Dublinesi\"); in edizioni successive prende il titolo pi\u00f9 noto e si avvale di introduzione e note di Attilio Brilli. Nel 1968 esce la traduzione di Maria Pia Balboni per la Fabbri, poi passata anche alla Gulliver (nel 1986 e nel 1995) e alla Bompiani (nei \"Tascabili\", solo nel 1988). Anche alcune ristampe Fabbri si avvalgono di note del Brilli. Nel 1974 la Newton Compton pubblica la traduzione di Marina Emo Capodilista, ripresa in diverse collane (anche con \"Ritratto dell'artista da giovane\" e con una introduzione che parla di questo romanzo di Mario Praz).\nNel 1976 esce la traduzione presso la collana \"I grandi libri\" n. 147 di Garzanti di Marco Papi, poi rivista da Emilio Tadini e con introduzione di Nemi D'Agostino (dal 1989). Questa stessa traduzione esce anche a cura di Aldo Tropea presso La Nuova Italia nel 1989. Anche la Gherardo Casini di Roma pubblica una nuova traduzione nel 1988, a cura di Massimo Marani, in un volume della serie \"I grandi maestri\" che contiene anche \"Ritratto dell'artista da giovane\". Nel 1993 e nel 1995 escono due edizioni presso la Demetra di Bussolengo con introduzione e traduzione di Francesco Franconeri e il sottotitolo non joyciano di \"Passioni e storie di gente comune\". Nel 1994 anche Feltrinelli esce con una nuova traduzione, affidata a Daniele Benati che vi mette anche, a modo di introduzione, un breve saggio di Italo Svevo, nella collana di tascabili \"Universale Economica\" (al n. 2107). Anche la Guaraldi nel 1995 pubblica una nuova traduzione (di Gian Luca Guerneri).\nNel 2018 Bompiani pubblica l'opera per la prima volta come \"I dublinesi\", traduzione pi\u00f9 fedele del titolo originale.\nTrasposizione cinematografica.\nNel 1987 John Huston dirige il suo ultimo film \"The Dead - Gente di Dublino\", tratto dal racconto di James Joyce."}
{"id": "273578", "revid": "590", "url": "https://it.wikipedia.org/wiki?curid=273578", "title": "Parametro (matematica)", "text": "In matematica, il parametro \u00e8 una costante arbitraria richiamata in sistemi, formule, equazioni (dette appunto \"parametriche\") che pu\u00f2 assumere tutti i valori in un determinato ambito (insieme di numeri).\nInsieme al termine \"variabile\", con il quale esiste stretta coerenza (e a volte confusione) il termine \"parametro\" si \u00e8 esteso a qualunque disciplina tecnico scientifica che tratta entit\u00e0 dinamiche, ossia che possono cambiare di stato o valore. \nAlcuni esempi:"}
{"id": "273580", "revid": "709565", "url": "https://it.wikipedia.org/wiki?curid=273580", "title": "Comunicazione pubblica", "text": "Intorno al termine comunicazione pubblica sono nate associazioni professionali, si discutono contratti di lavoro, si organizzano convegni e fiere di settore. Settore specialistico della comunicazione, \u00e8 un campo dai confini incerti, anche se prevale quello della comunicazione da parte degli Enti pubblici.\nIn Italia \u00e8 coordinata dal Dipartimento per l'informazione e l'editoria della presidenza del Consiglio dei ministri.\nL'esperienza italiana.\nGeneralmente vengono utilizzate due diverse strategie di definizione, una pi\u00f9 restrittiva, focalizzata sul soggetto della comunicazione, e una pi\u00f9 estensiva, focalizzata sull'oggetto.\nDefinizione soggettiva.\nSecondo la prima strategia, \u00e8 comunicazione pubblica ogni forma di comunicazione che proviene dalla pubblica amministrazione. In questo caso, l'unico problema \u00e8 definire i confini del settore pubblico.\nMentre pu\u00f2 essere abbastanza semplice stabilire quali soggetti sono \u201centi pubblici\u201d, in quanto determinati dalla legge, pu\u00f2 essere invece difficile allargare la definizione di pubblica amministrazione a tutte le realt\u00e0 appartenenti al cosiddetto \u201cparastato\u201d. Queste ultime \u2013 aziende erogatrici di servizi pubblici, imprese partecipate da capitale pubblico, ecc. \u2013 spesso condividono molte pi\u00f9 caratteristiche con il settore privato che con quello pubblico, eppure spesso partecipano appieno al sistema degli attori istituzionali della comunicazione pubblica.\nDefinizione oggettiva.\nSecondo l'altra strategia, il comune denominatore delle diverse forme di comunicazione pubblica \u00e8 l'oggetto, che consisterebbe nell'interesse generale della materia trattata. In questo caso, sotto l'ombrello di comunicazione pubblica risiedono almeno tre differenti fenomeni, in parte sovrapposti:\nOltre a queste forme di comunicazione esterna, vi \u00e8 la comunicazione interna, che prepara, promuove e accompagna i processi di modificazione, adattamento e trasformazione degli assetti organizzativi e gestionali all'interno degli enti ed assume, pertanto, un fondamentale valore strategico, funzionale ad una nuova cultura aziendale.\nL'esperienza di altri Paesi.\nIn entrambi i casi, si tratta di una definizione molto diversa da quella anglosassone, dove \"public communication\" \u00e8 vista come sinonimo ora di \"political communication\" ora di pubbliche relazioni, nel senso pi\u00f9 largo del tema.\nLa specificit\u00e0 delle definizione deriva soprattutto dal fatto che in Italia sull'argomento si \u00e8 avviata una riflessione specifica, al confine tra le scienze della comunicazione, dell'amministrazione, dell'organizzazione e del diritto, che ha portato a sviluppi originali sia sul piano scientifico che su quello pratico.\nLe implicazioni della comunicazione pubblica.\nTutte queste definizioni, per\u00f2, non sono sufficienti a cogliere le implicazioni del concetto di comunicazione per la pubblica amministrazione. Una simile riflessione non sarebbe stata possibile senza un collegamento al problema pi\u00f9 generale di riforma della macchina amministrativa e di ripensamento del rapporto fra cittadini ed istituzioni.\nLe implicazioni di questa riflessione possono essere colte solo se si riconosce dietro al concetto di comunicazione pubblica l'idea di flussi informativi bidirezionali tra cittadini e pubblica amministrazione. Si tratta di un'idea non scontata, specialmente alla luce della storia della pubblica amministrazione in Italia.\nLa comunicazione pubblica, dunque, si realizza solo laddove c'\u00e8 un'autentica interazione, a due vie, tra cittadini e Stato. Laddove c'\u00e8 solo il monologo dell'istituzione pubblica potremo avere uno Stato che \"comunica\", magari nel senso deteriore del termine propaganda, ma non avremo comunicazione pubblica.\nDa questa semplice considerazione discende lo stretto collegamento tra comunicazione pubblica e uso delle nuove tecnologie nella pubblica amministrazione \u2013 entrambe finalizzate a costruire questi flussi bidirezionali \u2013 cos\u00ec come tra queste e i processi di riforma dell'istituzione pubblica volti a migliorarne l'efficienza e l'efficacia in rapporto ai cittadini.\nIl ruolo del comunicatore pubblico.\nLa figura del comunicatore pubblico in Italia \u00e8 stata legittimata dalla legge 150/2000, che istituisce gli URP e norma gli uffici stampa pubblici, e quindi approfondita nei successivi regolamenti. In passato, ricordiamo invece che, le attivit\u00e0 di comunicazione e informazione svolte nell'ambito della pubblica amministrazione, erano affidate a personale interno non abilitato a tale esercizio. La norma, , oltre ad indirizzare le amministrazioni su come gestire le attivit\u00e0 di informazione e comunicazione, indica anche quale debba essere il ruolo di colui che \u00e8 deputato a gestire i flussi di comunicazione esterni e interni di una pubblica amministrazione. Il comunicatore ha, infatti, potere di coordinamento, promozione e sviluppo di progetti che interessano le attivit\u00e0 di comunicazione e informazione, nel rispetto dei principi di trasparenza, partecipazione e di tutela dei dati.\nPer svolgere attivit\u00e0 di informazione, secondo la legge 150/2000, deve per\u00f2 essere iscritto all'Ordine dei giornalisti."}
{"id": "273584", "revid": "554814", "url": "https://it.wikipedia.org/wiki?curid=273584", "title": "Spinlock", "text": "In informatica uno spinlock o anche spinning \u00e8 una tecnica di programmazione che utilizza un ciclo di attesa attiva (\"busy waiting\") per implementare la routine di attesa di un lock. La tecnica consiste nel verificare periodicamente se il lock \u00e8 stato sbloccato, effettuando un test che pu\u00f2 aver luogo ad intervalli di tempo prestabiliti, oppure nel tempo pi\u00f9 breve possibile consentito dal sistema.\nPro e contro.\nL'implementazione di uno spinlock pu\u00f2 aver luogo interamente nel contesto del task attivo, senza bisogno di chiamare funzioni del sistema operativo o dell'ambiente runtime; utile nei sistemi a multiprocessore in cui il cambio di contesto risulta molto pi\u00f9 oneroso (in termini temporali). Il principale inconveniente \u00e8 l'enorme spreco di tempo computazionale che pu\u00f2 essere contrastato solo a costo di un prolungamento degli intervalli di verifica, prolungando in tal modo anche l'attesa media dei thread o processi che concorrono per il lock.\nAlternative.\nQuasi tutti i moderni sistemi operativi offrono un'interfaccia apposita per l'implementazione dei lock come parte dell'API. Le funzioni native del sistema operativo sono assai pi\u00f9 efficienti degli spinlock e non presentano i problemi di sincronia inerenti a questi, perch\u00e9 utilizzano direttamente il sistema di monitoraggio dello scheduler. Gli ambienti runtime dei linguaggi di programmazione ad alto livello implementano i lock attraverso le apposite funzioni del sistema operativo.\nApplicazioni pratiche.\nL'uso di spinlock pu\u00f2 essere necessario quando l'ambiente runtime non offre un'interfaccia adatta alla sincronizzazione per mezzo dei lock. \u00c8 questo il caso di alcuni sistemi operativi real-time che non dispongono di uno scheduler adatto al multitasking. Sulle piattaforme multiprocessore, dove la comunicazione fra thread in esecuzione su processori diversi pu\u00f2 durare centinaia o migliaia di cicli di clock, \u00e8 anche comune l'uso ibrido di spinlock a scadenza, che se non vengono interrotti entro un periodo di tempo limitato o entro un numero prestabilito di iterazioni decadono delegando l'attesa ad un monitor vero e proprio."}
{"id": "273589", "revid": "1762097", "url": "https://it.wikipedia.org/wiki?curid=273589", "title": "Iuventas", "text": "Iuventas (parola in latino che significa \"giovinezza\") era una divinit\u00e0 della mitologia romana.\nFu associata alla dea greca Ebe e proteggeva gli adolescenti che le offrivano sacrifici (istituiti dal re Servio Tullio) nel momento in cui, indossando la toga virile, cessavano di essere ragazzi per diventare uomini. Proteggeva inoltre le associazioni giovanili.\nEbbe un culto sul Campidoglio, pi\u00f9 tardi inglobato nel tempio di Giove Ottimo Massimo al momento della costruzione di quest'ultimo, alla fine del VI secolo a.C.: secondo il resoconto di Tito Livio erano infatti state interpellate dall'augure Atto Navio le varie divinit\u00e0 che venivano onorate sul Campidoglio per conoscere il loro volere in merito alla cessione del luogo a Giove. Avendo Iuventas rifiutato, le fu conservato un sacello (\"aedicula\") all'interno della cella dedicata a Minerva.\nNel 207 a.C. Marco Livio Salinatore vot\u00f2 un tempio alla Iuventas durante la battaglia del Metauro. I lavori, iniziati mentre rivestiva la carica di censore, furono completati nel 191 a.C. da Gaio Licinio Lucullo (\"duovir aedis dedicandae\") duoviro preposto all'inaugurazione dei templi. La collocazione dell'edificio \u00e8 riferita \"in Circo Maximo\", ossia presso il Circo Massimo, probabilmente sulle pendici dell'Aventino.\nDopo un incendio nel 16 a.C. il tempio (o forse solo l'edicola nel tempio di Giove Ottimo Massimo) fu ricostruito da Augusto.\nNel poema dei \"Fasti\" di Ovidio la dea, assimilata con Ebe, figlia di Giove e di Giunone e sposa di Ercole, spiega come il nome del mese di giugno (\"Iunius\") derivi dal suo nome, e non da \"Iuno\" (\"Giunone\") o da \"iungere\" (\"unificare\").\nLa dea \u00e8 raffigurata sul rovescio di un denario del 140 d.C., che commemora l'assunzione della toga virile da parte di Marco Aurelio."}
{"id": "273592", "revid": "125987122", "url": "https://it.wikipedia.org/wiki?curid=273592", "title": "Grattacielo", "text": "Il grattacielo \u00e8 un edificio a torre in cui \u00e8 preponderante lo sviluppo verticale e con un notevole numero di piani; il termine deriva dall'inglese \"skyscraper\", (\"che gratta il cielo\", che veniva utilizzata nel XVIII secolo per indicare gli alti alberi maestri che reggevano le vele nelle navi inglesi.)\nStoricamente, alla fine del XIX secolo, il termine si riferiva a edifici con almeno dieci piani, ma poi, con l'evoluzione tecnologica nel corso del XX secolo, il termine \u00e8 stato impiegato per edifici pi\u00f9 alti; per edifici di altezza superiore a 300 metri si usa il termine \"supertall\" mentre, quando si superano i 600 metri, si parla di \"megatall\".\nLa Citt\u00e0 con pi\u00f9 grattacieli al mondo \u00e8 New York, seguita da Hong Kong. Al 2015 sono presenti - sparsi per il mondo - un centinaio di edifici che superano i trecento metri dei quali oltre il settanta percento \u00e8 situato in Asia.\nStoria.\nIl termine \"grattacielo\" \u00e8 stato usato per la prima volta alla fine del XIX secolo per intendere i palazzi alti pi\u00f9 di 10 piani. A seguito dello stupore pubblico \nIl primo grattacielo della storia fu l'Home Insurance Building di Chicago, alto 10 piani e costruito nel 1885.\nAmeriche.\nStati Uniti d'America.\nA partire dalla seconda met\u00e0 del XIX secolo si ebbero le prime sperimentazioni strutturali volte a verificare la realizzazione di alti edifici su richiesta di imprenditori e finanzieri interessati a massimizzare l'uso delle aree nei centri urbani delle metropoli.\nSi devono all'ingegnere William LeBaron Jenney, progettista del Home Insurance Building a Chicago e realizzato nel 1885, all'architetto Daniel Hudson Burnham (Masonic Temple, 1889-91 e Reliance Building, 1894, entrambi a Chicago), e a Louis Henry Sullivan, (Wainwright Building a Saint Louis, 1891; Guaranty Building a Buffalo, 1895) i primi esempi di alti edifici realizzati. Il tipo di edificio ebbe poi un grande sviluppo anche a New York. Grazie poi concorso indetto per la realizzazione del Chicago Tribune Tower (1922) e poi attraverso il RCA Building nel Rockfeller Center, New York, 1931-40), opere talmente complesse non solo da un punto di vista ingegneristico che spinsero a una ricerca di soluzioni tecnologiche sempre pi\u00f9 d\u2019avanguardia e a configurazioni architettoniche.\nDa un punto di vista strutturale lo schema costruttivo si basava sull'uso del cemento armato o dell'acciaio, quest'ultimo materiale, a causa soprattutto della maggiore deformabilit\u00e0 delle strutture metalliche, spinse all'inserimento di controventamenti con pareti esterne a traliccio reticolare oppure con un nucleo centrale a torre in cemento armato o reticolare in acciaio.\nLa seconda rivoluzione industriale, con la scoperta di nuove macchine tecnologiche, favor\u00ec la costruzione di altissime torri nell'isola di Manhattan a New York. Questi edifici raggiunsero successivamente quote di centinaia di metri di altezza dal suolo superando anche i 100 piani (come nel caso dell'Empire State Building o delle Torri del World Trade Center).\nAll'inizio del secolo XX, a Manhattan vennero realizzati molti importanti esempi di grattacielo. Nella parte centrale di Manhattan vennero realizzati il Chrysler Building (1930, 319 metri, 77 piani), il Chanin Building (1927, 198 metri, 56 piani), il General Electric Building (1931, 195 metri, 50 piani), il American International Building (1932, 290 metri, 66 piani), il 500 Fifth Avenue (1932, 212 metri, 59 piani) e l'Empire State Building (1931, 448 metri, 102 piani). Nello stesso periodo altri edifici di imponenti dimensioni vennero costruiti anche nella parte meridionale dell'isola, nei pressi di Wall Street come il Woolworth Building (1913, 241 metri, 57 piani), il 40 Wall Street (1930, 283 metri, 70 piani), il Singer Building (1908, 187 metri, 47 piani) distrutto nel 1968 per far posto al pi\u00f9 imponente One Liberty Plaza di 54 piani, alto 226 metri.\nNew York.\nNew York conta di ben 809 grattacieli, la seconda citt\u00e0 al mondo con pi\u00f9 grattacieli, superata da Hong Kong. New York \u00e8 ben nota per i suoi grattacieli come l\u2019Empire State Building, il Chrysler Building e il One World Trade Center, e anche per le Torri gemelle, distrutte a causa degli Attentati dell'11 settembre 2001. Per 36 anni New York ebbe l'edificio pi\u00f9 alto del mondo, finch\u00e9 non venne superato dalla torre di Ostankino, lo riottenne quando la Torre nord del World Trade Center fu inaugurata nel 1973, ma lo perse di nuovo nel 1974 dalla Willis Tower di Chicago. Tutt'ora oggi New York \u00e8 rinomata per i suoi grattacieli, e contiene il sesto grattacielo pi\u00f9 alto del mondo.\nChicago.\nChicago ha in tutto 325 grattacieli, la settima con pi\u00f9 grattacieli. La storia di questi edifici inizio nel fine ottocento con edifici pi\u00f9 alti di 35 metri come l'Home Insurance Building, considerato il primo grattacielo al mondo. Poi durante l'inizio 1900 perse il primato per i grattacieli contro New York. Nel 1974, quando fu completata la Sears Tower, ora ribattezzata Willis tower, che ebbe il primato di grattacielo pi\u00f9 alto del mondo, ma lo perse nel 1994 al completamento delle Torri Petronas. Tutt'ora oggi ha grattacieli pi\u00f9 alti di 200 m.\nEuropa.\nIn Europa la realt\u00e0 di grattacielo arriv\u00f2 dopo rispetto a paesi come Stati Uniti, ma si \u00e8 avviata, soprattutto negli ultimi anni, la costruzione di nuove strutture all'avanguardia.\nRussia.\nIl primo stato ad attuare la costruzione di grattacieli veri e propri fu la Russia che in piena Guerra Fredda voleva dimostrare il proprio potenziale ingegneristico. Cos\u00ec vennero dapprima costruiti alcuni edifici di notevole altezza chiamati \"Sette Sorelle\" che furono i primi edifici ad essere costruiti su suolo europeo ad avere il titolo di grattacielo. In seguito nel paese venne costruita la Torre di Ostankino, ancora oggi la struttura autoportante pi\u00f9 alta d'Europa.\nSul finire del XX secolo e con la caduta del regime comunista si avviarono la costruzione di nuovi grattacieli come il Triumph Palace e l'Eurasia.\nGli ultimi grattacieli costruiti (nell'ordine Mercury City Tower, OKO Tower sud, Federation Tower est e Lachta Centr) sono tuttora gli edifici pi\u00f9 alti del paese e gli edifici pi\u00f9 alti d'Europa.\nItalia.\nIl primo grattacielo costruito in Italia \u00e8 il Torrione INA di Brescia, completato nel 1932 e progettato da Marcello Piacentini, mentre il primo grattacielo italiano ad aver superato i 100 m \u00e8 la torre Piacentini di Genova, del 1940; \ne nella lista dei primi grattacieli, nel 1954, anno di costruzione della Torre Breda di Milano e dell'Ambassador's Palace Hotel a Napoli.\nTra gli anni ottanta e novanta, nell'ambito di una vasta opera di riqualificazione di un'area dismessa di Poggioreale, quartiere di Napoli, si \u00e8 vista la costruzione del primo gruppo di grattacieli d\u2019Italia e dell\u2019Europa meridionale: il Centro Direzionale di Napoli con circa 15 grattacieli, di altezza compresa tra i 129 e i 70\u00a0m.\nL'edificio moderno pi\u00f9 alto d'Italia al tetto (\"high to roof\"), ultimato nel 2015, \u00e8 la Torre Isozaki di Milano alta 209 metri, mentre il pi\u00f9 in alto in assoluto (grazie ad una guglia o \"spire\" di 85\u00a0m) \u00e8 la Torre UniCredit con i suoi 231\u00a0m, situata sempre a Milano ed inaugurata nel 2012. Risale invece al 1889 la Mole Antonelliana di Torino, che raggiunge i 167,5 metri.La Torre Isozaki, costruita all'interno del vasto progetto di riqualificazione dell'ex area fiere di Milano CityLife, supera cos\u00ec i 161 metri del Palazzo Lombardia che nel 2010 aveva superato la torre Telecom Italia presente nel centro direzionale di Napoli, ultimata nel 1994, alta 129 metri (per 33 piani) e sede distaccata dell'omonima impresa e il grattacielo Pirelli di Milano con i suoi 32 piani distribuiti nei 127 metri di un elegante struttura \"lamellare\" in calcestruzzo concepita dall'architetto Gio Ponti, all'epoca della sua costruzione il grattacielo in calcestruzzo armato pi\u00f9 alto d'Europa e il terzo nel mondo.\nRegno Unito.\nIl Regno Unito, insieme a Italia e Germania, fu il primo paese ad investire nella costruzione di grattacieli.\nLa prima struttura costruita e considerata tale fu la BT Tower di Londra con l'altezza di 191 metri. Il primo vero grattacielo invece fu la Guys tower, costruita nel 1974.\nNumerosi nuovi grattacieli sono stati costruiti nell'ultimo decennio in tutto il paese ma soprattutto a Londra che al 2019 conta 39 grattacieli pi\u00f9 alti di 100 metri. Tra questi grattacieli i pi\u00f9 importanti sono la Tower 42, la HSBC Tower e lo Shard London Bridge che, fino alla BREXIT, era il grattacielo pi\u00f9 alto dell'Unione Europea.\nAsia.\nIl Burj Khalifa, inaugurato nel 2010 a Dubai, \u00e8 attualmente il grattacielo pi\u00f9 alto al mondo, considerando sia l'elemento strutturale pi\u00f9 elevato, in questo caso le antenne, che arrivano a 829\u00a0m, sia l'altezza del tetto che arriva a 636 metri. La sua costruzione \u00e8 iniziata il 19 settembre 2004; la struttura esterna \u00e8 stata completata il primo ottobre 2009 ed \u00e8 stato ufficialmente aperto al pubblico il 4 gennaio 2010. Il Burj Khalifa \u00e8 il centro di un vasto complesso che si sviluppa nel centro di Dubai, che comprende, tra gli altri, il secondo albergo pi\u00f9 alto del mondo."}
{"id": "273594", "revid": "827882", "url": "https://it.wikipedia.org/wiki?curid=273594", "title": "Ciampi (disambigua)", "text": ""}
{"id": "273599", "revid": "1451528", "url": "https://it.wikipedia.org/wiki?curid=273599", "title": "Ricciarelli", "text": "I ricciarelli sono un dolce tipico senese a base di mandorle, zucchero, albume d'uovo.\nI ricciarelli sono preparati con una pasta di mandorle a grana grossa simile al marzapane, lavorata a lungo e arricchita da scorza di arancia candita e aroma di vaniglia. L'impasto cos\u00ec ottenuto viene tagliato in piccole losanghe a forma di chicco di riso che vengono poggiate su una foglia di ostia. Dopo la cottura in forno la superficie rugosa e screpolata viene rivestita di zucchero a velo.\nNati nel XIV secolo nelle corti toscane, seguendo antiche origini orientali. La leggenda narra che fu il cavaliere Ricciardetto Della Gherardesca a introdurre questi dolci che gli ricordavano le scarpe con la punta arricciata tipici delle calzature mediorientali (da cui il nome \"ricciarelli\") al ritorno dalle crociate, nel suo castello vicino a Volterra.\nIn tempi recenti sono state prodotte varianti arricchite con cioccolato in superficie.\nAttualmente sono apprezzati soprattutto come dolce natalizio. Si consumano con vini da dessert, in particolare con Moscadello di Montalcino Vendemmia Tardiva e con Vin santo toscano.\nRicciarelli di Pomarance.\nI ricciarelli di Pomarance sono una variante che utilizza un impasto simile a quello senese che viene poi riposto su una foglia di Ostia (liturgia) circolare senza che gli venga data una forma particolare ed in modo non completamente uniforme. Il ricciarello viene poi ricoperto con zucchero a velo.\nQuesta variante \u00e8 disponibile presso i principali panifici e pasticcerie di Pomarance e di buona parte della Val di Cecina\nMarchio IGP.\n\u00c8 il primo prodotto dolciario per l'Italia ad avere la tutela europea. Nel marzo 2010, la denominazione \"Ricciarelli di Siena\" \u00e8 stata riconosciuta come indicazione geografica protetta (IGP).\nL'autorit\u00e0 pubblica incaricata di effettuare i controlli sulla indicazione geografica protetta \"Ricciarelli di Siena\" \u00e8 la Camera di Commercio Industria Artigianato ed Agricoltura di Siena."}
{"id": "273602", "revid": "600229", "url": "https://it.wikipedia.org/wiki?curid=273602", "title": "Philibert Jacques Melotte", "text": "Nacque a Londra, nel quartiere di Camden Town, da genitori erano emigrati dal Belgio.\nNel 1908 scopr\u00ec una luna di Giove, nota oggi con il nome di Pasipha\u00eb. Allora essa era indicata semplicemente con \"Jupiter VIII\", e non le fu dato il nome attuale fino al 1975.\nL'asteroide 676 Melitta, l'unico che scopr\u00ec, \u00e8 chiamato cos\u00ec in suo onore. Il suo nome \u00e8 infatti la forma attica del greco \"Melissa\", l'ape, ma la sua somiglianza con il nome dello scopritore non \u00e8 certo fortuita.\nMelotte fu premiato con la Jackson-Gwilt Medal della Royal Astronomical Society nel 1909.\nNel 1915 pubblic\u00f2 il suo catalogo di 245 ammassi globulari e aperti."}
{"id": "273603", "revid": "124721725", "url": "https://it.wikipedia.org/wiki?curid=273603", "title": "Storia del doppiaggio italiano", "text": "Il doppiaggio italiano nasce nel biennio 1929/30 in California per opera di alcune delle maggiori case di produzione statunitensi. Tale pratica nel 1932 arriva in Italia, a Roma, citt\u00e0 che continua a detenere il primato nella realizzazione di edizioni italiane di opere cinematografiche e televisive.\nStoria.\nCon l'avvento del sonoro nel 1927, il mercato del cinema americano, il maggior esportatore di pellicole in Europa, sub\u00ec un brusco calo. I cinematografi europei non erano infatti attrezzati per proiettare pellicole sonore, in pi\u00f9 alcuni regimi erano restii alla proiezione di film che non fossero in lingua locale. In questo periodo in Italia i film sonori di importazione venivano ammutoliti e aggiunte delle didascalie intervallate alle immagini, trasformandoli di fatto in film muti, ma allungando notevolmente la durata degli stessi fino quasi a raddoppiarla. Data la mole di lavoro richiesta per questa pratica, aggiunta allo snaturamento che essa apportava all'opera, si dovette cercare una soluzione. Il primo esperimento di \"post-sincronizzazione\" in lingua italiana fu eseguito nel 1929 negli studi californiani della Fox Film, dove il montatore Louis Loeffer e l'attore italoamericano Augusto Galli doppiarono una scena del film \"Maritati ad Hollywood\": nacque cos\u00ec il doppiaggio in lingua italiana. Il risultato fu deludente, ma apr\u00ec la strada alla soluzione tanto cercata; le maggiori case di produzione iniziarono quindi ad assumere attori italoamericani o italiani emigrati negli Stati Uniti col compito di doppiare i film da spedire in Italia. Il primo film ad essere doppiato interamente in lingua italiana \u00e8 \"Carcere\" diretto da Ward Wing e prodotto dalla Metro-Goldwyn-Mayer, versione spagnola di \"The Big House\"; anche qui il risultato fu una recitazione con forti accenti americani. In seguito, la stessa Metro fece doppiare nei suoi studi di Culver City i film \"Sivigliana\" di Ram\u00f3n Novarro e \"Trader Horn\" di W. S. Van Dyke.\nTuttavia, fino alla fine del 1930, l'arrivo dei film sonori in Italia fu soggetto a restrizioni, sia dal punto di vista tecnico, per colpa delle sale non attrezzate, sia da quello politico, a causa dei provvedimenti del regime che non vedeva di buon occhio le pellicole straniere. Dopo il 1930, lo Stato permise di proiettare dette pellicole ma con la sovrapposizione dei dialoghi italiani o con l'immissione di sfondi neri e didascalie come quelle dei film muti.\nNel 1931 la Metro-Goldwyn-Mayer, per non perdere la distribuzione in Italia, con la direzione di Carlo Boeuf intensific\u00f2 la pratica del doppiaggio con gli attori Augusto e Rosina Galli, Argentina Ferra\u00f9, la cantante Milly e Francesca Braggiotti. Il successo immediato del film doppiato fu dovuto al fatto che una parte consistente della popolazione italiana era all'epoca analfabeta e non poteva quindi seguire i film sottotitolati.\nNel frattempo la Fox, che oltre l'esperimento di due anni prima non aveva pi\u00f9 doppiato i propri film, visto il restringimento del regime fascista e il successo della Metro dovuto alla pratica del doppiato, ingaggi\u00f2 oltre al gi\u00e0 citato Louis Loeffler, Alberto Valentino (fratello del divo Rodolfo) come dialoghista, l'attore caratterista Frank Puglia come direttore di doppiaggio, e Franco Corsaro come primo doppiatore. Il primo film ad essere doppiato dalla Fox fu nel 1931 \"Tu che mi accusi\" di Victor Fleming, doppiatori Franco Corsaro, Luisa Caselotti, Agostino Borgato e Guido Trento.\nFino ad allora, oltre ad usufruire del doppiaggio l'industria americana girava pi\u00f9 versioni dei film pi\u00f9 accreditati per poi distribuirli nei vari paesi. Un esempio di questa pratica era rappresentata dalla coppia di comici Stan Laurel e Oliver Hardy, che giravano ogni scena dei propri film in diverse lingue, fra cui l'italiano. Tra il 1932 e il 1933 il doppiaggio dei film della coppia venne affidato a Carlo Cassola e Paolo Canali, due studenti a Roma per ragioni di studio, che imitarono il buffo accento inglese che avevano Laurel &amp; Hardy quando recitavano in italiano.\nLa Paramount Pictures, che nel frattempo aveva assistito da spettatrice alla nascita del nuovo metodo, decise anch'essa di adoperare questa pratica, creando per\u00f2 uno stabilimento centrale a Joinville-le-Pont, in Francia, dove poter mandare gli attori di ogni Paese europeo, Italia compresa, a doppiare le edizioni europee dei propri film. Il primo film ad essere doppiato in questi studi \u00e8 \"Il dottor Jekyll\" di Rouben Mamoulian, con Fredric March doppiato da Olinto Cristina, fino ad allora attore teatrale e radiofonico. A seguire \"Il segno della croce\" di Cecil B. DeMille, sempre con protagonista March doppiato da Franco Schirato.\nNel 1932 per\u00f2, un regio decreto-legge disponeva che qualora un film straniero fosse stato doppiato all'esterno del Regno d'Italia questi non poteva essere proiettato nelle sale italiane. Nel Regno il monopolio di produzione e distribuzione cinematografica era nettamente dominato dalla Cines-Pittaluga, con a capo Emilio Cecchi e direttore Mario Almirante, che nell'estate del 1932 apr\u00ec a Roma il primo stabilimento di doppiaggio italiano; il primo film ad essere doppiato \u00e8 \"A me la libert\u00e0!\" di Ren\u00e9 Clair, dove si possono riconoscere le voci di Gino Cervi e Corrado Racca.\nNello stesso periodo nacquero altre case di doppiaggio, come la Fotovox, fondata dall'ingegnere Gentilini e diretta da Franco Schirato, l'Itala Acustica diretta da Vincenzo Sorelli, e la Fono Roma, fondata dall'ingegnere Salvatore Persichetti, che divent\u00f2 lo stabilimento primario nel settore grazie alla 20th Century Fox, alla Paramount e alla Warner Bros. che le affidarono le edizioni italiane dei propri film. La Metro-Golden-Mayer apr\u00ec un proprio stabilimento, sempre a Roma, il quale affid\u00f2 come dialoghista e doppiatore Augusto Galli e sua moglie Rosina; vennero qui doppiati \"Il campione\" di King Vidor e \"Ingratitudine\" di Clarence Brown, \nDa allora, in Italia, la pratica di doppiare i film fu praticamente adottata da tutta l'industria cinematografica, anche perch\u00e9 favorita dal Piano Marshall, che poneva le basi per una \"colonizzazione culturale\" dei paesi usciti sconfitti dal conflitto mondiale anche attraverso lo stanziamento per l'Italia di 800 milioni di dollari per l'acquisto di film americani, e una quota destinata al doppiaggio degli stessi film.\nL'Italia \u00e8 una delle nazioni che pi\u00f9 utilizza il doppiaggio, e vanta grandi artisti in questo settore. Le principali citt\u00e0 in cui si realizza il doppiaggio sono Roma, dove si doppia dal 1932, e Milano, che ha dato inizio a una propria tradizione di doppiatori negli anni settanta.\nLa scuola romana.\nLa prima generazione (anni trenta).\nIl doppiaggio in Italia nasce a Roma nel 1932 sia per la lavorazione dei primi film sonori, che per l'edizione di film stranieri, essendo le Case di produzione delle prime pellicole sonore e gli studi attrezzati per il doppiaggio attivi in quel periodo solo nella capitale.\nGli anni trenta del doppiaggio possono essere divisi in due lustri; fino al 1935 circa il doppiaggio era ancora rudimentale. I maggiori interpreti erano attori teatrali o attori di prosa radiofonica; tra essi Mario Ferrari, Romolo Costa, Corrado Racca, Gero Zambuto, Gino Cervi, Paolo Stoppa, Mario Besesti, Olinto Cristina, Augusto Marcacci, Giulio Panicali, Sandro Ruffini, Augusto Galli e sua moglie Rosina, Francesca Braggiotti, Tina Lattanzi, Lydia Simoneschi, Andreina Pagnani, Rina Morelli, Giovanna Scotto, Marcella Rovena, Nella Maria Bonora, Lola Braccini, Dina Perbellini, una giovane Anna Magnani e la bambina prodigio Miranda Bonansea, doppiatrice italiana ufficiale di Shirley Temple. Dal 1935 in poi il doppiaggio and\u00f2 migliorandosi sempre pi\u00f9, tanto che molti film doppiati soltanto un paio di anni prima vennero ridoppiati. Da qui inizi\u00f2 a costituirsi un blocco di doppiatori specializzati nel ramo doppiaggio, tra cui Stoppa, Besesti, Cristina, Marcacci, Panicali, Ruffini, Lattanzi, Simoneschi, Pagnani, Morelli e Scotto, e subentrarono in modo costante altri nomi quali Emilio Cigoli, Lauro Gazzolo, Gualtiero De Angelis, Giorgio Capecchi, Stefano Sibaldi, Vinicio Sofia, Carlo Romano, Renata Marini, Wanda Tettoni, Luigi Pavese e la giovane Rosetta Calavetta.\nAlcuni degli attori che hanno iniziato il lavoro negli anni trenta sono andati avanti fino agli anni ottanta, altri sono approdati alla traduzione e adattamento dei dialoghi, sino alla direzione del doppiaggio, pertanto si consiglia di verificare le rispettive biografie.\nLa seconda generazione (anni quaranta).\nFanno parte della seconda generazione di doppiaggio i doppiatori attivi dagli anni quaranta in poi. Tra questi Giuseppe Rinaldi, Pino Locchi, Arturo Dominici, Renato Turi, Gianni Bonagura, Gianfranco Bellini, Mario Pisu, Dhia Cristiani, Flaminia Jandolo e i giovanissimi Corrado Pani, Luciano De Ambrosis, Germana Calderini e Maria Pia Di Meo.\nLa terza generazione (dagli anni cinquanta ai settanta).\nSi tratta dei doppiatori giovani o appena nati negli anni quaranta che hanno cominciato a farsi strada dagli anni cinquanta fino a tutti gli anni settanta. Alcuni di essi sono ancora in attivit\u00e0, soprattutto nelle vesti di direttore del doppiaggio. Tra essi Oreste Lionello, Nando Gazzolo, Massimo Turci, Elio Pandolfi, Mario Bardella, Cesare Barbetti, Dario Penne, Sergio Graziani, Riccardo Cucciolla, Ferruccio Amendola, Giorgio Lopez, Manlio De Angelis, Sergio Fiorentini, Glauco Onorato, Adalberto Maria Merli, Sergio Tedesco, Carlo Sabatini, Renato Mori, Vittorio Di Prima, Corrado Gaipa, Roberto Bertea, Giorgio Piazza, Pino Colizzi, Sergio Di Stefano, Michele Gammino, Fiorella Betti, Rita Savagnone, Melina Martello, Micaela Giustiniani, Vittoria Febbi, Sonia Scotti, Angiolina Quinterno, Gianni Musy e Solvejg D'Assunta.\nLa quarta generazione (anni settanta e ottanta).\nI doppiatori maggiormente attivi o che hanno iniziato la carriera tra gli anni settanta ed ottanta: Tonino Accolla, Sandro Iovino, Carlo Valli, Paolo Buglioni, Ennio Coltorti, Oreste Rizzini, Giancarlo Giannini, Gino La Monica, Gigi Proietti, Leo Gullotta, Rodolfo Bianchi, Mino Caprio, Massimo Foschi, Romano Malaspina, Claudio Sorrentino, Piero Tiberi, Roberto Chevalier e Angelo Nicotra.\nLa quinta generazione (anni novanta).\nI doppiatori maggiormente attivi o che hanno iniziato la carriera nel periodo tra la fine degli anni ottanta e l'inizio degli anni 1990: Marco Mete, Alessandro Rossi, Massimo Rossi, Riccardo Rossi, Emanuela Rossi, Fabio Boccanera, Laura Boccanera, Domitilla D'Amico, Simone Mori, Francesco Pezzulli, Riccardo Scarafoni, Barbara De Bortoli, Federica De Bortoli, Stella Musy, Vittorio De Angelis, Eleonora De Angelis, Perla Liberatori, Francesco Prando, Angelo Maggi, Massimo Lodolo, Francesca Fiorentini, Luca Ward, Fabrizio Pucci, Francesco Pannofino, Roberto Draghetti, Pino Insegno, Antonio Sanna, Sandro Acerbo, Rossella Acerbo, Massimo De Ambrosis, Massimiliano Manfredi, Roberto Pedicini, Francesco Bulckaen, Mario Cordova, Luca Biagini, Loris Loddi, Riccardo Niseem Onorato, Emiliano Coltorti, Adriano Giannini, Massimiliano Alto, Pasquale Anselmo, Massimo Corvo, Stefano De Sando, Christian Iansante.\nLa sesta generazione (anni 2000).\nTra i doppiatori della sesta generazione, cio\u00e8 tra la fine degli anni novanta e l'inizio dei 2000, ci sono: Myriam Catania, Claudio Santamaria, Alex Polidori, Manuel Meli, Flavio Aquilone, Valentina Favazza, Veronica Puccio, Letizia Ciampa, Letizia Scifoni, Alessio Puccio, Ruggero Valli, David Chevalier, Andrea Mete, Marco Vivio, Paolo Vivio e Alessio De Filippis.\nLa scuola milanese.\nIl doppiaggio a Milano \u00e8 nato nel 1932 (in pratica insieme a quello a Roma), ma si afferm\u00f2 solo a partire dagli anni ottanta quando Fininvest inizi\u00f2 ad affidare le edizioni italiane dei cartoni animati mandati in onda sulle sue tre reti proprio alle cooperative di doppiaggio milanesi (in particolare alla Merak Film); in seguito verranno affidati alle cooperative lombarde anche i doppiaggi di alcuni telefilm e di varie soap opera e telenovelas sempre in onda sulle reti del gruppo Mediaset; tale ritardo per molto tempo ha di fatto comportato una minore qualit\u00e0 ed esperienza dei doppiatori milanesi rispetto a quelli delle cooperative romane essendo per anni utilizzati solo come voci fuori campo negli spot pubblicitari. Negli ultimi anni si \u00e8 assistito per\u00f2 ad un notevole salto di qualit\u00e0 tanto che a partire dagli anni 2000 alle cooperative milanesi \u00e8 stato iniziato ad essere affidato un numero sempre maggiore di telefilm ed ultimamente anche il doppiaggio di varie pellicole cinematografiche e di molti videogiochi. Tra i doppiatori ricordiamo anche: Paolo Torrisi, Daniele Demma, Pietro Ubaldi, Emanuela Pacotto, Claudio Moneta, Gianluca Iacono, Cip Barcellini e Gianfranco Gamba.\nFra le societ\u00e0 di doppiaggio, le principali sono la Merak Film, Studio P.V., LogoSound e VSI Group.\nAltre societ\u00e0 di doppiaggio.\nAltre societ\u00e0 di doppiaggio si trovano a Firenze, come Arkadia Group International, a Torino, come la Videodelta e la O.D.S., e Verona (VociNazionali).\nLegislazione.\nIl settore del doppiaggio \u00e8 regolato da un Contratto Nazionale di categoria.\nAssociazioni delle categorie del doppiaggio in Italia.\nLe principali associazioni di categorie sono la ANAD. - Associazione Nazionale Attori Doppiatori; la AIDAC - Associazione italiana dialoghisti adattatori cinetelevisivi; la ADAP - Associazione Doppiatori Attori Pubblicitari; la ANFD - Associazione Nazionale Fonici del Doppiaggio; infine la DOM - Associazione dei Doppiatori di Milano.\nManifestazioni dedicate al doppiaggio.\nFra le manifestazioni dedicate al doppiaggio il Festival del Doppiaggio Voci nell'Ombra, il Gran Gal\u00e0 del Doppiaggio Romics DD, il Leggio d'oro, Gran Premio Internazionale del Doppiaggio e il Premio Tonino Accolla."}
{"id": "273604", "revid": "33079", "url": "https://it.wikipedia.org/wiki?curid=273604", "title": "Letteratura britannica", "text": ""}
{"id": "273607", "revid": "125194494", "url": "https://it.wikipedia.org/wiki?curid=273607", "title": "Segnali di fuoco", "text": "L'uso di segnali di fuoco (della luminosit\u00e0 del fuoco) per l'invio di notizie a grandi distanze \u00e8 antico.\nD'altra parte, la luce ha sempre presentato la difficolt\u00e0 di dover essere utilizzata solo in un ambiente in cui il fuoco fosse visibile (di notte) e di poter essere utilizzata solo per inviare una notizia che gi\u00e0 fosse prevista e quindi codificata. \nLa luce di una torcia, infatti, pu\u00f2 dare solo un'informazione binaria; pu\u00f2 essere \"visibile\" o \"invisibile\" (acceso-spento).A stretto rigore con una torcia si pu\u00f2 fornire anche un'informazione desumibile dal movimento (es. i segnali i manovra di F.S. sono \"movimento verticale\" = arretra, \"movimento orizzontale =\"avanza\"); per\u00f2 per essere correttamente interpretato questo segnale deve essere ricevuto da una distanza limitata.\nDue o pi\u00f9 torce offrono anche l'informazione del loro numero. E questa maggiore informazione Polibio sfrutta nel suo codice di segnali luminosi.\nPolibio lo storico greco, prima di essere inviato a Roma come ostaggio, era anche un uomo politico e un ipparco e quindi conosceva l'importanza, in politica e in battaglia, di una veloce e precisa e comprensibile trasmissione dei dati.\nNel libro X delle sue \"Storie\", lamenta il fatto:\nIl metodo di Enea.\nPolibio spiega un metodo sviluppato da un non meglio identificato Enea (probabilmente Enea di Stinfalo, generale della Lega arcadica) rilevandone gli svantaggi: \nIl segnale luminoso, quindi, serviva a determinare il momento in cui l'acqua doveva iniziare a defluire e il momento in cui il pezzetto di sughero con il significato voluto era giunto al punto giusto. \nI problemi sorgevano (e Polibio lo fa notare) quando gli avvenimenti non erano previsti e non era possibile \"quantificare\" quanto stava avvenendo, oggetto di trasmissione.\nIl metodo di Cleosseno e Democlito.\nQuesti personaggi, altrimenti sconosciuti, hanno escogitato il seguente metodo che Polibio afferma di aver perfezionato.\nIn pratica ecco una prima forma di\"alfabeto quadro\" (o quadrato) noto anche nelle scuole per \"passare\" i compiti e nelle prigioni per comunicare fra le celle, utilizzando eventualmente battiti o rumori al posto della luce.\n ABCDE \n FGHIJ \n KLMNO \n PQRST \nPolibio in qualit\u00e0 di uomo d'armi, si dilunga sul perfezionamento del metodo suggerendo\nPolibio, si sa, sconsigliava caldamente l'uso in guerra dei mercenari (anche a questo attribuiva la caduta di Cartagine) e detestava i Cretesi."}
{"id": "273609", "revid": "869733", "url": "https://it.wikipedia.org/wiki?curid=273609", "title": "TV2", "text": "TV2 era negli anni settanta il nome attribuito al secondo canale televisivo RAI, ora Rai 2."}
{"id": "273610", "revid": "827882", "url": "https://it.wikipedia.org/wiki?curid=273610", "title": "Gubana", "text": "La gubana (\"gubanca\", in dialetto beneciano, dialetto sloveno delle Valli del Natisone; \"gubane\" in friulano) \u00e8 un tipico dolce delle valli del Natisone (Udine), che si prepara in periodi di grande festa (Natale, Pasqua) o in occasioni particolari (come matrimoni e sagre paesane), dalla forma a chiocciola, del diametro di circa 20\u00a0cm, cotto al forno, a base di pasta dolce lievitata, con un ripieno di noci, uvetta, pinoli, zucchero, grappa, scorza grattugiata di limone.\nDescrizione.\nIl dolce \u00e8 noto fin dal 1409 quando fu servita in un banchetto preparato in occasione della visita di papa Gregorio XII a Cividale del Friuli, come testimoniato dallo stesso papa veneziano. Facendo riferimento alla forma della gubana, la derivazione del nome \u00e8 probabile che sia dallo sloveno \"guba\", che significa \"piega\"; un altro riferimento sull'origine della gubana ci viene dato dalla presenza del cognome \"Gubana\" nelle Valli del Natisone. Dal 1990 esiste il \"Consorzio per la protezione del marchio gubana\" che tutela i produttori della specifica zona di produzione e detta precise norme e ingredienti per la sua preparazione.\nSecondo alcuni, la putizza (in sloveno: \"putica\"), dolce tipico della Slovenia, corrisponderebbe pressappoco alla gubana. Secondo alcune interpretazioni etno-gastronomiche, la gubana non sarebbe altro che la variante beneciana della putizza slovena; questa tesi sarebbe avvalorata dal fatto che in molte parti della Slovenia occidentale (nei comuni di Merna-Castagnevizza, San Pietro-Vertoiba, Collio e in alcune zone rurali dei comuni di Nova Gorica e Canale d'Isonzo) la denominazione tradizionale per la putizza \u00e8 \"guban'ca\" (da \"gubanica\", diminutivo di gubana). Inoltre, un nome simile (\"gibanica\" o \"gubanica\") \u00e8 usato per il dolce tradizionale del Prekmurje, che ha per\u00f2 delle propriet\u00e0 del tutto diverse. Secondo altri, invece, la gubana sarebbe autoctona delle Valli del Natisone.\nAnche il presnitz triestino \u00e8 imparentato alla gubana; se ne differenzia per la forma, che \u00e8 a ferro di cavallo e non a spirale, per il tipo di pasta sfoglia, molto pi\u00f9 sottile nel presnitz, e per il tipo di ripieno. Lo strudel, il cui significato \u00e8 peraltro \"vortice\", non ha la forma a spirale, ma in linea. A Cividale viene prodotto anche un dolce chiamato gubanetta, del tutto simile alla gubana, ma dalle dimensioni ridotte e dal diametro di circa 7\u00a0cm.\nCon lo stesso ripieno della gubana si fanno anche gli strucchi.\nProduttori.\nElenco degli artigiani della Gubana (produttori)"}
{"id": "273615", "revid": "24944", "url": "https://it.wikipedia.org/wiki?curid=273615", "title": "I tiri burloni di Till Eulenspiegels", "text": ""}
{"id": "273619", "revid": "105911", "url": "https://it.wikipedia.org/wiki?curid=273619", "title": "Rhincodon typus", "text": "Lo squalo balena (Rhincodon typus ), unica specie del genere Rhincodon e della famiglia Rhincodontidae, \u00e8 il pi\u00f9 grande pesce esistente.\nLo squalo balena \u00e8 uno squalo filtratore. Il piu lungo individuo confermato aveva una lunghezza di 18,8 m (62 piedi). Lo squalo balena detiene molti record nel mondo animale, tra cui quello di essere il piu grande vertebrato non-mammifero.\nClassificato nel 1828, quando un esemplare di 4,6\u00a0m di lunghezza fu arpionato lungo le coste del Sudafrica, venne descritto l'anno seguente dallo zoologo Andrew Smith. Fu inserito come unico rappresentante dei Rincodontidi solamente nel 1984, dopo un lungo dibattito scientifico.\nDescrizione.\nL'aspetto \u00e8 quello tipico da squalo, tuttavia presenta un corpo maggiormente largo e appiattito sul dorso, con testa smussata e bocca molto ampia. Lungo fino a 20 metri, con un peso medio di 34 tonnellate.\nLa sua pelle \u00e8 tra le pi\u00f9 spesse nel regno animale, fino a 14 cm . Malgrado l'apparenza che incute timore, \u00e8 relativamente innocuo per l'uomo, che pu\u00f2 avvicinarlo con l'unico rischio di essere inavvertitamente urtato dalla sua enorme mole. Si nutre quasi esclusivamente di plancton, filtrando il cibo con le branchie. Le due pinne dorsali non sono molto grosse e posizionate nella met\u00e0 posteriore del corpo. La pinna caudale \u00e8 quasi simmetricamente bilobata, le pinne pelviche sono ubicate inferiormente, mentre le pettorali sono assai ampie e posizionate sotto alle due ultime fessure branchiali. La pelle presenta piccole sporgenze a scacchiera evidenziate dalla livrea a punti bianchi su fondo blu-verdastro. Il ventre \u00e8 biancastro. La coda ha i lobi simili (con il superiore un po' pi\u00f9 lungo).\nDistribuzione e habitat.\nPresente in tutti i mari tropicali e temperati della Terra con temperatura dell'acqua non inferiore a 21 \u00b0C:\n\u00c8 pelagico e frequenta soprattutto le acque vicine alle coste per quanto si possa spingere in mare aperto.\nBiologia.\nAlimentazione.\nMalgrado la sua bocca sia munita di 310 file di minutissimi denti, questo animale \u00e8 inoffensivo per l'uomo.\nLo squalo balena si nutre di plancton e di piccoli pesci (pesce azzurro principalmente), gamberetti e calamari. Quando si alimenta, questo squalo si avvicina alla superficie e filtra il cibo grazie a particolari setacci delle branchie.\nRiproduzione.\nQuesti pesci hanno carattere solitario, tuttavia migrano annualmente nei luoghi di riproduzione. Dopo l'accoppiamento le femmine covano le uova nell'utero e partoriscono avannotti vivi di 48\u201360\u00a0cm: sono quindi animali ovovivipari. In entrambi i sessi la maturit\u00e0 sessuale non viene raggiunta fino a quando non superano i 9 metri di lunghezza; anche se non ci sono studi accertati, si pensa ci\u00f2 corrisponda a un'et\u00e0 di 30 anni.\nConservazione.\nLo squalo balena \u00e8 un pesce che ancora oggi viene pescato da alcuni paesi dove \u00e8 consumato sia crudo sia cotto, a scopi alimentari (pinne, carni), industriali (olio di fegato) e popolari (\u00e8 un ingrediente della medicina tradizionale cinese).\nNel 1982 la commissione ONU sul mare lo classifica come specie migratoria bisognosa di studi scientifici per capirne il rischio estinzione. Nel 1999 la Convenzione di Bonn sulle specie migratorie la considera \"specie con una condizione sfavorevole di conservazione\" e dal 2003 si cerca di proibirne diplomaticamente il commercio nei paesi che cacciano e consumano squali balena.\nLa \"IUCN Red List\" lo classifica come in pericolo.\nDal 2005 tre esemplari sono ospitati in cattivit\u00e0 nell'Acquario Churaumi di Okinawa (Giappone) mentre una coppia \u00e8 ospitata nel Georgia Aquarium ad Atlanta."}
{"id": "273623", "revid": "33208", "url": "https://it.wikipedia.org/wiki?curid=273623", "title": "Heroquest", "text": ""}
{"id": "273626", "revid": "110157", "url": "https://it.wikipedia.org/wiki?curid=273626", "title": "Bdale Garbee", "text": "Il suo nome \u00e8 in onore del nonno materno, Alfred D. Barksdale."}
{"id": "273627", "revid": "1305772", "url": "https://it.wikipedia.org/wiki?curid=273627", "title": "Misplaced Childhood", "text": "Misplaced Childhood \u00e8 il terzo album in studio del gruppo musicale britannico Marillion, pubblicato il 17 giugno 1985 dalla EMI.\nDescrizione.\n\"Misplaced Childhood\" fu il primo vero e proprio concept album dei Marillion. La musica stessa non ha una vera soluzione di continuit\u00e0: il frontman Fish aveva in effetti annunciato che la sua intenzione era pubblicare l'album con due sole tracce, \"lato 1\" e \"lato 2\", sui due lati del vinile (sulla falsariga dell'album \"Thick as a Brick\" dei Jethro Tull), sebbene alla fine le cose siano andate diversamente a causa dell'etichetta discografica che giudicava quest'idea non adatta a quegli anni, in ogni caso nei concerti Fish annunciava spesso \"Misplaced Childhood\" come se fosse \"un brano\".\nLa storia \u00e8 principalmente basata su amori perduti, successi amari e infanzie perdute, con un sorprendente finale. Come Fish spieg\u00f2, ide\u00f2 il concept durante dieci ore di \"viaggio\" con l'LSD.\nNel 1998 \"Misplaced Childhood\" \u00e8 stato ripubblicato in edizione rimasterizzata con l'aggiunta di un secondo CD contenente demo e versioni alternative dei brani dell'album.\nTracce.\nTesti di Derek W. Dick, musiche di Mark Kelly, Ian Mosley, Steve Rothery e Pete Trewavas."}
{"id": "273630", "revid": "124125925", "url": "https://it.wikipedia.org/wiki?curid=273630", "title": "Giovanna, la nonna del Corsaro Nero", "text": "Giovanna, la nonna del Corsaro Nero \u00e8 stata una \"rivista musicale\" per ragazzi prodotta e trasmessa dalla Rai nell'autunno 1961. \nAlla prima serie ne seguirono altre due, \"Le nuove avventure di Giovanna, la nonna del Corsaro Nero\" nel 1962, e \"Giovanna alla riscossa\" nel 1966: le prime due stagioni, composte da otto episodi ciascuna, andarono in onda la domenica pomeriggio, la terza - di sei puntate - il sabato, sempre all'interno della tv dei ragazzi sul Programma Nazionale.\nScritto da Vittorio Metz e diretto da Alda Grimaldi, era incentrato sul personaggio di Giovanna, \u00ab la nonna-sprint pi\u00f9 forte di un bicchiere di gin \u00bb, interpretata da Anna Campori, e liberamente ispirato alle vicende dei corsari narrate nei romanzi di avventura di Emilio Salgari. Il personaggio della protagonista, ideato da Metz, appare per la prima volta sul settimanale umoristico \"Marc'Aurelio\" nel 1935; rivisto ed adattato per la tv dei ragazzi, fu poi stampato in volume nel 1962.\nLa nonna era capo di una ciurma di bizzarri personaggi, tra cui il distinto maggiordomo Battista (Giulio Marchetti) e il goffo nostromo Nicolino (Pietro De Vico). Loro eterno antagonista era il comandante degli spagnoli, il capitano Squacqueras (Mario Bardella), destinato ad inevitabili e spesso ingloriose sconfitte contro la battagliera nonna.\nFra gli altri interpreti, nelle tre serie, attori come Paolo Bonacelli, Ugo Bologna, Giuliana Calandra, Armando Francioli, Alvaro Alvisi, Franco Alpestre, Enrico Luzi e Lucio Flauto.\nVeniva realizzato e trasmesso dagli studi Rai di Torino: in diretta, come la gran parte dei programmi televisivi in quegli anni, quando non c'era ancora la prassi di registrare una copia. Quindi il programma non esiste nell'archivio della Rai: le uniche immagini non fotografiche sono un breve Super 8, cio\u00e8 una pellicola amatoriale, girato - senza audio, durante la trasmissione di un episodio - da un collega di Anna Campori, la quale l'ha poi donato alle Teche Rai sul cui sito \u00e8 ora visionabile. Questo filmato, sia pure di cattiva qualit\u00e0, \u00e8 stato anche presentato in alcune trasmissioni di Pippo Baudo come l'unico documento rimasto del famoso programma.\nCarlo Molfese realizz\u00f2 per la RCA la versione discografica di \"Giovanna la nonna del corsaro nero\" sempre scritta da Vittorio Metz con Anna Campori, Pietro De Vico, Giulio Marchetti con Franco Latini e Renato Izzo. Gli arrangiamenti musicali di Robby Poitevin.\nNel dicembre del 2015 la ERI ha pubblicato un libro (\"Un doppio hurr\u00e0 per nonna sprint\") di Barbara Scaramucci e Stefano Nespolesi dedicato al programma, con fotografie di scena, bozzetti dei costumi e i copioni della trasmissione: \u00ab Il volume, una vera esegesi storiografica della trasmissione, vuole essere un tributo a chi l\u2019ha realizzata ma anche una sorta di risarcimento verso i telespettatori della Rai che non l\u2019hanno dimenticata. \u00bb"}
{"id": "273631", "revid": "125090972", "url": "https://it.wikipedia.org/wiki?curid=273631", "title": "Ian Murdock", "text": "Fondatore di Debian, di APT Advanced Packaging Tool e della distribuzione commerciale Progeny Debian.\nBiografia.\nNacque a Konstanz, nella Germania dell'Ovest, poich\u00e9 il padre stava cercando di ottenere una borsa di studio per un dottorato di ricerca in quello Stato. Nel 1975 la famiglia ritorn\u00f2 negli USA, Ian crebbe a Lafayette nello stato dell'Indiana, ove suo padre divenne un professore presso la Purdue University. Si diplom\u00f2 presso la \"Harrison High School\" nel 1991 e successivamente si iscrisse presso la stessa universit\u00e0 per conseguire un bachelor's degree in \"computer science\". Durante gli studi nel 1993 cre\u00f2 Debian e poco dopo nel 1994 scrisse il manifesto Debian. Scelse il nome \"Debian\" dalle prime tre lettere del suo nome e di quello della fidanzata Debra. Nel 1996 ottenne il titolo, e fond\u00f2 la compagnia Progeny Linux Systems, chiusa il 1\u00ba maggio 2007; l'anno seguente divorzi\u00f2 dalla moglie.\nIl 27 dicembre 2015 venne arrestato per violenza e resistenza a pubblico ufficiale e scarcerato dietro cauzione, e il giorno successivo \u00e8 stato trovato morto a San Francisco, dove lavorava da circa un mese a Docker.\nIpotesi ed indagini sul decesso.\nGli ultimi suoi posts su twitter denunciano ripetute violenze e umiliazioni, anche sessuali, subite durante la detenzione e proseguite fin dopo il rilascio. Ad una prima intenzione di suicidio espressa sul social network, seguiva un'affermazione della volont\u00e0 di combattere nel futuro contro l'abuso di potere esercitato dai dipartimenti di polizia americani. Gli accertamenti medici successivi hanno stabilito che si tratt\u00f2 di suicidio."}
{"id": "273632", "revid": "15756", "url": "https://it.wikipedia.org/wiki?curid=273632", "title": "Louis Blanc", "text": "Esordi.\nNato a Madrid, ove il padre era ispettore generale delle finanze sotto il regno di Giuseppe Bonaparte, durante l'occupazione francese. Fuggito Giuseppe da Madrid dopo la disfatta di Arapiles e, definitivamente, il 13 giugno 1813, la famiglia Blanc dovette rientrare in Francia.\nAlcuni anni pi\u00f9 tardi Blanc era a Parigi, in povert\u00e0: aveva chiesto aiuto al prozio materno, il corso Pozzo di Borgo, che glielo rifiut\u00f2. Termin\u00f2 comunque gli studi di legge.\nGli anni della Monarchia di Luglio.\n\u201cL'Organizzazione del lavoro\u201d.\nPrese, quindi, a collaborare con diversi giornali sino a che fond\u00f2 la \"Revue du progr\u00e8s\". Qui, nel 1839, pubblic\u00f2 il suo studio \"L'Organizzazione del lavoro\", il testo base del suo pensiero politico e che avrebbe segnato l'intera sua carriera.\nCon una visione decisamente anti-liberista, egli attribu\u00ec i mali della societ\u00e0 moderna alla pressione competitiva del mercato, che spinge da parte i pi\u00f9 deboli. Proclamava, quindi, la parificazione dei salari e l'unione degli interessi personali in un pi\u00f9 generale bene comune, secondo la famosa formula \"a ciascuno secondo i suoi bisogni, da ciascuno secondo le sue capacit\u00e0\". La sede per la realizzazione di tali ambiziosi programmi sarebbero stati i cosiddetti \"laboratori sociali\" (\"Ateliers Sociaux\"), una vera e propria nuova organizzazione sociale, che avrebbe consentito la propriet\u00e0 comune dei mezzi di produzione. In pratica una sorta di minotauro, met\u00e0 cooperativa e met\u00e0 sindacato, ove i lavoratori avrebbero unito i propri sforzi per il bene comune.\nLa lunga opposizione alla Monarchia di Luglio.\nAssai giovane, si arruol\u00f2 nella Societ\u00e0 Segreta dei Diritti dell'Uomo (insieme a Fran\u00e7ois ed \u00c9tienne Arago, Ledru-Rollin, Victor Schoelcher, Louis Auguste Blanqui): essa tent\u00f2, il 15 aprile 1834 una insurrezione a Parigi: come d'abitudine sorsero in citt\u00e0 numerose barricate, stroncate con il famoso massacro della rue Transnonain.\nNel 1841 pubblic\u00f2 una \"Storia del decennio 1830-1840\", che ebbe quattro edizioni in quattro anni. L'opera, allora molto celebre, rappresentava una feroce critica alla Monarchia di Luglio.\nLa rivoluzione di febbraio.\nAutorevole membro del governo provvisorio.\nVennero poi la rivoluzione di febbraio e la caduta di Luigi Filippo, a seguito della quale Blanc divenne membro del governo provvisorio. \nCertamente si trattava di un governo notevolmente spostato a sinistra, con il Ledru-Rollin alla importantissima carica di ministro degli interni. Ma l'incarico dimostra anche il prestigio guadagnato dal Blanc nei lunghi anni di giornalismo e lotta politica.\nI laboratori nazionali.\nQui ebbe, finalmente, la opportunit\u00e0 di mettere alla prova le sue, allora in gran voga, teorie economiche. Fu su sua proposta che, il 25 febbraio, il governo deliber\u00f2 di \"garantire l'esistenza dei lavoratori attraverso il lavoro\" e permise l'istituzione dei \"laboratori nazionali\" (\"Ateliers Nationaux\"), attuazione pratica dei \"laboratori sociali\". L'esperimento ebbe esiti disastrosi, anche per il malcontento creatosi presso il ceto contadino, sul quale ricaddero gli oneri del finanziamento dei \"laboratori\". Lui stesso lo rinneg\u00f2, in un pamphlet pubblicato a Londra, circa un anno pi\u00f9 tardi (\"Appel aux hommes gens\", 1849), con la speciosa motivazione, avanzata da tutti i teorici, che l'esperimento fosse fallito non per come era disegnato, ma per come era stato implementato.\nIl Ministero del Lavoro.\nGi\u00e0 come membro del governo provvisorio avanz\u00f2 la proposta, allora rivoluzionaria, di istituire un \"ministero del lavoro\". Esse venne respinta, con la motivazione che un simile provvedimento fosse al di l\u00e0 delle competenze di un governo provvisorio. Tuttavia Blanc ottenne di essere nominato presidente di una \"commissione governativa per i lavoratori\", in effetti una commissione di inchiesta, istituita al palazzo del Luxembourg per una indagine sulla condizione del lavoro.\nAncora il 10 maggio, alla Assemblea Nazionale, ripropose la istituzione di un ministero del lavoro. Ma l'Assemblea, al contrario del governo provvisorio, era a maggioranza monarchica o liberale e la proposta venne, ancora una volta, respinta.\nEsilio.\nLa fuga dalla Francia.\nLa sua carriera politica venne travolta dalla insurrezione del 15 maggio, che segn\u00f2 la vittoria del partito moderato, che gi\u00e0 controllava l'Assemblea Nazionale, contro le folle radicali di Parigi. Blanc non prese la guida della abortita rivoluzione, n\u00e9 la combatt\u00e9. Ragion per cui venne travolto dagli eventi e rischi\u00f2 di venire ucciso.\nSalvato in circostanza fortunose, fugg\u00ec in Belgio con un falso passaporto e, di l\u00ec, a Londra. Venne, quindi, condannato in contumacia da un tribunale di Bourges, addirittura alla deportazione. Non spar\u00ec, tuttavia, dalla scena politica francese, conservando la direzione della rivista \"Nouveau Monde\", che continuava ad essere pubblicata a Parigi. Qui usc\u00ec una serie di suoi articoli, ove difese il proprio ruolo nel 1848, poi raccolti nel volume \"Pagine della storia della rivoluzione del 1848\", uscito a Bruxelles nel 1850.\nLa lunga permanenza a Londra.\nLa permanenza a Londra, tuttavia, era destinata a durare oltre i due decenni: gi\u00e0 nel 1839 Blanc si era pronunciato con veemenza contro ogni ipotesi di restaurazione napoleonica, prevedendo un \"dispotismo senza gloria\", un \"Impero senza Imperatore\".\nCi\u00f2 spiega perch\u00e9 egli rimase in esilio dopo la trasformazione della Seconda Repubblica nel Secondo Impero di Napoleone III.\nIn ogni caso Blanc era tutt'altro che isolato, tanto da essere iniziato in Massoneria nella loggia \u00ab Les sectateurs de M\u00e9n\u00e9s \u00bb, a Londra. Nel 1854 sar\u00e0 portato al 93\u00ba grado del Rito di Memphis e Misraim ed eletto Oratore del Sovrano Consiglio di questo grado. Nel 1882 sar\u00e0 poi membro attivo della Loggia \u00ab Humanit\u00e9 de la Dr\u00f4me \u00bb a Valence e membro d'onore della Loggia \u00ab Les libres penseurs du Pecq \u00bb e sar\u00e0 pure membro attivo della loggia dei Filadelfi del Rito di Memphis e Misraim.\nEbbe anche il tempo e le risorse per dedicarsi ad una enorme raccolta di materiale documentale (oggi conservato al British Museum), che gli permisero di completare i dodici volumi della sua \"Storia della rivoluzione francese\" (intesa come la Grande Rivoluzione del 1789), che seguivano il primo volume del 1847 pubblicato a Parigi e vennero completati nel 1862.\nNel 1858 usc\u00ec un volume opera di Lord Normanby intitolato \"Un anno di rivoluzione a Parigi\", cui Blanc dovette replicare con una sua \"Storia della rivoluzione del 1848\", uscito in due volumi, nel 1870 e nel 1880.\nI quegli anni uscirono anche le \"Lettere sull'Inghilterra\" (1866-1867).\nRitorno in Francia.\nLa continuazione della guerra contro la Prussia.\nRimase a Londra sino alla caduta del Secondo Impero, segnata dalla resa di Luigi Napoleone a Sedan, il 2 settembre 1870 e dalla proclamazione, il successivo 4 settembre della Terza Repubblica.\nA quel punto Blanc rientr\u00f2 a Parigi: qui si dichiar\u00f2, come un poco tutti, favorevole alla continuazione del conflitto (sostenuta, in primis, dal nuovo ministro della guerra Gambetta) e fece il gesto di arruolarsi nella guardia nazionale. Le speranze vennero, tuttavia, deluse con la sconfitta del Bourbaki e il fallimento della disperata impresa di liberare Parigi dall'assedio prussiano. Questi si concluse solo il 18 gennaio 1871, con la resa della Francia ed una mini-parata trionfale dei vincitori sin sotto l'Arco di Trionfo, senza osar andare pi\u00f9 oltre, nella enorme citt\u00e0 chiaramente ostile.\nDi nuovo all'Assemblea Nazionale.\nSeguirono le elezioni generali dell'8 febbraio 1871 e Blanc venne rieletto alla Assemblea Nazionale e sedette nei banchi della sinistra. Qui, probabilmente ammaestrato dagli spiacevoli ricordi del 1848, mantenne un atteggiamento ostile alla Comune di Parigi, limitandosi a criticare gli eccessi della repressione.\nNel 1878 sostenne l'abolizione della residenza del Senato. Il suo ultimo significativo contributo politico venne nel gennaio 1879, quando propose alla Assemblea ed ottenne un provvedimento di amnistia per i Comunardi.\nA questi ultimi anni risale la pubblicazione dei due volumi \"Dieci anni della storia dell'Inghilterra\" (1879-1881) e \"Domande d'oggi e di domani\" (1873-1884). Quest'ultimo, soprattutto, a lungo alla base della elaborazione politica del socialismo francese.\nEsito.\nGli ultimi anni furono segnati dalla scomparsa della moglie, nel 1876, Christina Groh, sposata nel 1865. Blanc mor\u00ec a Cannes, il 6 dicembre 1882. Venne sepolto con funerale di stato e sepolto al cimitero di P\u00e8re-Lachaise."}
{"id": "273636", "revid": "124888273", "url": "https://it.wikipedia.org/wiki?curid=273636", "title": "Baccar\u00e0", "text": "Il baccar\u00e0 (o baccarat) \u00e8 un gioco d'azzardo molto giocato nei casin\u00f2.\n e si \u00e8 successivamente diffuso molto rapidamente in Francia, in particolare alla Corte del Re. Esistono numerose versioni di baccarat che si differenziano soprattutto per lo svolgimento del gioco.\nPunteggi.\nLe figure ed i 10 valgono 0. Tutte le altre carte valgono il loro valore nominale. La somma delle carte (togliendo tutte le decine, che equivalgono a 0) d\u00e0 il punteggio finale. Ad esempio, se abbiamo tre carte: un 6, un 7 e un 8; avremo 6+7+8=21, che togliendo le decine diventa 1.\nBaccarat punto banco.\nQuesto gioco, nato nel Nordamerica e poi diffusosi in tutto il mondo, \u00e8 il gioco che ufficialmente e propriamente \u00e8 l'unico a potersi chiamare baccarat, (baccar\u00e0 \u00e8 una scrittura italianizzata); tale gioco \u00e8 presente in tutti i casin\u00f2 del mondo e sebbene sia fondamentalmente un gioco aleatorio, dove cio\u00e8 il giocatore non pu\u00f2 manipolare gli eventi, ha sempre un maggior successo.\nSebbene si giochi in due, il baccar\u00e0 coinvolge un numero di giocatori che pu\u00f2 variare sino a 14 persone, potendo le persone infatti puntare anche se non stanno giocando, proprio come il blackjack.\nPrima della distribuzione, ogni partecipante pu\u00f2 puntare come segue:\nL'\u00e9galit\u00e9 \u00e8 pagato 8 a 1, il punto 1 a 1 (alla pari), mentre il banco 19 a 20, ovvero il casin\u00f2 ritiene una tassa pari al 5%. Esiste anche una versione chiamata \"punto 2000\" in cui, in caso di vincita sia del punto che del banco, viene pagata 1 a 1, tranne quando il banco vince con un punteggio di 6, in tal caso la vincita viene pagata 1 a 2, ovvero la met\u00e0.\nLa meccanica del gioco segue una scaletta molto rigorosa; dopo aver mescolato e tagliato i mazzi si inseriscono nel sabot e all'inizio vengono distribuite dal croupier due carte coperte al giocatore e al banco, che \u00e8 gestito dal croupier stesso (le carte hanno il loro valore nominale eccetto i 10 e le figure che valgono 0): se una di queste mani ha realizzato 8 o 9 punti, ossia un naturale, entrambe le mani vengono mostrate, il punto pi\u00f9 alto vince; se si verifica invece un pareggio, la mano \u00e8 pari. \nSe invece nessuno dovesse avere un naturale allora si agisce a seconda delle carte del giocatore: se ha un 6 o un 7 il giocatore non prende alcuna carta, in caso contrario ne ricever\u00e0 un'altra. Inoltre se il giocatore ha 6 o 7 e il banco ha 0 1 2 3 4 5 allora il banco prende un'altra carta. Se con le 4 carte date all'inizio si ha un risultato di 6/7 o 7/6 o 6/6 o 7/7 allora non si tirano pi\u00f9 carte.\nQuindi \u00e8 il turno del banco che sta:\nDopo che il banco ha effettuato la sua mossa vengono mostrate le carte e il giocatore con il valore totale delle carte che si avvicina di pi\u00f9 a 9 vince.\nBaccar\u00e0.\nSi gioca con sei mazzi di carte francesi esclusi i jolly sistemate dentro un sabot ; il dorso delle carte deve essere tutto in monocolore senza decorazioni o simili. Nel tavolo un giocatore tiene il banco, collocandosi al centro; gli altri giocatori, in numero imprecisato, si pongono alla destra e alla sinistra del banco, in settori appositi chiamati \"tableaux\" (o anche ali in italiano). I giocatori del singolo tableau hanno la possibilit\u00e0, uno per volta, di giocare le carte, finch\u00e9 non perdono contro il banco, e allora passano la mano al compagno successivo; il giocatore che ha in un dato momento la possibilit\u00e0 di giocare le carte si chiama puntatore.\nLa sequenza di gioco \u00e8 la seguente:"}
{"id": "273637", "revid": "6923", "url": "https://it.wikipedia.org/wiki?curid=273637", "title": "Versuta", "text": "Versuta o Versutta(\"Versute\" in friulano standard, \"Versuta\" in friulano occidentale) \u00e8 una localit\u00e0 del comune di Casarsa della Delizia, in provincia di Pordenone, 3\u00a0km a sud-est del capoluogo.\nIl nome \"Versuta\" deriva dalla presenza del rio Versa, piccolo corso d'acqua che attraversa il borgo.\nMonumento artistico di pregio qui edificato \u00e8 la chiesa di Sant'Antonio abate, risalente al XIII secolo, che contiene al suo interno cicli di affreschi del XIV e della prima met\u00e0 del XV secolo.\nVersuta \u00e8 nota perch\u00e9 durante la Seconda guerra mondiale il poeta Pier Paolo Pasolini vi sfoll\u00f2 con la madre, mentre il centro abitato di Casarsa veniva semidistrutto dai bombardamenti.\nAll'inizio del 1945 viene fondata a Versuta l\"'Academiuta di lenga furlana\", per la valorizzazione della lingua e della cultura friulana, di cui faceva parte lo stesso Pasolini.\nIl 13 gennaio si tiene a Versuta la festa di Sant'Antonio abate.\nCuriosit\u00e0.\nNel borgo di Versuta si trova una fontana, cantata dal poeta Pasolini nella parlata locale (una variet\u00e0 del friulano occidentale): \"Fontana di aga dal me pa\u00ees, a no \u00e8 aga p\u00ec fres-cia che tal me pa\u00ees, fontana di r\u00f9stic am\u00f2ur\" (\"Fontana di acqua del mio paese, non v'\u00e8 acqua pi\u00f9 fresca che nel mio paese, fontana di rustico amore\")"}
{"id": "273639", "revid": "32014", "url": "https://it.wikipedia.org/wiki?curid=273639", "title": "Auditorium di Roma", "text": ""}
{"id": "273641", "revid": "74801", "url": "https://it.wikipedia.org/wiki?curid=273641", "title": "Fagaceae", "text": "Fagaceae \u00e8 una famiglia di angiosperme eudicotiledoni appartenenti all'ordine Fagales. Prende nome dal faggio (\"Fagus\") e comprende alberi e arbusti che hanno una notevole importanza forestale e che rappresentano i principali componenti delle foreste temperate dell'emisfero nord. Alcuni dei boschi italiani di maggiore importanza ambientale e forestale sono formati da specie di questa famiglia: faggi, querce e castagni.\nCaratteristiche.\nLe Fagaceae sono piante legnose, generalmente alberi, con foglie alterne; semplici; a margine intero, dentato o lobato, sempreverdi o caduche.\nI fiori sono unisessuali, raramente ermafroditi, raccolti in infiorescenze poco vistose, chiamate amenti o glomeruli.\nI fiori sono forniti di tepali in numero di 4-7; quelli maschili hanno stami in numero uguale o doppio rispetto ai pezzi del perigonio quelli femminili possiedono un ovario infero formato da 3-6 carpelli saldati con 3-6 stili.\nL'impollinazione \u00e8 anemofila, cio\u00e8 effettuata dal vento. Esistono per\u00f2 alcune eccezioni: nel castagno, sebbene l'anemofilia sia la via principale, anche gli insetti giocano un ruolo importante nella fecondazione dei fiori.\nI frutti sono secchi, indeiscenti, tecnicamente acheni, parzialmente o totalmente circondate da una cupola, derivata dalle brattee. Sono ben note le ghiande e le castagne.\nDistribuzione.\nQuesta famiglia \u00e8 ben rappresentata nei climi temperati e caldi dell'Emisfero boreale (Europa, Asia e America). Manca invece nelle regioni artiche, e in quasi tutta l'Africa, eccetto la striscia prossima al Mar Mediterraneo. \nLa maggiore diversit\u00e0 a livello di genere si ritrova nell'Asia sud orientale, dove si \u00e8 differenziata la maggior parte dei generi prima della loro migrazione verso l'Europa e il Nord America.\nTassonomia.\nLa famiglia fu istituita da Dumortier nel 1829.\nDa allora l'attribuzione dei principali generi \u00e8 rimasta sostanzialmente stabile, con lievi ritocchi.\nLa famiglia viene divisa in due sottofamiglie e in essa sono riconosciuti 8 generi:\nInoltre, \u00e8 stato prodotto in coltura un ibrido intergenerico denominato \"\u00d7 Castanocastanea\" (tra \"Castanea\" e \"Castanopsis\").\nNon \u00e8 compreso nell'elenco il genere \"Nothofagus\", che \u00e8 attribuito a una famiglia a s\u00e9 stante, le Notofagacee.\nFossili.\nI fossili pi\u00f9 antichi conosciuti di questa famiglia risalgono a circa 90 milioni di anni fa (periodo Cretacico superiore). Peraltro secondo il Palaeobiology Database alcuni fossili dei genere \u2020\"Dryophyllum\" e forse anche gi\u00e0 \"Fagus\" e \"Quercus\" devono essere attribuiti al periodo Albiano (100-110 milioni di anni fa, Cretaceo inferiore).\nTra i generi fossili non pi\u00f9 viventi, menzioniamo:"}
{"id": "273649", "revid": "287204", "url": "https://it.wikipedia.org/wiki?curid=273649", "title": "New weird", "text": "Il new weird \u00e8 un sottogenere della narrativa fantastica, soprattutto fantasy, sviluppatosi a partire dagli anni novanta del XX secolo. Si caratterizza per la presenza di elementi fantasy (come la magia) mischiati con altri fantascientifici (come la tecnologia retrofuturistica o futuristica) e horror (come le atmosfere tetre) pi\u00f9 o meno forti a seconda dell'opera, per l'\"abbandonarsi al bizzarro\" con creature e ambientazioni strane e originali, per il rigetto dei clich\u00e9 tradizionali del fantasy classico, per la grande attenzione alla verosimiglianza e alla coerenza, per i contenuti allegorici di tipo socio-politico e filosofico.\nNascita del genere.\nLe radici del new weird si possono trovare nella \"weird fiction\", e in alcune opere di autori come H. P. Lovecraft, Lord Dunsany, Clark Ashton Smith, Mervyn Peake ed Edwin A. Abbott, oltre che in un vasto movimento d'opinione anti-tolkieniano interno al genere fantasy.\nI primi esempi di \"proto-new weird\" sono stati prodotti da autori quali Stephen King, M. John Harrison, Michael Moorcock, Clive Barker, Simon D. Ings, Kathe Koja e Thomas Ligotti. Tuttavia, il new weird vero e proprio nasce negli anni novanta grazie ad autori quali Michael Swanwick, China Mi\u00e9ville e Jeff VanderMeer. A quest'ultimo e a sua moglie Ann si devono anche l'aver dato una definizione precisa del genere e l'aver curato antologia \"The New Weird\" del 2007.\nIl new weird ha attirato a s\u00e9 molti autori desiderosi di sperimentare nuove strade per la letteratura fantasy, tra cui Alan Campbell, Hal Duncan, Steph Swainston, K. J. Bishop, Felix Gilman, Jay Lake, Paul Di Filippo, Luca Tarenzi e vari altri.\nCaratteristiche.\nSecondo Jeff VanderMeer, le caratteristiche principali del new weird sono:\nCi sono inoltre delle caratteristiche comuni alla maggioranza delle opere new weird, ma che non sono obbligatorie per rientrare nel genere. Si tratta soprattutto di:\nSempre secondo Vandermeer, il new weird sarebbe la naturale evoluzione del fantasy, che perde cos\u00ec le radici \"tolkieniane\" per ricercare nuove e originali soluzioni narrative. Non a caso molti autori (Mi\u00e9ville su tutti) hanno inteso il new weird come un movimento fantasy dichiaratamente anti-tolkieniano, mentre altri ancora semplicemente come science fantasy fatta bene.\nSecondo alcuni critici, il genere \"new weird\" \u00e8 in gran parte definito proprio dal suo trascendere sistematicamente i generi letterari da cui attinge, cosa che lo avvicinerebbe ad altri sottogeneri d'avanguardia come lo slipstream, ma vi \u00e8 anche chi sostiene che l'invenzione della nuova denominazione \"New Weird\" sia pi\u00f9 un'operazione di marketing, che il riflesso della nascita di un vero e proprio nuovo genere. A conferma di questa tesi, vi \u00e8 la quasi totale sovrapponibilit\u00e0 tra le opere New Weird e quelle Science fantasy nelle sue varie accezioni (Steamfantasy in primis).\nUno dei massimi esponenti del genere, China Mi\u00e9ville, propone la metafora del tentacolo per definirlo: Il tentacolo \u00e8 un tipo di arto assente dalla maggior parte delle creature della letteratura fantasy classica e del folclore fantastico europeo, ma \u00e8 un tratto distintivo nella weird fiction e nel new weird\nDifferenze con la Bizarro fiction.\nIl new weird e la bizarro fiction hanno dei punti in comune e vengono spesso confusi tra di loro, ma in realt\u00e0 sono piuttosto diversi.\nLe principali differenze tra i due sottogeneri sono:\nRose O\u2019Keefe spiega cos\u00ec le differenze tra new weird e bizarro fiction:\nCi\u00f2 nonostante, parte delle critica considera il New Weird e la Bizarro fiction come generi in parte sovrapponibili."}
{"id": "273650", "revid": "3115", "url": "https://it.wikipedia.org/wiki?curid=273650", "title": "Vittorio Catani", "text": "Dal 1962 ha scritto narrativa e saggistica, soprattutto di genere fantastico e fantascientifico.\nBiografia.\nHa avuto traduzioni in Francia, Germania, Svizzera, Ungheria, Repubblica Ceca, Finlandia, Giappone, Brasile. Nel 1989 ha vinto la prima edizione del Premio Urania (indetto dalla collana omonima di Mondadori ) per un romanzo italiano. Gli \u00e8 stato inoltre attribuito per 17 volte l'annuale Premio Italia per la fantascienza.\nTra i primi autori a tentare una \"via italiana\" alla fantascienza - scrive dai tempi della storica rivista \"Oltre il cielo\" - la sua narrativa \u00e8 caratterizzata dalla scelta di temi sociali, ecologici, psicologici, elaborati in veste avventurosa e insieme allegorica, nell'intento di presentare una \"fantascienza del reale\".\nOltre ai romanzi, i suoi racconti sono apparsi su riviste specializzate, quotidiani e periodici, tra cui \"Urania\", \"Galaxy\", \"Galassia\", \"Robot\" [prima serie], \"Nova Sf*\", \"Futuro Europa\", \"Robot\" [nuova serie], \"l'Unit\u00e0\", \"La Gazzetta del Mezzogiorno\", \"MacWorld\". \u00c8 stato tra i primi autori a dare fiducia al formato ebook pubblicando una dozzina di titoli con Delos Digital.\nCatani ha collaborato al quotidiano \"La Gazzetta del Mezzogiorno\", al trimestrale di ecologia \"Villaggio Globale\", alle riviste telematiche \"Fantascienza.com\" e \"Carmilla on line\".\nHa curato l'antologia \"Il futuro nel sangue\" (R&amp;D 1994, supplemento di \"Carmilla\".)\nFunzionario di banca in pensione, ha vissuto e lavorato a Bari."}
{"id": "273652", "revid": "1873017", "url": "https://it.wikipedia.org/wiki?curid=273652", "title": "Santuario di Nostra Signora della Guardia (Tortona)", "text": "Il santuario di Nostra Signora della Guardia fu costruito da don Luigi Orione nella cittadina di Tortona, in provincia di Alessandria.\nStoria.\nLa primitiva chiesa della Vergine delle Grazie.\nIl santuario occupa il posto dove, gi\u00e0 nel 1000, sorgeva la chiesa della Beata Vergine delle Grazie, tenuta dai benedettini e poi dai francescani. Nel 1418 davanti ad essa predic\u00f2 Bernardino da Siena, dal quale il borgo prese il nome.\nDopo il 1500 detta chiesa, chiamata ormai la \"Madonna di San Bernardino\", and\u00f2 in rovina, ma i devoti cattolici continuarono a pregare la Vergine, e le cronache del tempo riportano che si ottenevano grazie e favori insigni. Perci\u00f2, nel 1585, costruirono nel luogo della primitiva chiesa un \"pilone\" o tabernacolo a quattro facciate.\nQualche anno dopo, nel 1607, il vescovo di Tortona Umberto Gambara, pressato dalla popolazione tortonese, inizi\u00f2 la costruzione, attorno al \"pilone\", di un santuario pi\u00f9 grande, con pianta a croce greca. Per facilitare l'afflusso dei devoti, in seguito, il vescovo Cosmo Dossena costru\u00ec un solido ponte sull'Ossona, il torrente che divide la citt\u00e0 dal rione San Bernardino; fece innalzare la cupola, dipingere la chiesa, costruire davanti ad essa, per i pellegrini, un portico ed una piazza cinta di colonne di pietra. In quei secoli, seguiti alla scissione protestante, il santuario fu difesa della fede tortonese contro le eresie.\nDi esso si interess\u00f2 anche papa Paolo V che per due volte lod\u00f2 la piet\u00e0 dei tortonesi.\nNel 1662 ai francescani subentrarono gli agostiniani, fino al 1802, quando furono allontanati da Napoleone.\nIl sacro edificio, allora, gi\u00e0 danneggiato prima delle guerre, fu trasformato in edificio privato, come si conserva tuttora: una parte, tuttavia, rimase adibita a chiesa dove si continu\u00f2 ad onorare la Madonna.\nIl lavoro di don Orione.\nLuigi Orione nel 1893 apr\u00ec in San Bernardino il suo primo collegetto per ragazzi. Parlando loro della futura opera, che gi\u00e0 vagheggiava in mente, disse indicando la zona: \"Qui sorger\u00e0 un grande santuario\u2026\".\nNel 1917 il rione di San Bernardino, costituito da famiglie molto povere, era in fermento per l'assenza degli uomini e dei giovani al fronte: una forte propaganda estremista travi\u00f2 alcuni, tanto che il 1\u00ba maggio di quell'anno un corteo di esasperati part\u00ec da San Bernardino per assalire l'episcopio: don Orione fu pronto ad intervenire con alcuni giovani, ma cap\u00ec che bisognava agire con la carit\u00e0, per salvare quelle anime: inizi\u00f2 cos\u00ec ad accogliere i ragazzi pi\u00f9 bisognosi, soccorse i poveri e, solo tra i sacerdoti, poteva passare l'Ossona per celebrare la messa nella cappella della Madonna. Durante la prima guerra mondiale fece il voto di costruire un grande santuario alla Madonna, se i soldati del rione fossero ritornati sani e salvi.\nIl voto venne fatto il 29 agosto del 1918; il 4 novembre la guerra finiva.\nIl 23 ottobre 1926 il cardinale tortonese Carlo Perosi benediceva la prima pietra del nuovo santuario, progettato dall'architetto della Santa Sede Spirito Maria Chiappetta\nNell'aprile 1928 iniziavano i lavori; il 28 agosto 1931 \u2013 nel XV centenario del Concilio di Efeso e della \"Mater Dei\" \u2013 il nuovo artistico tempio veniva inaugurato dal vescovo Simon Pietro Grassi ed iniziava la serie di quelli che i fedeli di Orione chiameranno \"trionfi mariani\" e che si collegano nella sua mente ai due antichi santuari, in una tradizione di fede e di amore alla Madonna che durava da secoli.\nI tempi recenti.\nLa sera del 28 agosto 1958 fu presente col metropolita di Genova, Giuseppe Siri \u2013 per la benedizione della grande statua posta sul sagrato del santuario\u00a0\u2013 il cardinale Angelo Giuseppe Roncalli, che dopo due mesi esatti sarebbe stato eletto papa col nome di Giovanni XXIII.\nIl 28 agosto 1959 Giovanni XXIII volle ancora essere presente, illuminando per impulso radio la statua fatta salire il giorno 27 al vertice della torre, ed indirizzando alla moltitudine dei fedeli un messaggio radiofonico benedicente.\nIl santuario \u00e8 stato solennemente consacrato da monsignor Luigi Bongianino, vescovo di Tortona, il 24 agosto 1991, dedicandolo a Dio in onore della Beata Vergine Madre di Dio, venerata sotto il popolare titolo di Madonna della Guardia. Facevano corona al vescovo di Tortona:\nErano presenti anche molti sacerdoti, religiosi, e un grande numero di fedeli.\nIl 1\u00ba ottobre 1991 il santuario \u00e8 stato elevato alla dignit\u00e0 di Basilica minore da papa Giovanni Paolo II.\nDa vedere.\nIl santuario ospita nella navata di destra, la tomba di San Luigi Orione, meta di pellegrinaggi da ogni parte del mondo. Il corpo del santo \u00e8 conservato in una teca con le pareti di vetro ed \u00e8 quindi visibile dai fedeli.\nIn cripta \u00e8 invece possibile vedere la prima tomba di don Orione, quella che accolse i resti del santo subito dopo la sua morte. In cripta\nsono sepolti i primi successori di don Orione a altri figli e figlie della Piccola Opera della Divina Provvidenza.\nDa notare in basilica la bella Via Crucis di Antonio Ciseri.\nNella via crucis della cripta, un tempo nella basilica superiore, il volto del Cireneo, nella quinta stazione, ha le sembianze di don Orione.\nDietro il santuario e collegata ad esso \u00e8 la torre alta 60 metri costruita negli anni 1954-58 su\nprogetto dell'architetto Gallo di Torino. Alla sua sommit\u00e0 \u00e8 posta la statua in bronzo dorato della Madonna con in braccio Ges\u00f9 Bambino. Realizzata dallo scultore Narciso Cassino, \u00e8, con i suoi 14 metri di altezza e le sue 12 tonnellate di peso, la pi\u00f9 grande statua bronzea al mondo posta in cima a un edificio. Essa venne realizzata utilizzando come materia prima il rame delle\npentole rotte raccolto nella diocesi di Tortona in seguito alla missione di predicazione lanciata da Don Orione per la realizzazione del monumento. La torre \u00e8 visitabile fino al balcone posto alla base della statua; per arrivare in cima bisogna salire oltre 300 gradini,oppure prendere 2 ascensori.\nFeste celebrate con particolare solennit\u00e0 in santuario.\nIl 1\u00ba gennaio la Chiesa celebra Maria Madre di Dio. Essendo il santuario dedicato alla \"Mater Dei\" \u00e8 possibile per i fedeli ottenere l'indulgenza plenaria alle solite condizioni (confessione sacramentale dei propri peccati, comunione eucaristica, preghiera secondo l'intenzione del Sommo Pontefice, vivo proposito di non peccare pi\u00f9).\nL'indulgenza plenaria \u00e8 prevista anche il 29 giugno, festa dei santi Pietro e Paolo (uno dei pilastri della spiritualit\u00e0 di don Orione \u00e8 la fedelt\u00e0 al Papa), il 2 agosto, festa della Porziuncola, il 24 agosto, data della dedicazione della chiesa.\nL'indulgenza plenaria pu\u00f2 essere lucrata anche in un giorno dell'anno liberamente scelto del fedele come data di un proprio pellegrinaggio al santuario.\nLa festa tuttavia pi\u00f9 tipica del santuario, celebrata con grande solennit\u00e0 e concorso di popolo, \u00e8 quella dell'Apparizione, il 29 agosto, in ricordo dell'apparizione di Maria sul monte Figogna al pastore Benedetto Pareto.\nIn questa occasione il rione di san Bernardino diventa il centro dei festeggiamenti che culminano con la processione del pomeriggio e i fuochi artificiali della sera."}
{"id": "273655", "revid": "1318658", "url": "https://it.wikipedia.org/wiki?curid=273655", "title": "Lino Jannuzzi", "text": "Biografia.\nInizi\u00f2 la carriera giornalistica scrivendo per \"L'Espresso\". Nel 1967 Jannuzzi, capo dei servizi politici del settimanale, pubblic\u00f2 insieme a Eugenio Scalfari l'inchiesta sul Servizio Informazioni Forze Armate (i servizi segreti militari dell'epoca) che fece conoscere il progetto di colpo di Stato chiamato \"piano Solo\". Il generale De Lorenzo li querel\u00f2 e i due giornalisti furono condannati (a Jannuzzi fu irrogata una pena di 13 mesi), malgrado la richiesta di assoluzione fatta dal Pubblico Ministero Vittorio Occorsio, che era riuscito a leggere gli incartamenti integrali prima che il governo ponesse il segreto di stato. Ambedue i giornalisti evitarono il carcere grazie all'immunit\u00e0 parlamentare loro offerta dal Partito Socialista Italiano: alle elezioni politiche del 1968 Jannuzzi fu eletto senatore.\nContinu\u00f2 la carriera giornalistica, lavorando nel settimanale \"Tempo Illustrato\" (1976), dirigendo Radio Radicale nei primi anni Ottanta e diventando in seguito direttore de \"Il Giornale di Napoli\". Ha diretto l'agenzia di stampa \"Il Velino\" dal 1999 al 2002, lasciandola poi per fondare \"Il Nuovo VeLino\". Tale progetto non ha avuto seguito, escludendo un breve periodo in cui sono state online le testate \"Il nuovo VeLino\" e l'agenzia \"LinOnLine\". Jannuzzi \u00e8 riuscito di fatto a tornare al Velino, tramite la sua elezione a presidente dell'allora societ\u00e0 editrice \"Impronta S.r.l.\". Ha poi lasciato per motivi di salute (2009).\nScrive anche per \"Panorama\" e \"il Giornale\".\nVicende giudiziarie.\nAlla fine degli anni novanta, Jannuzzi fu inquisito per alcuni articoli, pubblicati negli anni ottanta e novanta sul \"Giornale di Napoli\", in cui espresse numerose critiche alla magistratura napoletana riguardanti il caso di Enzo Tortora, vittima di un gravissimo errore giudiziario. Jannuzzi, direttore del quotidiano, critic\u00f2 l'impianto delle accuse e la gestione dei pentiti.\nNel 2001 Jannuzzi accett\u00f2 la candidatura al Senato da parte di Forza Italia: la leadership del partito gli offr\u00ec il seggio come \"scudo\" nei confronti delle azioni civili e dei procedimenti penali scaturiti a seguito della sua campagna giornalistica. La revisione costituzionale del 1993, in realt\u00e0, aveva reso assai pi\u00f9 difficile questo tipo di operazione e - a differenza di quanto efficacemente garantitogli da Nenni con la candidatura al Senato nel 1968 - la soppressione dell'autorizzazione a procedere non mise fine ai procedimenti giudiziari riguardanti i suoi \"reati di opinione\". In Parlamento il giornalista si batt\u00e9 sia per evitare il carcere, sia perch\u00e9 fosse modificata la legge che prevede la detenzione per i giornalisti riconosciuti colpevoli di diffamazione.\nNel 2002 il giornalista fu condannato in via definitiva a due anni, cinque mesi e dieci giorni di reclusione per diffamazione a mezzo stampa. Le accuse di Jannuzzi ai magistrati che avevano incarcerato Tortora sulla base di prove poi risultate inconsistenti vennero ritenute diffamatorie perch\u00e9 i togati coinvolti nello scandalo non sono mai stati sottoposti ad alcuna inchiesta atta ad accertarne le effettive responsabilit\u00e0.\nSuccessivamente fu emesso un ordine di carcerazione da parte del Tribunale di sorveglianza di Napoli. Dovettero intervenire Palazzo Madama e la Farnesina per fare valere lo \"status internazionale\" del senatore (Jannuzzi era componente del Consiglio d'Europa) e l'immunit\u00e0 assoluta dalla giurisdizione di cui godeva grazie a incarichi diplomatici. L'esecuzione della pena fu sospesa per due anni e l'ordine di carcerazione revocato.\nDue anni dopo (giugno 2004) Jannuzzi fu costretto a scontare la pena, trasformata in detenzione domiciliare dal tribunale di sorveglianza di Milano: il senatore poteva uscire di casa dalle 8 alle 19 per gli obblighi parlamentari; gli era vietato di lasciare l'Italia senza autorizzazione del giudice.\nLa possibilit\u00e0 che si aprissero per Jannuzzi le porte del carcere rimaneva reale poich\u00e9 \u00e8 prevista per legge al superamento del limite dei tre anni nel cumulo delle condanne penali.\nDi fronte alla prospettiva che un Senatore della Repubblica venisse recluso per un reato di opinione, il 16 febbraio 2005 il Presidente della repubblica Carlo Azeglio Ciampi firm\u00f2 un provvedimento di grazia a favore di Jannuzzi.\nNel 2006 Jannuzzi fu eletto nuovamente al Senato. La legislatura \u00e8 terminata nel 2008.\nIl Popolo della Libert\u00e0 non lo ha ricandidato alle successive elezioni e Jannuzzi \u00e8 tornato al lavoro di giornalista; tuttavia, per le opinioni espresse durante i due mandati parlamentari (2001-2008), il Senato ha continuato a riconoscergli la prerogativa dell'insindacabilit\u00e0, difendendolo dinanzi alla Corte costituzionale con il ricorso ad avvocati del libero foro.\nCampagne giornalistiche contro i giudici di Palermo.\nIl 29 ottobre 1991, sul Giornale di Napoli, commentando il progetto di Giovanni Falcone (allora Direttore generale degli affari penali al Ministero della Giustizia), per la creazione della superprocura, scriveva un articolo intitolato \u201cCosa Nostra uno e due\u201d, interamente dedicato a Falcone e a Gianni De Gennaro (a quel tempo candidato a dirigere la DIA). In quell'articolo scriveva, tra l'altro: \u201c\u00c8 una coppia la cui strategia, passati i primi momenti di ubriacatura per il pentitismo e i maxi-processi, \u00e8 approdata a pi\u00f9 completo fallimento: sono Falcone e De Gennaro i maggiori responsabili della debacle dello Stato di fronte alla Mafia [...] l'affare comincia a diventare pericoloso per noi tutti: da oggi, o da domani, quando si arrivasse a queste nomine, dovremo guardarci da due \u2018Cosa Nostra\u2019, quella che ha la cupola a Palermo e quella che sta per insediarsi a Roma. E sar\u00e0 prudente tenere a portata di mano il passaporto\u201d.\n\u00c8 autore del libro \"Il processo del secolo. Come e perch\u00e9 \u00e8 stato assolto Andreotti\", in cui ricostruisce la storia del processo di primo grado, con le polemiche politiche e il clamore mediatico suscitati, a Giulio Andreotti, conclusosi nel 1999 con l'assoluzione dello stesso.\n\u00c8 risultato oggetto di discussione nelle intercettazioni della Procura di Palermo, nei primi mesi del 2001. Il giornalista Marco Travaglio in un suo libro scrive che il boss Giuseppe Guttadauro, parlando nella propria abitazione con l'amico mafioso Salvatore Aragona, stava organizzando una campagna stampa a favore dei colleghi detenuti; quest'ultimo gli avrebbe segnalato Giuliano Ferrara e lo stesso Lino Jannuzzi che \u00abHa scritto un libro contro Caselli e un libro pure su Andreotti ed in \u00e8 in intimissimi rapporti con Dell'Utri\u00bb, al che Guttadauro avrebbe risposto \u00abJannuzzi buono \u00e8!\u00bb.\nCampagne giornalistiche contro i giudici di Milano.\nJannuzzi \u00e8 al centro di un caso nazionale da quando, sul numero del 20 dicembre 2001 (uscito in edicola il 13 dicembre) di Panorama comparve un suo articolo in cui descrisse un presunto complotto ai danni di Silvio Berlusconi. Il 14 dicembre la storia venne ripetuta in un suo articolo sul Giornale.\nJannuzzi sosteneva che nella settimana precedente ci fosse stato in un albergo di Lugano un summit segreto fra:\nL'incontro, stando alle parole di Jannuzzi, sarebbe stato finalizzato a definire delle strategie per arrestare Berlusconi. Nel numero successivo di Panorama Jannuzzi riconobbe parzialmente le smentite, dicendo che l'unica smentita attendibile era quella di Castresana ma scrisse che avrebbe dimostrato l'esistenza dell'incontro. Lo stesso direttore Carlo Rossella lo difender\u00e0 in un editoriale affermando che \u00abil problema esiste\u00bb. Rossella verr\u00e0 condannato a risarcire Ilda Boccassini per 12.000 euro. All'obbligo di pubblicare la sentenza relativa all'articolo di Jannuzzi su Panorama, il Cdr del giornale la fa accompagnare dal comunicato:\nBoccassini, Del Ponte e Paciotti citarono in giudizio Jannuzzi, la Mondadori (presieduta da Marina Berlusconi) e la Societ\u00e0 Europea di Edizioni, editrice del Giornale (di propriet\u00e0 di Paolo Berlusconi).\nLa Societ\u00e0 Europea di Edizione \u00e8 stata condannata a risarcimenti di oltre 100.000 euro e alla pubblicazione a proprie spese di smentite non solo sul Giornale stesso ma anche su altri quotidiani nazionali, mentre la Mondadori ed il direttore responsabile di Panorama sono stati condannati a risarcimenti di oltre 250.000 euro."}
{"id": "273662", "revid": "248632", "url": "https://it.wikipedia.org/wiki?curid=273662", "title": "Organismo", "text": ""}
{"id": "273670", "revid": "7336", "url": "https://it.wikipedia.org/wiki?curid=273670", "title": "Saprofiti", "text": ""}
{"id": "273683", "revid": "11684", "url": "https://it.wikipedia.org/wiki?curid=273683", "title": "Gigawattora", "text": ""}
{"id": "273686", "revid": "10369", "url": "https://it.wikipedia.org/wiki?curid=273686", "title": "Procedura penale", "text": ""}
{"id": "273689", "revid": "7336", "url": "https://it.wikipedia.org/wiki?curid=273689", "title": "Ciclo alimentare", "text": ""}
{"id": "273692", "revid": "7336", "url": "https://it.wikipedia.org/wiki?curid=273692", "title": "Materia organica", "text": ""}
{"id": "273700", "revid": "124465436", "url": "https://it.wikipedia.org/wiki?curid=273700", "title": "Caolino", "text": "Il caolino \u00e8 una roccia clastica o detritica coerente costituita prevalentemente da caolinite, un minerale silicatico delle argille. Il caolino ha un aspetto terroso e piuttosto tenero ed \u00e8 prodotto dall'azione dell'acqua meteorica sul feldspato.\nDescrizione.\n\u00c8 solitamente bianco o grigiastro, anche se talvolta assume colorazioni arancio o rossicce per la presenza di ossidi di ferro. Per il suo colore, e in virt\u00f9 del suo basso costo, la sua polvere bianca viene largamente usata in numerosi processi produttivi.\nUtilizzi.\nNell'industria cartaria viene utilizzato sia come materiale inerte per riempire gli interstizi creatisi tra le singole fibre corte e lunghe della cellulosa durante la fase di miscelazione, contribuendo a dare brillantezza e uniformit\u00e0 alla carta, sia soprattutto nella patinatura dove \u00e8 in effetti il componente fondamentale per una buona resa di stampa. \n\u00c8 uno dei principali tipi di cariche utilizzate nella composizione della patina; viene miscelato con i lattici che fungono da vettore e fissato alle fibre della cellulosa per mezzo di appositi agenti leganti..\nLa scoperta del primo giacimento europeo nel 1709 da parte dell'alchimista Johann Friedrich B\u00f6ttger rese possibile la formulazione della ricetta per la porcellana.\nIl caolino viene utilizzato inoltre:\nEtimologia.\nLa parola caolino deriva dal cinese Gaoling \u9ad8\u5cad e significa \"colline alte\", con riferimento alla regione presso Jingdezhen, nella provincia cinese di Jiangxi, che, gi\u00e0 sotto la Dinastia Tang (618 -907 d.C.) era invasa da forni per la ceramica. Oltre che in Cina, altri importanti giacimenti si trovano in Giappone, Gran Bretagna, Germania, Rep. Ceca, Francia e Russia.\nSaggi di riconoscimento.\n\u00c8 possibile riconoscere il caolino col metodo della fusione alcalina. \nSi prende un campione di caolino in polvere e lo si mescola in rapporto 1:1 con bisolfato di potassio in forma solida; si fa quindi riscaldare la miscela solida su fiamma con l'ausilio di un coccio termoresistente fino a fusione (le due sostanze hanno un punto di fusione molto differente; con l'ausilio di una spatola da laboratorio si mescola la fase solida di caolino altofondente con la fase liquida di KHSO4 bassofondente per velocizzare ed ottimizzare il processo). \nUna volta fatta raffreddare la miscela si riprende con HCl diluito e si filtra il tutto. Il saggio va eseguito sul filtrato a cui si aggiunge una soluzione acquosa a base di NH4Cl in ambiente neutralizzato con NH4OH; se compare un precipitato bianco gelatinoso di Al(OH)3 il test \u00e8 positivo."}
{"id": "273703", "revid": "729019", "url": "https://it.wikipedia.org/wiki?curid=273703", "title": "Banda laterale", "text": "Nelle radiocomunicazioni, una banda laterale \u00e8 una banda di frequenze pi\u00f9 alta o pi\u00f9 bassa rispetto alla frequenza portante, contenente un'energia risultante dal processo di modulazione. Nonostante tutte le modulazioni abbiano bande laterali per definizione, esse sono pi\u00f9 discusse e rilevanti in modulazione di ampiezza.\nLa modulazione in ampiezza di un'onda portante \u00e8 caratterizzata normalmente da due bande laterali. Le frequenze al di sopra della frequenza portante costituiscono la \"banda laterale superiore\" (upper sideband - \"USB\") mentre le frequenze al di sotto della portante costituiscono la \"banda laterale inferiore\" (lower sideband - \"LSB\"). Nelle normali trasmissioni AM sono presenti la portante ed entrambe le bande laterali, mentre se non \u00e8 presente la portante viene definita \"banda laterale doppia\".\nUna trasmissione nella quale rimangono una intera banda laterale e parte dell'altra, \u00e8 chiamata trasmissione in \"banda laterale residua\", usata soprattutto nella diffusione televisiva, che altrimenti occuperebbe un'eccessiva larghezza di banda. Una trasmissione nella quale \u00e8 trasmessa una sola banda laterale \u00e8 chiamata modulazione a banda laterale singola (\"Single-sideband\" - \"SSB\"). La SSB \u00e8 usata soprattutto nelle frequenze inferiori ai 30 MHz, dai radioamatori e nelle comunicazioni navali, aeree, militari e diplomatiche.\nNella SSB la portante \u00e8 soppressa e ci\u00f2 riduce significativamente la quantit\u00e0 di potenza elettrica usata (circa il 70% rispetto alla AM), ma lasciando comunque inalterata tutta l'informazione trasmessa nella banda audio. \nLa ricezione della SSB avviene in modo simile alla AM, ma si deve reintrodurre nel ricevitore la portante soppressa nel trasmettitore, con un circuito chiamato BFO per questa ragione un ricevitore AM convenzionale non \u00e8 in grado di demodulare correttamente un segnale in banda laterale a portante soppressa.\nL'estensione delle bande laterali stabilisce l'ampiezza del canale radio utilizzato. Se due emissioni sono troppo vicine rispetto a questa ampiezza, si crea una interferenza tra di esse. Per questo motivo il segnale audio modulante \u00e8 in genere filtrato prima del processo di modulazione, in modo da lasciar passare le sole frequenze comprese tra 300 e 3000 Hz (tipicamente). In questo modo una emissione SSB occupa una banda passante di 2,7 kHz, contro i 6 kHz di una emissione AM equivalente."}
