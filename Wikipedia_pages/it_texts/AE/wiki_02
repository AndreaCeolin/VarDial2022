{"id": "266233", "revid": "399", "url": "https://it.wikipedia.org/wiki?curid=266233", "title": "Vita di Pi", "text": "Vita di Pi (\"Life of Pi\") \u00e8 un romanzo dello scrittore canadese Yann Martel. Il protagonista, Piscine Molitor Patel, \u00e8 un ragazzo di Pondicherry, in India, che inizia ad esplorare i problemi della religione ad un'et\u00e0 precoce e sopravvive come naufrago nell'Oceano Pacifico per 227 giorni.\nIl romanzo ha vinto il prestigioso Booker Prize nel 2002. \u00c8 stato anche scelto per il concorso \"Canada Reads\" di CBC Radio nel 2003, dove fu sostenuto dalla scrittrice Nancy Lee. Anche la sua traduzione in lingua francese, \"L'Histoire de Pi\", fu scelta nella versione francese della gara, \"Le combat des livres\".\nTrama.\nPiscine Molitor Patel \u00e8 un ragazzo indiano che viene preso in giro a causa del suo nome, fino a quando decide di abbreviarlo in Pi. I suoi genitori gli hanno dato questo nome perch\u00e9 l'amico pi\u00f9 caro del padre, esperto nuotatore e considerato come uno zio dal ragazzo, suggerisce di chiamare il piccolo con lo stesso nome della piscina pubblica di Parigi, a suo avviso la migliore piscina delle molte in cui abbia nuotato. Pi \u00e8 attratto dalle religioni al punto da iniziare a professarne tre insieme. Suo padre gestisce uno zoo ma, a causa dell'instabile situazione politica ed economica dell'India negli anni Settanta, decide di emigrare con la famiglia in Canada per rifarsi una vita, dopo aver venduto tutti gli animali. La famiglia salpa insieme ad alcune bestie destinate agli zoo canadesi, ma, durante il viaggio, la nave affonda, causando la morte dei familiari di Pi (i genitori e il fratello) e di quasi tutti gli animali. Soltanto Pi e quattro animali (una zebra, un orango, una iena ed una tigre del Bengala di nome Richard Parker) riescono a salvarsi raggiungendo una scialuppa di salvataggio.\nLa scialuppa vaga nell'oceano per diversi giorni e Pi assiste terrorizzato all'uccisione della zebra e dell'orango da parte della iena e alla morte di quest'ultima per mano di Richard Parker. Rimasto solo con la tigre, Pi medita di ucciderla per timore di essere ammazzato a sua volta. Intanto sulla scialuppa trova un kit di sopravvivenza per i naufraghi: dei distillatori d'acqua marina, delle scorte di cibo e acqua, degli attrezzi per la pesca, giubbotti di salvataggio e altri oggetti con cui costruisce una zattera che lega alla scialuppa per stare a distanza dalla tigre. Col passare dei giorni, decide di addestrarla dimostrandosi autoritario per farsi ubbidire e per stabilire gli spazi sulla scialuppa, ma anche amichevole e generoso per aiutarla a sopravvivere.\nPi imparer\u00e0 a pescare e uccidere e a combattere contro le avversit\u00e0. Pur temendo spesso di morire e consapevole di essere in balia del fato, la speranza di sopravvivenza, la fede in Dio e la condivisione degli oggetti e degli spazi con Richard Parker lo motiveranno facendolo diventare comunque un uomo pi\u00f9 risoluto e sicuro. Si affezioner\u00e0 ad alcuni animali marini e rester\u00e0 ammirato dai delfini, dalle balene e dagli squali. Non mancheranno gli scontri psicologici con la tigre e imprevisti come tempeste o periodi torridi, cui conseguir\u00e0 malessere fisico, mentale e morale. Durante il viaggio incrocer\u00e0 una nave petroliera ma non riuscir\u00e0 a segnalare la propria presenza e verr\u00e0 abbandonato.\nA causa degli stenti, Pi perder\u00e0 la vista per alcuni giorni, durante i quali far\u00e0 un incontro con un altro naufrago, ma Richard Parker lo uccider\u00e0 per sbranarlo. Pi e la tigre approderanno su un'isola deserta popolata solo da suricati. Ma poi scoprir\u00e0 che l'isola non \u00e8 altro che un agglomerato di alghe corrosive e letali, di conseguenza la abbandoner\u00e0. Alla fine, dopo 227 giorni di naufragio, approder\u00e0 in Messico dove Richard Parker, con il quale ha costruito un rapporto speciale, fuggir\u00e0 in una foresta abbandonandolo.\nIn ospedale, davanti a due dipendenti del Dipartimento Marittimo del Ministero dei Trasporti giapponese, trarr\u00e0 le conclusioni morali e religiose della sua peregrinazione e davanti alla loro incredulit\u00e0, gli proporr\u00e0 un altro racconto, pi\u00f9 semplice e senza animali, invitandoli a scegliere: i due intervistatori opteranno per la storia con Richard Parker. Il libro \u00e8 diviso in tre parti, ma possiede pure una struttura unitaria. La prima parte \u00e8 composta dalle elucubrazioni di un ragazzo sulla spiritualit\u00e0 e la vita in India. La seconda (che comprende la maggior parte del testo) \u00e8 la fusione del ricordo dettagliato e realistico della sopravvivenza e di una fantastica allegoria, in uno stile medioevale.\nL'ultima, dove Pi viene salvato e la verit\u00e0 della sua intera esperienza \u00e8 messa in dubbio, penetra pi\u00f9 a fondo nell'analisi della duplice sete per la sopravvivenza e per la fede. L'ultima parte offre anche veramente al lettore la possibilit\u00e0 di scegliere la versione della storia che preferisce. Pi mostra due modi di guardare la stessa realt\u00e0 e scegliere la storia \"migliore\" richiede un atto di fede. Ci sono tre importanti religioni d'interesse in questa storia: l'induismo, l'Islam ed il Cristianesimo, rappresentate da Pi Patel. Anche il concetto filosofico di ateismo \u00e8 raffigurato dal signor Kumar.\n\"Max e os Felinos\" di Moacyr Scliar.\nNella prefazione del libro, Martel menziona lo scrittore brasiliano Moacyr Scliar, dicendo:\n\"Max e os Felinos\" di Scliar (\"Max e i gatti\", in Italia noto col titolo \"Piccola guida per naufraghi con giaguaro e senza sestante\"), pubblicato nel 1981, \u00e8 la storia di un rifugiato tedesco che deve attraversare l'Oceano Atlantico dividendo la barca con un giaguaro. Martel dice di non aver letto il libro di Scliar, ma di averne letto una recensione molti anni prima di scrivere \"Life of Pi\". Quando fu assegnato il premio a Martel nel 2002, Scliar disse di essere perplesso del fatto che Martel \"avesse usato l'idea senza consultarlo n\u00e9 informarlo\", e di star consultando i suoi avvocati sul problema. Nel 2005, in ogni caso, non si \u00e8 fatta menzione di nessun processo per plagio sui giornali."}
{"id": "266234", "revid": "29035", "url": "https://it.wikipedia.org/wiki?curid=266234", "title": "Life of Pi", "text": ""}
{"id": "266243", "revid": "115997154", "url": "https://it.wikipedia.org/wiki?curid=266243", "title": "Aman (Terra di Mezzo)", "text": "Aman \u00e8 un continente di Arda, l'universo immaginario creato dallo scrittore inglese J. R. R. Tolkien. \u00c8 situato a ovest della Terra di Mezzo e ospita il Reame Beato, Valinor, dimora dei Valar. Su di esso si svolgono alcuni dei capitoli de \"Il Silmarillion\" e talvolta viene menzionato ne \"Il Signore degli Anelli\".\nGeografia.\nAman \u00e8 circondato a ovest dall'oceano Ekkaia e a est dal grande mare Belegaer. La costa orientale \u00e8 percorsa dall'estremo sud all'estremo nord dalla catena montuosa dei Monti Pel\u00f3ri, eretti per difendere Valinor, oltre ad essere divisa al centro dalle larghe sponde della Baia di Eldamar, che accoglie al suo interno l'Isola Solitaria di Tol Eress\u00eba.\nMolte citt\u00e0 sono state edificate su Aman. Tra queste, Valmar \u00e8 la capitale di Valinor nella quale risiedono la maggior parte dei Vanyar e dei Maiar. Tirion, la principale residenza dei Noldor in Aman, si trova tra la costa orientale e i Monti Pel\u00f3ri, al margine orientale dello stretto passo di Calacirya, mentre i Teleri vivono in Alqualond\u00eb, sulla costa del mare poco pi\u00f9 a nord, nell'Eldamar settentrionale.\nStoria.\nIl continente di Aman \u00e8 il luogo dove i Valar si trasferirono in seguito alla distruzione della loro prima dimora sul lago di Almaren della Terra di Mezzo - distruzione avvenuta ad opera di Melkor - e dove fondarono il reame di Valinor. In seguito, per difendere quest'ultimo, ornarono il continente con la grande catena montuosa dei Pel\u00f3ri nella sua parte orientale e con alcune isole, le Isole Incantate, chiamate cos\u00ec per il fatto che chiunque vi avesse messo piede sarebbe immediatamente caduto in un sonno incantato ed eterno.\nIl primo che riusc\u00ec a superare le Isole Incantate fu E\u00e4rendil, che giunse ad Aman per cercare aiuto contro Melkor. In risposta a questa richiesta i Valar scesero in guerra e successivamente rimossero le Isole Incantate. Pare che dopo E\u00e4rendil, tra gli Uomini il solo Tuor, il padre di E\u00e4rendil, fu ammesso ad Aman (insieme alla sua sposa Idril).\nPer riconoscenza verso alcuni uomini valorosi, gli Edain, i Valar fecero sorgere dal mare l'isola di N\u00famenor, e dettero il nome di Dunedain, o \"uomini dell'ovest\", agli abitanti. Pi\u00f9 tardi, tuttavia, ormai corrotti e istigati da Sauron, alcuni N\u00famen\u00f3reani cercano di forzare il divieto di accedere ad Aman, in cerca dell'immortalit\u00e0 e vennero perci\u00f2 puniti da Il\u00favatar, che ne affond\u00f2 la flotta e distrusse l'isola di N\u00famenor.\nIn seguito alla distruzione di N\u00famenor, Il\u00favatar rimosse Aman da Arda, ponendolo in una dimensione diversa, e modific\u00f2 la forma del mondo, trasformandolo da piatto a rotondo. Lasci\u00f2 per\u00f2 un percorso (la Strada Diritta) per permettere agli Elfi che lo volessero di arrivare a Valinor. Questo luogo era proibito ai mortali, ma alcuni vi furono ammessi. Tra le creature passate per quella via, Frodo Baggins, Bilbo Baggins e, successivamente, Samvise Gamgee, ossia i Portatori dell'Anello ancora in vita, nonch\u00e9 Gimli e Legolas."}
{"id": "266245", "revid": "547992", "url": "https://it.wikipedia.org/wiki?curid=266245", "title": "Governo Fortis II", "text": "Il Governo Fortis II \u00e8 stato in carica dal 24 dicembre 1905 all'8 febbraio 1906 per un totale di 46 giorni, ovvero 1 mese e 15 giorni. Il governo non super\u00f2 la prima prova della fiducia con 188 voti a favore contro 288 e cadde di conseguenza. "}
{"id": "266247", "revid": "121478403", "url": "https://it.wikipedia.org/wiki?curid=266247", "title": "Governo Fortis I", "text": "Il Governo Fortis I \u00e8 stato in carica dal 28 marzo al 24 dicembre 1905 per un totale di 271 giorni, ovvero 8 mesi e 26 giorni. Il governo cadde in seguito al respingimento di un decreto di materia estera sui rapporti con la Spagna con 293 voti contrari e 145 a favore."}
{"id": "266248", "revid": "124457471", "url": "https://it.wikipedia.org/wiki?curid=266248", "title": "Arnor", "text": "Arnor \u00e8 un regno di Arda, l'universo immaginario fantasy creato dallo scrittore inglese J. R. R. Tolkien. Il nome deriva dalla lingua Sindarin ed essere composta da \"Ara-\" (reale) e \"-ndor\" (terra, regione): \"Terra del Re\". Comprendeva buona parte dell'Eriador e confinava con i territori elfici del Lindon e di Gran Burrone, nonch\u00e9 con le citt\u00e0 dei Nani negli Ered Luin e a sud, seguendo il fiume Inondagrigio, con il regno di Gondor.\nVi sono vari riferimenti ad Arnor nelle opere di Tolkien raccolte e pubblicate dal figlio, se ne parla nei \"Racconti perduti\" e nei \"Racconti ritrovati\" nonch\u00e9 in altre raccolte disponibili solo in lingua inglese.\nPremesse alla fondazione.\nDurante la Seconda Era N\u00famenor, un'isola donata dai Valar agli Edain come ricompensa per l'aiuto determinante durante le guerre contro Morgoth, posta fra la Terra di Mezzo e Valinor, fu sommersa per punizione, avendo i suoi abitanti (i \"N\u00famen\u00f3reani\") tentato di invadere Valinor stessa (come narrato molto approfonditamente nell\"Akallab\u00eath\"). I superstiti tra i d\u00f9nedain detti i \"fedeli (\"quasi tutti uomini del partito di Amandil ed Elendil che a N\u00famenor rimasero fedeli alle antiche tradizioni, negli ultimi decenni del regno di Ar-Pharazon) formarono dei nuovi regni detti \"in esilio\" nella Terra di Mezzo; di questi Arnor fu il primo \"Regno in Esilio\" degli Uomini nella Terza Era, mentre il secondo fu Gondor, al Sud.\nIl Regno N\u00famen\u00f3reano del Nord.\nArnor venne fondato da Elendil negli anni successivi all'inabissamento di N\u00famenor, e popolato con i D\u00fanedain superstiti dell'Akallab\u00eath; numerosi numenoreani abitavano gi\u00e0 da secoli nella regione, immigrati dalle colonie lungo le coste del Minhiriath (la maggiore delle quali era Vinyalond\u00eb, nota pi\u00f9 tardi come Lond Daer), cos\u00ec come una grande quantit\u00e0 di uomini di origine locale, assimilati alla cultura n\u00famen\u00f3reana, i quali costituivano la maggioranza della popolazione.\nNei primi tempi il regno mantenne saldi i suoi legami con l'altro Regno in Esilio, Gondor, anch'esso nato come conseguenza della fine di N\u00famenor, affidato a Meneldil figlio di An\u00e1rion dallo zio Isildur poco prima di partire per il Nord e morire nell'imboscata dei Campi Iridati.\nArnor prosper\u00f2 durante i primi secoli della Terza Era, espandendosi verso sud e verso ovest, fino al Lindon e al Gwathl\u00f3; i D\u00fanedain, dal nucleo originario intorno ad Ann\u00faminas e al lago Nenuial, si moltiplicarono e colonizzarono le vaste regioni del Minhiriath e dell'Arthedain e le colline e le brughiere tra il Mitheithel e il Bruinen, fondando numerose citt\u00e0 ed insediamenti. Oltre ai N\u00famen\u00f3reani sopravvissuti all'Akallab\u00eath, ad Arnor risiedevano storicamente consistenti gruppi di uomini locali, imparentati comunque coi numenoreani in quanto discendenti degli Edain della Prima Era (in particolare da quelli della Casa di Hador che mai avevano attraversato gli Ered Luin o che successivamente erano ritornati indietro) e di popoli a loro affini; col trascorrere dei secoli, i D\u00fanedain si mescolarono con gli eriadoriani indigeni, fino a divenire un unico popolo indistinguibile.\nLe citt\u00e0 principali erano Ann\u00faminas, sulle rive del lago Nenuial che fu la prima capitale, che poi venne spostata a Fornost, detta \"Roccanorda\" nelle colline dell'Arthedain; vi erano Brea nelle colline del Nord, Tharbad sulle rive del Gwathl\u00f3.\nRe di Arnor.\nI re dimorarono prima nella citt\u00e0 di Ann\u00faminas e successivamente a Fornost. Arnor era alleato con il regno n\u00famen\u00f3reano meridionale (nonostante successivamente crebbero discordie), chiamato Gondor, ed i re dei due reami discendevano da un'unica nobile famiglia, che nella Seconda Era fu quella dei Signori di And\u00fani\u00eb nell'isola di N\u00famenor. Primo Re di Arnor fu infatti Elendil l'Alto, figlio di Amandil, ultimo Sire di And\u00fani\u00eb. Elendil affid\u00f2 il regno di Gondor ai propri figli Isildur ed An\u00e1rion.\nAlla fine della Seconda Era ebbe luogo la grande guerra dell'Ultima Alleanza di Uomini ed Elfi contro Sauron, il quale venne sconfitto dacch\u00e9 Isildur gli tagli\u00f2 dito ed Anello con Narsil, la spada del padre. Nella battaglia tuttavia perirono sia Elendil che An\u00e1rion. Isildur quindi istru\u00ec Meneldil, figlio del fratello defunto, e lo fece Re di Gondor. Nell'anno 2 T.E. Isildur intraprese il suo viaggio di ritorno al nord, ma sub\u00ec un'imboscata degli Orchi, che uccisero lui ed i suoi tre figli maggiori. Re di Arnor divenne quindi Valandil, quartogenito di Isildur, che, ancor giovane, era rimasto al sicuro a Gran Burrone durante la guerra e le vicende immediatamente successive.\nQuesti furono i re che si succedettero nel Reame Unito di Arnor, detti Alti Re di Arnor o Re del Reame Unito. Le date indicate si riferiscono alla durata del loro regno.\nLo smembramento del regno.\nDopo la morte dell'Alto Re E\u00e4rendur i tre figli Amlaith, Aldarion e Thorondur, che rivendicavano il trono, si accordarono e divisero il regno in tre stati distinti: Amlaith di Fornost, il primogenito, ebbe l'Arthedain, il nucleo originario di Arnor comprendente le regioni del Nord da Forochel fino alla foce del Baranduin; Thorondur il Magnifico, secondogenito e tuttavia il pi\u00f9 capace ed abile dei tre, si prese i territori del sud composti da collinette, brughiere e dalle vaste praterie del Minhiriath fino al mare, ascendendo al trono del Cardolan; per ultimo, il terzogenito principe Aldarion si insedi\u00f2 nella citt\u00e0 fortificata di Cameth Brin e divenne Re del Rhudaur, il regno pi\u00f9 piccolo e instabile dei tre secessionisti, composto dai territori pi\u00f9 impervi e selvaggi del fu Arnor, mai sottomessi e colonizzati completamente dai D\u00fanedain.\nLa Casa di Isildur, inizialmente prospera in tutti e tre i regni, ben presto declin\u00f2 rapidamente nel Rhudaur e pi\u00f9 tardi anche nel Cardolan; quando negli altri due regni ogni discendente di Isildur non fu pi\u00f9 sul trono, re Argeleb I dell'Arthedain, dove la linea si mantenne sempre ininterrotta e il potere reale saldo, reclam\u00f2 la signoria su tutto l'Arnor; in virt\u00f9 di ci\u00f2, i suoi discendenti anteposero la radice 'ar(a)' nel loro nome.\nLa minaccia di Angmar fu il colpo di grazia al traballante potere degli Uomini dell'Ovest nell'Eriador, gi\u00e0 provato dalle tre secessioni, dalle guerre fratricide e dalla Grande Epidemia. Il primo regno a cadere sotto Angmar fu il Rhudaur, seguito poco dopo dal Cardolan, il cui ultimo principe d\u00fanadan, non appartenente alla Casa di Isildur, tent\u00f2 una ormai inutile federazione con l'Arthedain nelle prime fasi dell'invasione agmariana. Il Re Stregone di Angmar sconfisse poi Arvedui dell'Arthedain, e gli ultimi D\u00fanedain di tale regno non ricostruirono lo Stato e le istituzioni feudali dopo la guerra. La distruzione della capitale Fornost caus\u00f2 la fine formale del potere politico dei N\u00famen\u00f3reani al Nord, che devolvettero nei Raminghi del Nord.\nArthedain.\nEsso \u00e8 uno dei tre regni sorti dalle scissione del regno di Arnor, insieme al Cardolan e al Rhudaur.\nLa capitale dell'ex regno del Nord si trovava nell'Arthedain: in origine era Ann\u00faminas, sul lago Nenuial, ma poi venne spostata a Fornost Erain, anch'essa comunque caduta in rovina come la maggior parte delle roccaforti nordiche.\nL'Arthedain si estendeva dagli Ered Lindon fino al Baranduin, che fungeva da confine meridionale.\nComprendeva anche quelli che in seguito sarebbero divenuti i territori della Contea e, a periodi alterni, la grande fortezza di Colle Vento.\nAl nord si affacciava sulla Baia di Forochel, e a sud per una breve linea di costa sul Grande Mare Belegaer.\nEra composto da verdi praterie e campi coltivati, nonch\u00e9 da colline e vigne; nel Nord, verso Fornost, vi si stendevano vaste brughiere, e nell'estremo settentrione vi erano anche i ghiacci.\nCome in tutte le regioni di Arnor, la gente di questa terra fu sempre oppressa da innumerevoli pericoli provenienti da nord, tra i quali Orchi, troll e Spettri dei Tumuli, senza dimenticare il terribile Re Stregone di Angmar, che pi\u00f9 avanti nel tempo si riveler\u00e0 il Signore dei Nazg\u00fbl.\nL'Arthedain fu sicuramente il pi\u00f9 potente e maestoso dei tre regni, e infatti vi rimase intatta la linea di Isildur, che si estinse invece pochi secoli dopo nel Cardolan e nel Rhudaur.\nVi furono quindici re nell'Arthedain dopo la scissione dell'Arnor: il primo fu Amlaith di Fornost, primogenito di E\u00e4rendur, che si spart\u00ec il regno con i fratelli minori Thorondur e Aldarion.\nVi furono molte lotte tra i tre regni: la disputa principale riguardava la fortezza di Amon S\u00fbl, sede di un Palant\u00edr e per questo molto ambita. Ma il pericolo principale per l'Arthedain veniva dalle terre oltre gli Erenbrulli: intorno al 1330 il Re Stregone di Angmar, signore dei Nazg\u00fbl, lanci\u00f2 la guerra contro i D\u00fanedain. Quando re Argeleb, estintasi la Casa di Isildur negli altri due reami, si proclam\u00f2 signore di tutto Arnor, il Rhudaur si oppose: questo perch\u00e9 vi comandava un segreto alleato di Angmar; ma quando l'Arthedain invase il Rhudaur, il Re Stregone di Angmar giunse dal nord e uccise il re. Il figlio di questi, Arveleg, tenne la frontiera lungo le Colline Vento con l'aiuto del Cardolan e degli Elfi, ma nel 1409 il Re Stregone espugn\u00f2 Amon S\u00fbl e invase il Cardolan.\nIn seguito ci fu un periodo di tregua in cui gli Elfi attaccarono la fortezza di Angmar Carn D\u00fbm. Nel 1940, per\u00f2, il Re Stregone invase l'Arthedain e prese Fornost mentre i D\u00fanedain si ritirarono oltre il Lh\u00fbn. In seguito Arvedui, l'ultimo re, mor\u00ec in mare e con lui fin\u00ec il regno dell'Arthedain. Gondor intervenne ma arriv\u00f2 troppo tardi per salvare il nord: il re E\u00e4rnur, figlio di E\u00e4rnil, sconfisse l'esercito di Angmar, forte di centomila uomini; il Re Stregone si ritir\u00f2 verso nord ma alle sue spalle arrivarono gli Elfi dell'Eriador e di L\u00f3rien comandati da Glorfindel. Allora la disfatta di Angmar fu completa e il Re Stregone, furioso, si scagli\u00f2 su E\u00e4rnur, il cui cavallo fugg\u00ec per il terrore, trascinandolo via. Il Re Stregone rise ma l'arrivo di Glorfindel lo fece fuggire nell'ombra. Solo dopo si cap\u00ec che era il Re Stregone di Angmar.\nDi tutte le tre regioni, l'Arthedain \u00e8 quello che mantenne pi\u00f9 intatti usi, costumi e manufatti della terra di N\u00famenor, i cui originari abitanti, i D\u00fanedain, raggiunsero la Terra di Mezzo dopo la scomparsa del loro regno nat\u00eco.\nNell'Arthedain inoltre, anche dopo la caduta del regno, i Dunedain rimasero la maggioranza della popolazione.\nCardolan.\nVenne creata, assieme alle altre due regioni di questo regno (l'Arthedain e il Rhudaur) dopo la morte del decimo re di Arnor, E\u00e4rendur, i cui figli si spartirono in questo modo il territorio.\nAl secondogenito tocc\u00f2 appunto il territorio del Cardolan, del quale divenne il primo re; lo stato comprendeva la regione del Minhiriath e il territorio che andava dagli Emyn Vorn fino alla Grande Via Est.\nSebbene il sovrano scelse di insediarsi nella cittadella di Minas Girithlin, la capitale del regno non fu mai stabile; in seguito anche Minas Malloth ospit\u00e0 la corte reale.\nLa citt\u00e0 di Tharbad inoltre fu il maggior centro di commerci e crocevia di tutto l'Eriador.\nSituato nella parte pi\u00f9 a sud del vecchio reame, il Cardolan divenne alleato dell'Arthedain durante la guerra contro Angmar e il suo potente e malvagio sovrano, il Re Stregone.\nNel Cardolan i Dunedain costituivano la maggioranza della popolazione (anche se in realt\u00e0 i D\u00fanedain del Cardolan erano per lo pi\u00f9 di discendenza mista n\u00famen\u00f3reana e cardolaniana, essendo gli indigeni del Cardolan affini ai numenoreani stessi, in quanto discendenti di quelli della Casa di Hador che mai avevano varcato gli Ered Luin o che ne erano ritornati indietro), cos\u00ec come nell'Arthedain,e vi sorgevano numerose roccaforti e citt\u00e0 fortificate.\nIl regno raggiunse l'apice della propria ricchezza intorno al dodicesimo secolo della Terza Era, quando fu introdotta la pastorizia di ovini in larga scala, usanza che peraltro si \u00e8 mantenuta in quei territori anche molti secoli dopo la caduta del regno. Sotto i re della Casa di Isildur nel dodicesimo secolo, Tharbad prosperer\u00e0 come centro di scambi commerciali e di artigianato.\nIn questi anni il Cardolan annetter\u00e0 anche parte delle regioni meridionali di Rhudaur. Successivamente il regno decadr\u00e0 rapidamente fino alla frammentazione del potere regio e alla scomparsa dei N\u00famen\u00f3reani di quelle regioni.\nLa Casa di Isildur vi si mantenne salda per oltre 450 anni dopo la scissione. Nel 1332, dopo la morte dell'ultimo della Casa di Isildur, il nuovo Re del Cardolan accett\u00f2 la federazione di ci\u00f2 che restava del reame con l'Arthedain, pur mantenendo il titolo formale di Principe del Cardolan.\nLa maggior parte del territorio del Cardolan venne distrutto durante le guerre con il Rhudaur e Angmar, e i suoi abitanti vennero decimati dalla Grande Peste, rendendo il Cardolan un territorio scarsamente popolato e facendo cadere in rovina le citt\u00e0 dei D\u00fanedain; La regione ne risult\u00f2 quasi del tutto spopolata, tranne che per alcuni villaggi D\u00fanedain sulle coste del mare.\nDopo la scomparsa dell'Arthedain, numerose creature malefiche giunsero nel Cardolan da Angmar e dal Rhudaur, diffondendo la loro malvagit\u00e0 e corrompendo le anime di alcuni abitanti; gli Spettri dei Tumuli, per esempio, erano potenti esseri n\u00e9 morti n\u00e9 vivi, un tempo nobili D\u00fanedain di queste terre, che divennero spettri malvagi al servizio del Re Stregone, pur restando legati ai loro vecchi luoghi di sepoltura (i cosiddetti Tumulilande).\nPare che quello incontrato dagli Hobbit durante il loro viaggio verso Brea fosse lo spirito di uno degli ultimi nobili D\u00fanedain del Cardolan, forse di re Minalcar stesso.\nRhudaur.\n\u00c8 uno dei tre regni a sorgere dalla scissione del reame di Arnor, insieme all'Arthedain e Cardolan, precisamente il territorio assegnato al principe Aldarion, terzogenito di E\u00e4rendur, che divenne appunto il primo re del Rhudaur.\nIl nome Rhudaur viene dalla lingua Sindarin, e significa \"foreste orientali\", poich\u00e9 il Rhudaur era il pi\u00f9 orientale dei tre regni nell'Eriador. La parola significa anche \"foresta oscura, \"ed \u00e8 probabilmente con tale significato che la regione divenne nota dopo l'estinzione della Casa di Isildur. Si estendeva dalle Colline Vento e dagli Erenbrulli fino al fiume Bruinen. Confinava con il Cardolan lungo la Grande Via Est, e con l'Arthedain lungo la linea delle Colline Vento.\nLa capitale del regno fu la citt\u00e0 fortificata di Cameth Brin, situata sul fiume Mitheithel.\nAnche la terra tra i fiumi Mitheitel e Bruinen era considerata parte del Rhudaur. Veniva chiamata \"l'Angolo\", e fu l\u00ec che i primi Hobbit Sturoi si stabilirono nell'Eriador, intorno al 1150 della Terza Era. Tuttavia, a causa della crescente ostilit\u00e0 di Angmar, gli Sturoi abbandonarono la regione intorno al 1356 T.E., alcuni spostandosi ad ovest nella Contea, e altri tornando indietro nelle Terre Selvagge.\nI D\u00fanedain del Rhudaur erano sempre stati una piccolissima minoranza della popolazione, ed anche gli altri uomini indigeni che abitavano nel regno (che a differenza degli eriadoriani indigeni dell'Arthedain e del Cardolan, non erano parenti dei numenoreani) furono sempre insofferenti verso il governo di Ann\u00faminas. Fin dalla nascita, il Rhudaur fu ostile agli altri due stati successori di Arnor, ed ebbe un'aspra contesa con l'Arthedain per la torre di Amon S\u00fbl e il \"palant\u00edr\" in essa custodito.\nSub\u00ec anche una devastante invasione da parte del Cardolan, dalla quale il Rhudaur usc\u00ec in crisi profonda e nettamente impoverito.\nLa Casa di Isildur ebbe sempre un potere traballante e contestato, oltre che dai nemici esterni, anche dalle potenti famiglie nobili del regno stesso, potere che si dissolse quasi completamente dopo pochissimi secoli.\nFu infatti il primo dei tre regni nei quali la casata prima perse il potere e poi si estinse, anche se non \u00e8 noto se ci\u00f2 avvenne per la mancanza di eredi o, come \u00e8 pi\u00f9 probabile, a causa di congiure interne.\nNegli anni, i pi\u00f9 numerosi uomini delle colline iniziarono a dominare sui D\u00fanedain del Rhudaur: questi vennero uccisi o scacciati nel Cardolan o ne'Arthedain. Nel frattempo i N\u00famen\u00f3reani avevano quasi completamente abbandonato la regione, cos\u00ec come molti degli altri abitanti. Nel 1356 T.E. gli Uomini delle Colline uccisero in battaglia l'Alto Re Argeleb dell'Arthedain; gli Sturoi (temendo Angmar) scapparono a sud nel Dunland, o ad est, oltre le montagne, nella Valle dell'Anduin. Angmar annesse il regno nel 1409 T.E.\nLa Grande Epidemia del 1636 T.E. devast\u00f2 l'Eriador. Questo fren\u00f2 l'avanzata di Angmar per 300 anni, dato che n\u00e9 il Rhudaur n\u00e9 Angmar furono risparmiati. Ma il colpo pi\u00f9 violento fu sferrato nel 1975 T.E. l'Arthedain e il Cardolan erano stati sconfitti l'anno precedente dagli eserciti uniti del Rhudaur e del Re Stregone, ma questi furono a loro volta spazzati via dagli eserciti di Gondor e del Lindon. Il Re Stregone scapp\u00f2 a nord, e gli uomini delle colline sparirono dai racconti della Terra di Mezzo. Al sud, verso la Grande Via Est, il Rhudaur divenne una zona di Troll, e i viaggiatori lungo la Via affrettavano il loro cammino per evitarli.\nCi sono prove che dopo la caduta di Angmar nella battaglia di Fornost l'Angolo divenne territorio dei D\u00fanedain rhudauriani superstiti, e i Raminghi del Nord stabilirono parecchi villaggi nella zona, dove il loro popolo visse fino alla restaurazione del regno del nord da parte di Re Elessar alla fine della Terza Era. Ma il Rhudaur settentrionale rimase una terra selvaggia e pericolosa per il resto di quella Era: Arador nonno di Aragorn della Grigia Compagnia fu ucciso da troll delle colline nel 2930 T.E., e suo figlio Arathorn II cadde in battaglia contro gli orchi nel 2933 T.E. E nel 2941 T.E., dei troll catturarono la compagnia di Thorin.\nLa fine di Arthedain: i Capitani dei D\u00fanedain ed i Raminghi.\nDopo la morte del re Arvedui e la caduta del regno dell'Arthedain, la linea ereditaria dei regnanti di Arnor continua ad esistere nei capi dei D\u00fanedain e quando si estingue il ramo genealogico dei regnanti di Gondor i capi dei D\u00fanedain del Nord diventano i soli portatori del sangue di Elendil. Da questa linea discende Aragorn che torner\u00e0 ad assumere il titolo di re di Arnor quando salendo sul trono di Gondor unificher\u00e0 il regno del Nord e del Sud come non era mai successo dai tempi di Elendil. Nel regno di Arnor continua a mantenere una sua autonomia la Contea che riconosce il potere del re ma non pu\u00f2 essere percorsa da uomini e a questa legge si sottopone anche il re Elessar che per andare a trovare i suoi amici hobbit si limita ad aspettarli ai confini della Contea."}
{"id": "266249", "revid": "287204", "url": "https://it.wikipedia.org/wiki?curid=266249", "title": "Tempo fuor di sesto", "text": "Tempo fuor di sesto \u00e8 un romanzo di fantascienza dello scrittore statunitense Philip K. Dick. Il titolo originale \"Time Out of Joint\" \u00e8 una citazione dell'Amleto di William Shakespeare. In Italia il libro, che negli Stati Uniti \u00e8 stato pubblicato nel 1959 da Lippincott, \u00e8 stato tradotto con titoli diversi: Il tempo si \u00e8 spezzato, L'uomo dei giochi a premio e Tempo fuori luogo, prima che l'editore Fanucci riportasse il titolo all'originale versione shakespeariana.\nTrama.\nLa storia si apre come vicenda realistica: in una tranquilla cittadina statunitense degli anni cinquanta, in un quartiere periferico residenziale (\"suburb\") di graziose villette tutte uguali, con il giardino ben curato e il televisore sempre acceso, vive una famiglia tipica: Vic Nielsen, gestore di un supermercato, e Margo, casalinga, genitori di Sammy. L'unico elemento fuori posto in questa famiglia modello \u00e8 Ragle Gumm, il fratello di Margo, che dalla fine della guerra non s'\u00e8 trovato n\u00e9 moglie n\u00e9 lavoro, e vive ospite del cognato. Ragle passa il suo tempo amoreggiando con le vicine di casa, tra cui l'avvenente e infantile Junie Black, e partecipando a un gioco a premi che viene pubblicato tutte le mattine dal quotidiano locale, la \"Gazette\". Il gioco gli permette di avere sempre qualche dollaro in tasca perch\u00e9, per strano che possa sembrare, Ragle vince sempre, tutti i giorni, da anni. Ormai gli abitanti della piccola citt\u00e0 si sono abituati a vedere la sua foto sulle pagine della \"Gazette\", e lo conoscono tutti.\nMa Ragle non \u00e8 affatto contento della sua vita. Si sente in colpa perch\u00e9, a differenza del cognato e di tutti gli altri uomini adulti, non si \u00e8 fatto una famiglia e non ha un lavoro rispettabile. Inoltre, a complicare la sua situazione, cominciano a capitargli strani incidenti: ogni tanto qualche oggetto attorno a lui sparisce, lasciando solo un biglietto con sopra il nome dell'oggetto svanito. Ragle comincia a sospettare di essere malato di mente, ma scopre che anche ai suoi parenti succedono cose strane.\nIl gioco a premi in cui Ragle \u00e8 impegnato, si intitola \"Dove andr\u00e0 oggi il nostro Omino Verde?\". Si tratta di indovinare in quale casella di una scacchiera si recher\u00e0 il personaggio del gioco. Ragle vince quasi tutti i giorni, ed ha stretto un accordo con l'editore del gioco per cui pu\u00f2 sbagliare un certo numero di volte prima di essere estromesso dalla classifica generale dei giocatori del quiz. Il motivo di questo trattamento preferenziale sta nel fatto che il pubblico vuole i suoi eroi, e desidera veder vincere sempre le stesse persone.\nAlla fine del romanzo, Ragle scopre la verit\u00e0 sulla sua vita; lui non \u00e8 un giocatore, ma un analista di intelligence, e il gioco dell'omino verde in realt\u00e0 consiste nello scoprire dove cadranno i missili del nemico (la Terra \u00e8 impegnata in una guerra interplanetaria). Ad un certo punto Ragle aveva avuto un regresso mentale, si era chiuso in se stesso, e per non perderlo i suoi capi avevano deciso di creare intorno a lui un ambiente fittizio, nel quale avrebbe continuato inconsapevolmente il suo lavoro, sotto forma di gioco a premi. Pertanto era stata creata una piccola cittadina fittizia, in cui tutti gli abitanti erano attori.\nInfluenza culturale.\nSi \u00e8 scoperto dopo molti anni che questo romanzo ha ispirato la prima parte de \"L'arcobaleno della gravit\u00e0\" di Thomas Pynchon. "}
{"id": "266252", "revid": "287204", "url": "https://it.wikipedia.org/wiki?curid=266252", "title": "Divinit\u00e0 greche", "text": ""}
{"id": "266254", "revid": "547992", "url": "https://it.wikipedia.org/wiki?curid=266254", "title": "Governo Giolitti II", "text": "Il Governo Giolitti II \u00e8 stato in carica dal 3 novembre 1903 al 16 marzo 1905 per un totale di 499 giorni, ovvero 1 anno, 4 mesi e 13 giorni. In seguito alla difficolt\u00e0 del governo nel superare un voto su questioni ferroviarie e colpito anche da malattia, Giolitti decise di dimettersi."}
{"id": "266264", "revid": "547992", "url": "https://it.wikipedia.org/wiki?curid=266264", "title": "Governo Tittoni", "text": "Il Governo Tittoni \u00e8 stato in carica dal 16 marzo al 28 marzo 1905 per un totale di 12 giorni. Ebbe gli stessi ministri del precedente Governo. \u00c8 stato il governo pi\u00f9 breve della storia del Regno d'Italia e della storia d'Italia in quanto non gli venne accordata la fiducia alla camera il 24 marzo 1905. "}
{"id": "266266", "revid": "22828", "url": "https://it.wikipedia.org/wiki?curid=266266", "title": "Consonanti", "text": ""}
{"id": "266267", "revid": "2730", "url": "https://it.wikipedia.org/wiki?curid=266267", "title": "Battaglia del Caucaso", "text": "Con il termine battaglia del Caucaso ci si riferisce alla serie di violenti scontri combattuti tra le forze tedesche della Wehrmacht e le truppe dell'Armata Rossa durante la seconda guerra mondiale tra il luglio del 1942 e l'ottobre del 1943 sul fronte orientale, in una zona compresa tra il Mar Nero ad ovest, la catena montuosa del Caucaso a sud, il Mar Caspio ad est, e i fiumi Don e Volga a nord.\nLa lunga campagna inizi\u00f2 con una veloce avanzata delle truppe corazzate tedesche che sembrarono in grado di raggiungere rapidamente l'importante regione petrolifera di Groznyj e Baku; contemporaneamente le unit\u00e0 da montagna raggiunsero la catena caucasica. I sovietici si trovarono in grave difficolt\u00e0 e ripiegarono in profondit\u00e0; in autunno 1942 tuttavia, a causa delle difficolt\u00e0 logistiche, dell'esaurimento dei mezzi e del rafforzamento della resistenza sovietica, l'avanzata tedesca si arrest\u00f2 senza aver raggiunto gli obiettivi strategici pi\u00f9 importanti.\nLa grande offensiva sovietica nel settore di Stalingrado iniziata il 19 novembre 1942, provoc\u00f2 il crollo del fronte tedesco e mise in pericolo le comunicazioni delle armate in combattimento nel Caucaso; a partire dal 30 dicembre 1942 quindi i tedeschi abbandonarono il terreno conquistato e effettuarono, sotto gli attacchi sovietici, una difficile ritirata in inverno. Nel febbraio del 1943 le armate tedesche riuscirono a ripiegare in salvo a nord del Don dopo aver evacuato i territori occupati nel Caucaso tranne la penisola di Taman' che fu difesa fino all'autunno del 1943. La campagna si concluse con un completo fallimento tedesco.\nNello stesso periodo nella regione caucasica si ebbe l'insurrezione cecena contro il regime sovietico che venne duramente repressa da Stalin che ordin\u00f2 la deportazione delle popolazioni ribelli.\nL'offensiva tedesca dell'estate 1942.\nI piani di Hitler.\nLa direttiva n. 41 diramata da Adolf Hitler e dal Comando supremo della Wehrmacht il 5 aprile 1942 aveva indicato le direttrici d'attacco e gli obiettivi principali della cosiddetta operazione Blu, la seconda offensiva estiva tedesca sul fronte orientale. Dopo aver accerchiato e distrutto la massa delle armate sovietiche schierate nel settore meridionale tra il Donec e il Don, il Gruppo d'armate Sud tedesco al comando del feldmaresciallo Fedor von Bock avrebbe dovuto concentrare le sue forze per raggiungere il Volga a Stalingrado; dopo aver raggiunto questo importante obiettivo strategico, sarebbe iniziata l'offensiva decisiva diretta alla conquista della regione del Caucaso, ed in particolare dei preziosi impianti petroliferi di Majkop, Groznyj e Baku. Era prevista anche l'occupazione dell'intera costa del Mar Nero, mentre lo stato maggiore aveva anche iniziato studi operativi per ulteriori operazioni verso l'Iran, l'Iraq, la penisola Arabica e l'Afghanistan previsti per una fase successiva all'atteso crollo della resistenza sovietica.\nPreceduta da alcune operazioni preliminari concluse con successo dai tedeschi in Ucraina e Crimea, l'operazione Blu ebbe inizio il 28 giugno 1942 e sembr\u00f2 svilupparsi vittoriosamente per le forze del feldmaresciallo von Bock che sfondarono in pi\u00f9 punti il fronte sovietico e avanzarono in profondit\u00e0 verso la grande ansa del Don. In realt\u00e0 le grandi manovre di annientamento previste dal comando della Wehrmacht a Staryj Oskol e a Millerovo si conclusero entro la prima met\u00e0 di luglio con risultati deludenti e la massa delle armate sovietiche riuscirono a sfuggire alla trappola e ripiegare verso est e verso sud; la ritirata dell'Armata Rossa peraltro si svolse nella confusione e le truppe mostrarono segni di demoralizzazione. Il 17 luglio la 6. Armee tedesca del generale Friedrich Paulus raggiunse l'ansa del Don ed entr\u00f2 in combattimento con le deboli forze sovietiche schierate in fretta per sbarrare il passo verso Stalingrado, mentre le armate dell'ala destra tedesca il 23 luglio 1942 raggiunsero e occuparono dopo aspri combattimenti Rostov sul Don creando una testa di ponte a sud del fiume. Il 28 luglio 1942 Stalin, preoccupato dai fenomeni di disgregazione presenti nell'esercito in ritirata e dall'evoluzione fortemente negativa delle operazioni, diram\u00f2 il famoso ordine n. 227 che in termini drammatici descriveva la critica situazione dell'Unione Sovietica e disponeva un draconiano rafforzamento della disciplina per consolidare la resistenza e arrestare l'invasore che avanzava apparentemente inarrestabile nella Russia profonda.\nIl 16 luglio 1942 Adolf Hitler raggiunse il suo nuovo quartier generale avanzato a Vinnica, il \"wehrwolf\" da dove intendeva controllare da vicino le operazioni; nonostante i successi, il F\u00fchrer non era molto soddisfatto dell'andamento della campagna; il 13 luglio aveva destituito il feldmaresciallo von Bock accusato di aver ritardato l'avanzata con le sue errate disposizioni tattiche. Inoltre egli aveva deciso di modificare l'organizzazione del comando, suddividendo l'originario Gruppo d'armate Sud in due nuovi raggruppamenti, il Gruppo d'armate B, affidato al generale Maximilian von Weichs, e il Gruppo d'armate A, al comando del feldmaresciallo Wilhelm List. Hitler divenne pi\u00f9 ottimista e fiducioso dopo aver appreso della rapida conquista di Rostov; egli interpret\u00f2 la nuova ritirata sovietica come un segno inequivocabile della disgregazione del nemico e dell'esaurimento delle sue riserve e della sua volont\u00e0 combattiva. Nonostante i dubbi del generale Franz Halder, capo di Stato maggiore dell'esercito, che invitava alla prudenza e considerava con scetticismo le considerazioni su una presunta debolezza dei sovietici, Hitler decise di modificare sostanzialmente le disposizioni strategiche dell'operazione Blu e il 23 luglio 1942 diram\u00f2 la nuova e ambiziosa direttiva n. 45, denominata in codice \"Braunschweig\".\nNel nuovo ordine operativo Hitler, partendo dalla premessa fondamentale che gli \"obiettivi lontani sono stati raggiunti\" e che \"solo deboli elementi nemici sono riusciti a sfuggire all'accerchiamento\", stabiliva che l'avanzata dei due gruppi d'armate sarebbe proseguita simultaneamente verso il Caucaso e verso Stalingrado. Mentre il Gruppo d'armate B avrebbe attaccato la citt\u00e0 sul Volga, Il compito principale sarebbe stato assegnato al feldmaresciallo List: il Gruppo d'armate A avrebbe dovuto occupare la costa del Mar Nero fino a Batumi, il Kuban compreso Majkop e Armavir e la regione petrolifera di Groznyj e Baku. Le forze tedesche avrebbero anche dovuto impadronirsi dei passi principali della catena caucasica lungo la strada militare dell'Ossezia fino a Kutaisi e la strada militare della Georgia fino a Tbilisi, e avrebbero ricevuto l'appoggio in un secondo momento del corpo d'armata alpino italiano. Il F\u00fchrer, oltre ad ampliare enormemente la prevista linea di schieramento delle sue armate che si sarebbe dovuta estendere da Vorone\u017e a Stalingrado fino a Astrachan', Baku, Tbilisi e Batumi, procedette ad importanti trasferimenti di unit\u00e0 che indebolirono lo schieramento dei due gruppi d'armate tedeschi nel settore meridionale.\nHitler fin dal 9 luglio aveva diramato una nuova direttiva in cui esprimeva i suoi timori di una possibile apertura del secondo fronte in Europa da parte degli eserciti anglo-americani e quindi disponeva un rafforzamento delle difese in occidente con il potenziamento del vallo atlantico e con il trasferimento di unit\u00e0 mobili particolarmente efficienti. Il F\u00fchrer quindi, oltre a trasferire nel settore di Leningrado il grosso della 11\u00aa Armata del feldmaresciallo Erich von Manstein che era pronta in Crimea, ritir\u00f2 dal fronte orientale alcune combattive divisioni Waffen-SS che vennero trasportate in Francia; inoltre ben presto invi\u00f2 al Gruppo d'armate Centro l'eccellente Divisione motorizzata Grossdeutschland. Il feldmaresciallo List ebbe a disposizione solo due divisioni da montagna (\"Gebirgs-Division\") per l'attacco al Caucaso, mentre altre quattro divisioni alpine tedesche vennero sparpagliate in altri teatri bellici.\nOperazione Edelweiss.\nPrima fase.\nDopo la caduta di Rostov e la conquista da parte tedesca di teste di ponte a sud del Don, che aveva suscitato forti polemiche all'interno dei comandi sovietici e accuse di codardia alle truppe coinvolte nella disfatta, la situazione dell'Armata Rossa nel settore meridionale appariva veramente critica. La difesa a sud del Don tra Verchne Kurmojarskaja e la foce del fiume era affidata alla 51\u00aa Armata appartenente al Fronte del Nord Caucaso del maresciallo Sem\u00ebn Bud\u00ebnnyj e ai resti della 37\u00aa, 12\u00aa e 18\u00aa Armata del Fronte Meridionale del generale Rodion Malinovskij che aveva ripiegato in rotta dalla linea del Donec. Si trattava in totale di circa 112.000 soldati con 120 carri armati e 130 aerei della 4\u00aa Flotta aerea; queste truppe non disponevano di posizioni fortificate a sud del Don, le retrovie e i rifornimenti erano carenti, l'artiglieria era insufficiente e le linee di comunicazione erano intralciate dal movimento dei profughi in fuga, mentre la Luftwaffe disponeva della netta superiorit\u00e0 aerea. Il Fronte del Nord Caucaso del maresciallo Bud\u00ebnnyj schierava altre forze, la 47\u00aa Armata, un corpo di fucilieri e il 17\u00ba corpo di cavalleria cosacca del Kuban, a difesa della costa del Mar Nero fino a Lazarevsk, mentre era in fase di costituzione il Fronte Transcaucasico del generale Ivan Tjulenev che era incaricato di proteggere il bastione settentrionale della catena montuosa ma doveva contemporaneamente anche coprire il confine con la Turchia e presidiare l'Iran settentrionale.\nL'operazione \"Edelweiss\", nome in codice assegnata all'offensiva nel Caucaso del Gruppo d'armate A, ebbe inizio il 25 luglio 1942; il feldmaresciallo List disponeva in quel momento di una grande superiorit\u00e0 numerica e materiale; il gruppo d'armate era costituito da undici divisioni di fanteria, tre divisioni alpine, cinque Panzer-Division e quattro divisioni motorizzate con in totale 300.000 soldati, 1.130 carri armati e 1.000 aerei da combattimento. Il Gruppo d'armate A schierava sulla destra la 17. Armee del generale Richard Ruoff che avrebbe dovuto marciare, sboccando dalla testa di ponte di Rostov, verso Krasnodar; al centro la 1. Panzerarmee del generale Ewald von Kleist sarebbe avanzata verso Majkop coperta sulla sua sinistra dalla 4. Panzerarmee del generale Hermann Hoth che avrebbe puntato verso Stavropol'. Le colonne dei panzer tedeschi dovevano avanzare nella desolata e arida steppa del Kuban solcata da numerosi corsi d'acqua, cercando di accerchiare e distruggere la massa delle forze sovietiche in ritirata dal Don, prima di raggiungere la barriera caucasica.\nLe armate tedesche iniziarono la campagna con una serie di brillanti successi; mentre erano ancora in corso i combattimenti a Rostov, il 40\u00ba \"Panzerkorps\" del generale Leo Geyr von Schweppenburg, appartenente all'armata del generale Hoth, aveva attraversato il Don a Tsimljanskaja e a Nikolajevskaja e quindi aveva subito proseguito verso il fiume Sal che venne attraversato a Proletarskaja dalla 3. Panzer-Division che alla fine di luglio avanz\u00f2 audacemente verso il fiume Many\u010d. Fin dal 28 luglio 1942 il Fronte Meridionale sovietico, incapace di contrastare l'avanzata nemica, aveva ritirato le sue deboli armate dietro i fiumi Kagalnik e Many\u010d; nello stesso giorno lo Stavka, decise di sciogliere il Fronte Meridionale e raggruppare tutte le forze nel Fronte del Nord Caucaso al comando del maresciallo Bud\u00ebnnyj. Le armate del Fronte del Nord Caucaso furono suddivise in un \"Gruppo del Don\" al comando del generale Malinovskij, costituito dalla 12\u00aa, 37\u00aa e 51\u00aa Armata e incaricato di sbarrare le vie di accesso a Stavropol', e in un \"Gruppo costiero\", al comando del generale Jakov T. \u010cerevi\u010denko, formato dalla 18\u00aa, 47\u00aa e 56\u00aa Armata, impegnato a difendere Krasnodar. Lo Stavka diede precise istruzioni al maresciallo Bud\u00ebnnyj per rafforzare la disciplina e la coesione delle truppe e per potenziare le fortificazioni difensive; inoltre l'alto comando sovietico incaric\u00f2 il generale Tjulenev di iniziare a raggruppare le forze del Fronte Transcaucasico e predisporre posizioni di sbarramento lungo i fiumi Terek e Uruch e attraverso i valichi caucasici. Si fecero frenetici sforzi per potenziare le difese dei porti del Mar Nero e per costituire nuove unit\u00e0 di riserva.\nNonostante le misure d'emergenza prese dallo Stavka, la situazione sovietica peggior\u00f2 rapidamente nella prima settimana di agosto 1942. Il 1\u00ba agosto le unit\u00e0 corazzate del 3\u00ba \"Panzerkorps\" del generale Eberhard von Mackensen, appartenente alla 1. Panzerarmee del generale von Kleist, attraversarono il Many\u010d e raggiunsero Sal'sk, mentre sulla loro sinistra la 3. Panzer-Division super\u00f2 a sua volta il fiume di sorpresa a Many\u010dtroj e il 2 agosto occup\u00f2 Iku-Tuktum. A Marinovka i panzer della 23. Panzer-Division respinsero con gravi perdite un contrattacco di mezzi corazzati sovietici che dovettero ripiegare. Sull'ala destra del Gruppo d'armate A, la 17\u00aa Armata del generale Ruoff avanz\u00f2 verso Krasnodar mentre i sovietici battevano in ritirata rinunciando a difendere la linea del Kagalnik e prendendo posizione dietro i fiumi Eia e Kugo-Eia coperti dall'efficace azione del 17\u00ba corpo di cavalleria cosacca del Kuban. Lo sfondamento tedesco del linea del Many\u010d aveva messo in grave difficolt\u00e0 la 51\u00aa Armata sovietica che combatteva sull'ala destra del Fronte del Nord Caucaso; queste forze sovietiche erano tagliate fuori e ricevettero l'ordine di ripiegare verso est, passando alle dipendenze del Fronte di Stalingrado che era impegnato a coprire gli accessi meridionali della citt\u00e0 sul Volga.\nNei primi giorni di agosto, l'andamento meno favorevole per i tedeschi dei combattimenti nel settore di Stalingrado costrinse Hitler e l'alto comando ad una ridistribuzione delle limitate forze corazzate disponibili. Fin dal 30 luglio all'interno dell'alto comando tedesco era prevalente l'opinione che la battaglia di Stalingrado sarebbe stata decisiva anche per il successo dell'offensiva nel Caucaso; quindi il generale Hoth ricevette l'ordine di passare alle dipendenze del Gruppo d'armate B e deviare verso nord-est per raggiungere e attaccare da sud la citt\u00e0 sul Volga in cooperazione con la 6. Armee del generale Paulus. La 4. Panzerarmee avrebbe tuttavia impegnato solo una parte delle sue forze originarie, mentre il 40\u00ba \"Panzerkorps\" sarebbe rimasto nel settore caucasico alle dipendenze della 1. Panzerarmee del generale von Kleist. Nonostante l'indebolimento delle forze del Gruppo d'armate A, lo Stavka era estremamente preoccupato per lo sfondamento a sud del Many\u010d e il 3 agosto 1942 decise una nuova ritirata del Fronte del Nord Caucaso dietro il fiume Kuban', mentre le armate del \"Gruppo del Don\" avrebbero cercato di difendere Stavropol'e Armavir; vennero attivati piani d'emergenza per evacuare le attrezzature industriali delle citt\u00e0 e per trasferire la popolazione verso la regione del Mar Caspio.\nL'avanzata tedesca continuava apparentemente inarrestabile; il 5 agosto 1942 i reparti della 3. Panzer-Division occuparono facilmente Stavropol'; nei giorni seguenti, mentre due divisioni di fanteria coprivano il fianco sinistro del Gruppo d'armate A e raggiungevano il 12 agosto \u0116lista, le forze corazzate del 40\u00ba \"Panzerkorps\" si spinsero sempre pi\u00f9 in profondit\u00e0 nell'arido territorio della steppa della Calmucchia. Contemporaneamente il 3\u00ba \"Panzerkorps\" della 1. Panzerarmee del generale von Kleist dalla testa di ponte di Salsk marci\u00f2 rapidamente verso sud: il 6 agosto cadde Armavir e venne superata la linea del fiume Laba a Kurganaja e Labinsk. Il 9 agosto i carri armati della 13. Panzer-Division entrarono a Majkop e occuparono la grande regione petrolifera; i sovietici erano riusciti tuttavia a completare in tempo vaste opere di demolizione ed evacuazione, rendendo inutilizzabili gli impianti. L'ala sinistra della 17\u00aa Armata del generale Ruoff, costituito dal 57\u00ba \"Panzerkorps\" del generale Friedrich Kirchner avanz\u00f2 parallelamente alle truppe del generale von Mackensen in direzione del fiume Kuban'; furono le truppe Waffen-SS della 5\u00aa Divisione motorizzata \"Wiking\" che raggiunsero per prime il fiume e costituirono a Kropotkin teste di ponte sulla riva meridionale.\nQuesti brillanti successi e l'apparente indebolimento della resistenza sovietica suscitarono un certo ottimismo nell'alto comando tedesco; lo stesso prudente generale Franz Halder il 12 agosto 1942 afferm\u00f2 che \"l'esercito russo nel Caucaso sembra mostrare crescenti segni di disgregazione\", mentre il servizio informazioni dell'esercito diretto dal generale Reinhard Gehlen (\"Fremde Heere Ost\") concluse che il piano dell'Armata Rossa di ritirata strategica era sostanzialmente fallito; il Gruppo d'armate A rivendicava la cattura dal 1\u00ba luglio al 10 agosto di 390.000 prigionieri e la distruzione di 522 mezzi corazzati. Il servizio informazioni afferm\u00f2 inoltre che \"non poteva essere ancora determinato con sufficiente chiarezza\" se i sovietici avrebbero tentato di difendere la Transcaucasia o Stalingrado, mentre venne anche ventilata la possibilit\u00e0 che i sovietici lasciassero ai britannici il compito di difendere il Caucaso. \nLo sfondamento della 1. Panzerarmee verso Armvir e Majkop sembrava effettivamente mettere in pericolo tutte le forze sovietiche che stavano difendendo accanitamente la regione di Krasnodar contro la 17\u00aa Armata del generale Ruoff; il maresciallo Bud\u00ebnnyi aveva consolidato le difese tra Novorossijsk, Krasnodar e Tuapse schierando la 56\u00aa la 12\u00aa e la 18\u00aa Armata per fermare un'irruzione nemica verso le coste del Mar Nero, ma l'avanzata delle forze meccanizzate tedesche in direzione sud-ovest da Armvir verso Tuapse avrebbe potuto intercettare le linee di comunicazione del \"Gruppo costiero\". Lo Stavka a Mosca in realt\u00e0 temeva un crollo del Fronte del Nord Caucaso e decise di far entrare in azione le armate del Fronte Transcaucasico del generale Tjulenev che stavano organizzando la loro principale linee difensiva sul Terek e avevano costituito ampie teste di ponte a nord del fiume. Alla met\u00e0 di agosto il generale Tjulenev spinse le sue forze fino a Mineral'nye Vody per appoggiare le truppe in ritirata del generale Malinovskij. Nel frattempo la massa crescente dei profughi che abbandonavano le terre invase creava grandi difficolt\u00e0 al sistema dei trasporti ferroviari; i cosiddetti \"convogli del dolore\" trasportavano in un'atmosfera di panico e disperazione le popolazioni evacuate da Nal'\u010dik e Beslan fino a Macha\u010dkala e da Derbent fino a Baku. Stalin e lo Stavka temevano realmente che tutte le comunicazioni della regione caucasica con il territorio sovietico rischiassero di essere tagliate dall'avanzata tedesca; vennero quindi date disposizioni al generale Tjulenev di organizzare con la massima urgenza una struttura logistica autonoma mentre le fabbriche locali iniziarono la produzione di armi leggere e munizioni per il fronte.\nMentre le forze corazzate del generale von Kleist si addentravano sempre pi\u00f9 in profondit\u00e0 nella steppa del Kuban, nel settore del Mar Nero, il generale Ruoff, comandante di un raggruppamento costituito dalla 17\u00aa Armata tedesca e dalla 3\u00aa Armata rumena, aveva dovuto affrontare una resistenza sovietica pi\u00f9 tenace; la 56\u00aa Armata del Fronte del Nord Caucaso difese aspramente Krasnodar. Le forze tedesco-rumene riuscirono ugualmente a raggiungere il 10 agosto Tichoreck dove dovettero combattere duramente; i fiumi Kagalnik e Jeja furono superati, infine Krasnodar e la regione delle raffinerie di petrolio venne conquistata dal 5\u00ba corpo d'armata tedesco dopo una violenta battaglia dall'11 al 14 agosto. Nel settore centrale, l'ala destra della 1. Panzerarmee non riusc\u00ec invece a proseguire subito da Majkop verso Tuapse; il 17\u00ba corpo di cavalleria cosacca del Kuban e una divisione siberiana bloccarono temporaneamente l'avanzata tedesca. Nella steppa dei Calmucchi i panzer del 40\u00ba \"Panzerkorps\" arrivarono a contatto con le avanguardie del Fronte Transcaucasico del generale Tjulenev che stavano organizzando le difese sul Terek; il 10 agosto 1942 la 3. Panzer-Division super\u00f2 il fiume Kuma e raggiunse Pjatigorsk mentre la 23. Panzer-Division occup\u00f2 Mineral'nye Vody.\nAlla met\u00e0 del mese di agosto le crescenti difficolt\u00e0 logistiche iniziarono tuttavia ad intralciare fortemente l'avanzata tedesca; le persistenti carenze di carburante, le crescenti esigenze della battaglia di Stalingrado che stava continuando accanitamente, e l'allungamento delle linee di comunicazioni che partivano da Rostov costrinsero il feldmaresciallo List a riorganizzare il suo schieramento prima di iniziare la nuova fase dell'avanzata. Divenne particolarmente difficoltoso il trasporto dei rifornimenti fino alle truppe di avanguardia; si ricorse ad espendienti come l'utilizzo di carri requisiti sul posto e l'impiego di cammelli per trasportare i materiali trasferiti per mezzo di aerei Junkers Ju 52 fino agli aeroporti avanzati dietro il fronte.\nSeconda fase.\nL'evoluzione apparentemente favorevole dell'avanzata tedesca nel Caucaso provoc\u00f2 grande allarme anche tra i dirigenti politico-militari britannici; Winston Churchill dimostr\u00f2 durante l'estate 1942 forte interesse a conoscere gli sviluppi reali della situazione nel settore meridionale del fronte orientale. Dall'esame della corrispondenza segreta del primo ministro con Stalin risulta evidente come il capo britannico fosse molto preoccupato di un possibile sfondamento tedesco oltre il Caucaso che avrebbe potuto mettere in pericolo i possedimenti britannici del Medio Oriente Durante l'incontro di Mosca dal 12 al 17 agosto 1942 Churchill e i suoi generali chiesero precise informazioni sulla situazione nel Caucaso e proposero di inviare in rinforzo una serie di squadriglie aeree della RAF, la cosiddetta operazione Velvet. Stalin durante i colloqui con Churchill sembr\u00f2 sicuro di poter controllare la situazione e afferm\u00f2 che il Caucaso era difeso da 25 divisioni, ma gli ufficiali britannici espressero velatamente un certo scetticismo sulla capacit\u00e0 di resistenza sovietica. Churchill aveva anche potenziato il comando del Medio Oriente del generale Henry Maitland Wilson che, ridenominato Persia and Iraq Command con quartier generale a Bagdad, disponeva di quattro divisioni raggruppate nella 10\u00aa Armata per sbarrare il passo ad un'eventuale irruzione di forze corazzate tedesche a sud del Caucaso.\nIl 18 agosto 1942 il Gruppo d'armate A diede inizio alla seconda fase dell'offensiva tedesca nel Caucaso; nonostante le crescenti difficolt\u00e0 logistiche nel complesso permaneva nell'alto comando tedesco un notevole ottimismo; si riteneva che i sovietici avrebbero continuato la ritirata e che anche la linea del fiume Terek fosse solo debolmente presidiata. Dopo il superamento del Kuban sembrava aperta la strada per un agevole conquista delle coste del Mar Nero; il raggiungimento di questi obiettivi avrebbe potuto convincere finalmente la Turchia ad entrare in guerra a favore del Terzo Reich; le posizioni russe e britanniche in Iran sarebbero divenute molto precarie e si sarebbe presentata la grandiosa possibilit\u00e0 di coordinare l'offensiva attraverso il Caucaso con l'attacco del feldmaresciallo Erwin Rommel in Egitto. Anche tra le truppe tedesche correvano voci di un'avanzata verso sud \"prendere gli inglesi alle spalle\" e congiungersi con la forze dell'Afrikakorps del feldmaresciallo Rommel.\nIl feldmaresciallo List, sollecitato da Hitler e dal comando supremo ad accelerare le operazioni, decise di riprendere l'offensiva in tutti i settori contando di raggiungere contemporaneamente gli obiettivi pi\u00f9 importanti; il generale von Kleist avrebbe dovuto avanzare con le sue forze mobili da Stavropol'verso Groznyj, Macha\u010dkala sul Mar Caspio e quindi fino a Baku; la 17\u00aa Armata del generale Ruoff invece avrebbe puntato da Krasnodar sull'importante porto di Novorossijsk; raggiunto questo obiettivo le forze tedesche e rumene avrebbero proseguito lungo la costa del Mar Nero in direzione di Tuapse, Suchumi e Batumi. Questa avanzata costiera sarebbe stata supportata dall'intervento attraverso lo stretto di Ker\u010d del 42\u00ba Corpo d'armata stanziato in Crimea, mentre le truppe da montagna del 49\u00ba Corpo d'armata avrebbero effettuato un'audace irruzione attraverso gli altissimi e impervi passi del Caucaso centrale e occidentale fino a Suchumi e Kutaisi. A causa della situazione precaria nel settore di Stalingrado e lungo il fiume Don, il Gruppo d'armate A non ricevette alcun rinforzo prima di iniziare la seconda fase dell'offensiva; al contrario l'alto comando tedesco fu costretto a trasferire al Gruppo d'armate B l'intera 8\u00aa Armata italiana; a partire dal 19 agosto anche le ottime truppe del Corpo d'armata alpino vennero schierato sul Don dove era in corso un pericoloso contrattacco sovietico e quindi non poterono partecipare come previsto all'offensiva attraverso i monti del Caucaso insieme alla truppe da montagna tedesche.\nNel frattempo l'alto comando sovietico stava cercando freneticamente di rafforzare le sue difese; le armate di riserva del Fronte Transcaucasico erano in movimento per supportare le indebolite forze del maresciallo Bud\u00ebnnyj; era in fase di consolidamento la linea fortificata sui fiumi Terek e Baksan; furono organizzate posizioni arretrate e furono apprestate a difesa le principali citt\u00e0. Stalin e lo Stavka inoltre ordinarono tempestivamente al Fronte Transcaucasico di sbarrare solidamente i valichi del Caucaso centrale. In realt\u00e0 il generale Tjulenev aveva concentrato il grosso della 46\u00aa Armata del generale Leselidze per coprire la costa del Mar Nero lasciando quasi scoperta la catena centrale caucasica; in questa fase si manifestarono dissensi all'interno dei comandi sovietici; la presenza sul posto di Lavrentij Berija e dei suoi uomini dell'NKVD caus\u00f2 contrasti con gli alti ufficiali dell'Armata Rossa; il ministro dell'interno pretese di organizzare personalmente la difesa dei valichi. Stalin era molto irritato per l'impreparazione delle difese; egli ordin\u00f2 al generale Tjulenev di costituire subito un \"Gruppo settentrionale\" al comando del generale Ivan Maslennikov per difendere Groznyj con la 44\u00aa, 9\u00aa e 37\u00aa Armata, mentre il maresciallo Bud\u00ebnnyi mantenne inizialmente il controllo della 12\u00aa Armata del generale Andrej Gre\u010dko, della 18\u00aa Armata del generale Kamkov, della 56\u00aa Armata del generale Ry\u017eov e dei cosacchi del Kuban per sbarrare la costa del Mar Nero. La 47\u00aa Armata del generale Kotov venne incaricata di difendere la penisola di Taman' e il porto di Novorossijsk.\nLa 17\u00aa Armata del generale Ruoff stava effettivamente avanzando pericolosamente verso Novorossijsk con il V corpo d'armata del generale Wilhelm Wetzel ma contemporaneamente era incaricata di attaccare anche verso Tuapse con il XLIV corpo d'armata di cacciatori e verso Suchumi con il XLXIX corpo d'armata alpino del generale Rudolf Konrad che, costituito dalla 1\u00aa e dalla 4\u00aa Divisione da montagna tedesche e dalla 2\u00aa Divisione da montagna romena, avrebbe dovuto prima superare i grandi valichi del Caucaso centrale. Gli alpini tedeschi entrarono in azione il 13 agosto dopo aver marciato dietro le truppe mobili del 57\u00ba \"Panzerkorps\" e inizialmente fecero spettacolari progressi attraverso i picchi caucasici. Ad est la 1\u00aa Divisione da montagna il 17 agosto conquist\u00f2 con un abile manovra il passo Klukhor a 2.815 metri che dominava la strada per Suchumi quindi prosegu\u00ec lungo la valle del Klidsh giungendo fino al territorio boscoso a 40 chilometri dalla costa del Mar Nero dove tuttavia dovette fermarsi di fronte alla crescente resistenza sovietica. Il generale Konrad decise, per proteggere il fianco sinistro scoperto delle sue truppe, di inviare verso il massiccio dell'Elbrus i reparti alpini del capitano Groth e del capitano G\u00e4mmerler che il 21 agosto riuscirono nonostante le difficolt\u00e0 climatiche a piantare la bandiera del Terzo Reich sulla vetta pi\u00f9 alta del Caucaso.\nMentre i cacciatori alpini della 1\u00aa Divisione da montagna compivano la loro missione propagandistica sulla cima dell'Elbrus, le truppe della 4\u00aa Divisione da montagna riuscirono a conquistare una serie di valichi della catena principale, raggiunsero le pendici meridionali caucasiche e sembrarono in grado di raggiungere la costa. Vennero superati il passo di Samchiaro a 2.600 metri e il passo di Alustrahu a 3.000 metri; venne anche raggiunto e conquistato il passo Bgalar che conduceva direttamente ai territori boscosi dominanti sulla fascia costiera; Suchumi distava solo venti chilometri. Sulla destra del XLXIX corpo d'armata alpino, i cacciatori del XLIV corpo d'armata, di cui faceva parte anche la brigata \"Wallonie\" formata da volontari belgi, si spinsero fino a quaranta chilometri da Tuapse.\nContemporaneamente alle audaci manovre attraverso le montagne il generale Ruoff aveva anche continuato l'attacco verso Novorossijsk; l'alto comando tedesco aveva previsto di potenziare in questa fase le forze della 17\u00aa Armata fecendo intervenire dalla Crimea attraverso lo stretto di Ker\u010d, il XLII corpo d'armata che tuttavia dovette combattere duramente per conquistare le basi navali fortemente difese di Temrjuk e Ker\u010d'. I tedeschi diedero inizio alla cosiddetta \"operazione Bl\u00fccher II\" il 2 settembre 1942 ma incontrarono una forte opposizione e solo il 5 settembre occuparono Ker\u010d e penetrarono nella penisola di Taman', i sovietici riuscirono a salvare la flottiglia del Mar d'Azov che si trasfer\u00ec sul Mar Nero. Nel frattempo dal 20 agosto erano in corso violenti scontri nella direttrice di Novorossijsk; il V corpo d'armata del generale Konrad dovette affrontare una aspra e prolungata resistenza da parte della 47\u00aa Armata del generale Kotov rinforzata dai combattivi reparti di fanteria di marina. Il 1\u00ba settembre i tedeschi riuscirono a superare le posizioni difensive nemiche e raggiunsero la costa del Mar Nero a Anapa; Novorossijsk, priva di solide fortificazioni, era sotto il fuoco dell'artigliera tedesca, ma i difensori sovietici continuarono a resistere mentre le truppe della penisola di Taman', rimaste isolate dopo l'arrivo dei tedeschi ad Anapa, vennero trasferite via mare con successo dal 5 settembre a Gelend\u017eik e rinforzarono le difese lungo la costa del Mar Nero.\nStalin e l'alto comando sovietico riorganizzarono nuovamente le forze per sbarrare le direttrici pi\u00f9 pericolose dell'avanzata tedesca; il dittatore rimprover\u00f2 aspramente i suoi generali per il superamento da parte del nemico dei valichi caucasici e impose provvedimenti difensivi d'emergenza. Egli era anche sempre pi\u00f9 preoccupato per il possibile intervento in guerra della Turchia in caso di arrivo della Wehrmacht sulla costa del Mar Nero; la 45\u00aa Armata schierata sul confine doveva tenersi pronta a respingere l'esercito turco calcolato in almeno diciassette divisioni. Per difendere Tuapse venne costituito un raggruppamento di forze guidato dal comandante della base navale, ammiraglio Gavril Vasilevi\u010d \u017dukov, che a sua volta dipendeva dall'ammiraglio Filipp Sergeevi\u010d Oktijabrskij, comandante supremo della Flotta del Mar Nero; nel frattempo la cosiddetta \"zona difensiva di Novorossijsk\", parte delle truppe del maresciallo Bud\u00ebnnyj, combatteva aspramente per difendere Novorossijsk; all'inizio di settembre iniziarono gli scontri all'interno stesso della grande base navale.\nNonostante l'efficace resistenza dei difensori sovietici, i tedeschi della 73\u00aa e 125\u00aa Divisione fanteria del V corpo d'armata riuscirono dopo tre giorni di sanguinosi combattimenti nell'area urbana a conquistare finalmente Novorossijsk che cadde il 10 settembre 1942; tuttavia le truppe dell'Armata Rossa e i marinai della base navale ripiegarono con ordine sulla costa orientale della baia di Tsemesskaja dove fermarono l'ulteriore avanzata tedesca. In questo modo venne sbarrata la strada costiera per Tuapse e inoltre venne impedito l'utilizzo del porto di Novorossijsk; i cannoni sovietici schierati sulla costa orientale della baia potevano controllare e colpire le acque e le installazioni portuali occupate dai tedeschi. Per consolidare la resistenza lungo la costa del Mar Nero, l'alto comando sovietico procedette ad una nuova riorganizzazione delle sue forze; il Fronte del Nord Caucaso del maresciallo Bud\u00ebnnyj venne sciolto e le sue armate vennero integrate nel Fronte Trans-caucasico del generale Tjulenev; le difese nella zona di Novorossijsk, Tuapse e Suchumi costituirono il \"Gruppo del Mar Nero\" al comando dell'esperto generale Ivan Petrov, veterano dell'assedio di Sebastopoli. A met\u00e0 settembre il generale Ruoff cerc\u00f2 di superare la tenace resistenza sovietica con una manovra aggirante e un attacco sul fianco direttamente verso Gelend\u017eik per tagliare fuori le difese della baia di Novorossijsk ma la manovra non ebbe successo; dopo aspri combattimenti continuati fino alla fine del mese, i sovietici fermarono il nuovo attacco e mantennero il possesso della baia e della strada costiera.\nMentre si combatteva aspramente a Novorossijsk e sulle vie d'accesso a Tuapse e Suchumi, dal 18 agosto era ripresa anche l'avanzata della 1. Panzerarmee del generale von Kleist; dopo il superamento del Kuma a Pjatigorsk, le truppe corazzate tedesche marciavano verso Prochladnyj e Groznyj; nella terza settimana di agosto il 3\u00ba \"Panzerkorps\" del generale von Mackensen e il 40\u00ba \"Panzerkorps\" del generale von Schweppenburg arrivarono a contatto con la principale linea difensiva sovietica lungo il Terek. Il generale Maslennikov, comandante del \"Gruppo settentrionale\" del Fronte Trans-caucasico, aveva fortificato la linea del Terek e disponeva di numerose armate; la 58\u00aa Armata era stata fatta affluire dalla regione di Macha\u010dkala ed erano in costruzione ulteriori posizioni difensive a protezione di Baku. I tedeschi raggiunsero la linea del Terek su ampio fronte tra I\u0161\u010d\u00ebrskaja e le gole del fiume Baksan ma i primi tentativi di superare le difese sovietiche e avanzare su Vladikavkaz lungo la strada militare occidentale, a sud-ovest di Prochladnyj, non ebbero successo.\nContrasti nell'alto comando tedesco.\nIl 31 agosto 1942 il feldmaresciallo List venne convocato al quartier generale di Vinnica; Hitler era estremamente irritato per l'apparente rallentamento dell'avanzata; in particolare era in vivace contrasto con il comandante del Gruppo d'armate A per alcune questioni tattiche connesse all'impiego delle truppe da montagna. Il F\u00fchrer riteneva decisivo far avanzare audacemente i cacciatori alpini tedeschi fino a Gudauta sulla costa del Mar Nero a nord di Suchumi e mostr\u00f2 poco apprezzamento per le spettacolari ma inutili imprese sui valichi caucasici. Hitler quindi critic\u00f2 fortemente il feldmaresciallo List per le sue proposte di sospendere, a causa di presunte difficolt\u00e0 logistiche, l'avanzata su Gudauta e dirottare le truppe da montagna verso Tuapse. L'incontro del 31 agosto si svolse alla presenza del Reichsmarschall Hermann G\u00f6ring e dei generali Alfred Jodl, Wilhelm Keitel, Franz Halder e Hans Jeschonnek in un'atmosfera inizialmente molto tesa; Hitler accus\u00f2 il feldmaresciallo di aver sparpagliato troppo le sue forze; alla fine i presenti sembrarono concordare su un piano di massima che prevedeva di effettuare l'attacco su Gudauta e contemporaneamente accelerare l'attacco lungo la costa verso Novorossijsk e Tuapse.\nIl feldmaresciallo List alla presenza di Hitler, era sembrato risoluto ad eseguire i piani del F\u00fchrer ma dopo il suo rientro al quartier generale del Gruppo d'armate A a Stalino e dopo alcuni colloqui con i suoi generali, ritorn\u00f2 a manifestare dubbi e comunic\u00f2 al generale Halder che l'attacco su Gudauta era inattuabile e pericoloso. Il comandante del Gruppo d'armate A richiese l'invio sul posto del generale Jodl per valutare personalmente la situazione e riferire a Hitler. Il generale Jodl si rec\u00f2 a Stalino il 7 settembre 1942 e, dopo approfondite valutazioni con il feldmaresciallo e altri generali, convenne completamente con il parere del comandante del Gruppo d'armate A; ritornato in serata a Vinnica manifest\u00f2 apertamente a Hitler il suo apprezzamento della situazione e difese l'operato del feldmaresciallo List affermando che egli aveva eseguito correttamente le operazioni seguendo fedelmente le direttive del F\u00fchrer.\nHitler reag\u00ec con grande irritazione alle parole del generale Jodl, respinse le sue affermazioni e dopo il violento alterco decise di interrompere ogni rapporto personale con i suoi principali generali del quartier generale; da quel momento fino al termine della guerra il F\u00fchrer non avrebbe pi\u00f9 avuto contatti conviviali con gli alti ufficiali. Inoltre egli dispose che sarebbero state stenografate tutte le discussioni durante le riunioni quotidiane per evitare equivoci e controversie sull'interpretazione delle sue parole. Il 10 settembre 1942 Hitler, pur avendo accolto sostanzialmente le proposte tattiche del feldmaresciallo List, rimosse dal comando del Gruppo d'armate A l'alto ufficiale che egli da tempo considerava troppo distaccato e poco dinamico. Il F\u00fchrer, deluso dalla presunta scarsa risolutezza dei suoi generali, decise di non nominare un sostituto del feldmaresciallo List, di mantenere personalmente il controllo del Gruppo d'armate A e dirigere dal quartier generale di Vinnica l'offensiva nel Caucaso da cui egli si attendeva ancora risultati decisivi prima dell'inverno. Inoltre Hitler prese seriamente in considerazione la possibilit\u00e0 di rivoluzionare completamente la struttura di comando dell'OKW, destituendo sia il feldmaresciallo Keitel che il generale Jodl; corsero voci di una loro sostituzione rispettivamente con il feldmaresciallo Albert Kesselring e con il generale Paulus. Dopo alcune incertezze alla fine Hitler rinunci\u00f2 ad effettuare queste sostituzioni e lasci\u00f2 al loro posto Keitel e Jodl; invece il 24 settembre 1942 fu il generale Halder, capo di stato maggiore dell'esercito, ad essere rimosso dal suo incarico dopo un ultimo vivace scontro verbale con Hitler che da molto tempo riteneva il generale poco risoluto, eccessivamente meticoloso, pessimista e critico verso la direzione della guerra esercitata dal F\u00fchrer. Hitler non accolse le proposte del feldmaresciallo Keitel che richiese la nomina al posto del generale Halder del feldmaresciallo Erich von Manstein o del generale Paulus, e invece assegn\u00f2 l'incarico al generale Kurt Zeitzler. Questo ufficiale, giovane ed energico, era ritenuto un esperto di logistica; tuttavia, provenendo dal comando superiore tedesco sul fronte occidentale, era poco informato sugli sviluppi della situazione sul fronte orientale; Hitler riteneva quindi che egli sarebbe stato pi\u00f9 facilmente influenzabile e meno indipendente rispetto al generale Halder.\nTerza fase.\nLe forze della 1. Panzerarmee erano giunte sul Terek ma si trovavano di fronte un esteso e potente fronte difensivo sovietico che aveva respinto i primi attacchi; il generale von Kleist quindi decise di modificare lo schieramento e raggruppare le sue forze corazzate. La 3. Panzer-Division, appartenente al 40\u00ba \"Panzerkorps\" del generale von Schweppenburg, marci\u00f2 rapidamente verso est, passando nelle retrovie della 23. Panzer-Division, e il 25 agosto attacc\u00f2 e conquist\u00f2 dopo aspri combattimenti urbani la citt\u00e0 di Mozdok. Il 30 agosto alcuni reparti motorizzati della divisione effettuarono il passaggio del Terek a I\u0161\u010d\u00ebrskaja dove il fiume era largo 250 metri, e costituirono una precaria testa di ponte. Il generale Maslennikov aveva in parte disperso le sue armate lungo l'intero corso del Terek e temeva soprattutto uno sfondamento sul suo fianco sinistro; egli concentr\u00f2 in fretta tre divisioni contro la testa di ponte di I\u0161\u010d\u00ebrskaja e riusc\u00ec a fermare la 3. Panzer-Division. La situazione del \"Gruppo settentrionale\" del Fronte Trans-caucasico peggior\u00f2 tuttavia dal 1\u00ba settembre quando le divisioni di fanteria del 52\u00ba Corpo d'armata tedesco attraversarono a loro volta il Terek nel settore di Mozdok e iniziarono ad avanzare lungo la pericolosa direttrice di Malgobek che era difesa solo dalla debole 9\u00aa Armata sovietica.\nA questo punto l'avanzata tedesca cominci\u00f2 per\u00f2 a rallentare, sia per l'allungarsi delle linee di rifornimento, sia per la crescente richiesta di rimpiazzi per la battaglia di Stalingrado, che privarono Kleist delle risorse per proseguire; inoltre, la decisione del generale di portare a termine contemporaneamente i molti obiettivi strategici affidati alla sua armata (giungere sulla costa del Mar Caspio, valicare il Caucaso e conquistare Tbilisi, raggiungere le raffinerie di Baku e fornire supporto alla 17\u00aa Armata), dissiparono lo sforzo delle truppe tedesche, impegnate su un fronte lungo ormai pi\u00f9 di 300\u00a0km. Un tentativo di prendere il porto di Tuapse, iniziato il 24 settembre, si concluse in un nulla di fatto a causa della resistenza sovietica, diventata pi\u00f9 determinata.\nCollaborazionismo, repressione e deportazione.\nStalin e le massime autorit\u00e0 sovietiche furono fin dall'inizio dell'attacco tedesco nel Caucaso estremamente preoccupate per possibili fenomeni di rivolta e collaborazione con il nemico da parte delle numerose popolazioni non russe presenti nel vasto territorio minacciato dall'invasore. Si temeva in particolare, dopo le dimostrazioni di infedelt\u00e0 dei tartari di Crimea, la ribellione delle popolazioni musulmane del Caucaso, dei cosacchi del Kuban che durante la Guerra civile avevano combattuto duramente contro i bolscevichi e in parte anche della popolazione della Georgia; alcuni funzionari sovietici affermarono di contare con certezza nella fedelt\u00e0 all'Unione Sovietica solo della popolazione armena. Effettivamente l'arrivo della Wehrmacht favor\u00ec la defezione di alcune delle popolazioni montanare del Caucaso di religione musulmana; in particolare nel Kara\u010daj le truppe tedesche ricevettero accoglienze molto favorevoli. Questi inquietanti fenomeni di ribellione confermarono i sospetti di Stalin che prese misure radicali per controllare la situazione; nell'agosto 1942 arriv\u00f2 nel Caucaso Lavrentij Berija in compagnia di alcuni dei suoi pi\u00f9 importanti collaboratori del Ministero degli Interni, tra cui Bogdan Kabulov, Stepan Mamulov, Ivan Pija\u0161ev e Lavrentij Tsanava.\nLe autorit\u00e0 sovietiche potenziarono fortemente la propaganda tra le popolazioni del Caucaso, si organizzarono da luglio 1942 \"comizi antifascisti\", a settembre la stampa sovietica scrisse in termini enfatici per stimolare la resistenza \"per la vita e per la morte contro gli invasori tedeschi\" i popoli montanari del Caucaso settentrionale e i cosacchi del Don e del Kuban. Contemporaneamente Berija adott\u00f2 i suoi metodi violenti per prevenire e reprimere ogni fenomeno di ribellione nei territori ancora in possesso dei sovietici. Il ministro attiv\u00f2 a Tbilisi con i suoi \"assistenti speciali\" uno stato maggiore delle truppe NKVD a disposizione; ci furono subito gravi conflitti di competenze con il generale Malinovskij e le autorit\u00e0 militari dell'Armata Rossa. Berija impose, sulla base dell'autorit\u00e0 assoluta nel campo della sicurezza interna conferitagli da Stalin, il predominio dell'NKVD su tutte le funzioni di controllo e repressione non strettamente connesse con le operazioni militari convenzionali. Berija rimase nel Caucaso dal 23 agosto al 17 settembre 1942; in questo periodo cerc\u00f2 anche di organizzare, con modesti risultati, la difesa della catena caucasica con l'ausilio delle sue truppe speciali NKVD, egli soprattutto intensific\u00f2 la difesa contro \"sabotatori\" e nuclei di paracadutisti tedeschi impiegati a scopi diversivi e organizz\u00f2 il presidio di fabbriche strategiche e centrali elettriche; il ministro comunic\u00f2 a Stalin che era essenziale il \"controllo speciale\" delle popolazioni.\nLe numerose autorit\u00e0 tedesche implicate nei programmi connessi all'occupazione delle terre orientali avevano effettivamente studiato una serie di ambiziosi progetti per sfruttare lo sperato atteggiamento favorevole della popolazione; nonostante vivaci contrasti tra gli organi di potere del Terzo Reich coinvolti in questi programmi, si cerc\u00f2 di sfruttare l'attesa collaborazione dei cosacchi inviando sul posto alcuni famosi generali cosacchi del periodo della Guerra civile come il generale P\u00ebtr Krasnov, il \"capo dell'ufficio cosacco\" di Berlino, e il generale Andrej \u0160kuro. Si prescrisse un comportamento corretto e amichevole alle truppe occupanti; nel Kuban si giunse al punto di organizzare un \"distretto cosacco\" con 160.000 abitanti in cui con il sostegno della Wehrmacht fu costituita una polizia locale collaborazionista; si promisero ampie riforme agricole, l'eliminazione dei Kolchoz e in prospettiva la formazione di una armata cosacca. Queste promesse svanirono ben presto di fronte al ritorno dei sovietici nel gennaio 1943; il \"distretto cosacco\" scomparve e numerosi profughi cosacchi abbandonarono le loro terre e seguirono le truppe tedesche in ritirata; circa 20.000 cosacchi combatterono nei ranghi della Wehrmacht fino alla fine della guerra. Nel complesso tuttavia neppure nelle terre cosacche i tedeschi riuscirono ad ottenere un ampio consenso; la maggior parte della popolazione rifiut\u00f2 di collaborare, pass\u00f2 alla resistenza passiva, rifiut\u00f2 di \"riconoscere Adolf Hitler come dittatore supremo della nazione cosacca\"; si costituirono formazioni partigiane cosacche e unit\u00e0 di cavalleria cosacca combatterono con grande valore nell'Armata Rossa.\nLa controffensiva sovietica.\nRitirata dal Caucaso.\nDisfatta tedesca a Stalingrado.\nGli sviluppi strategici della situazione nel settore del Don e di Stalingrado ebbero conseguenze decisive anche per l'andamento delle operazioni nel Caucaso; il 19 novembre 1942 l'Armata Rossa sferr\u00f2 la grande operazione Urano e in pochi giorni travolse le truppe rumene e accerchi\u00f2 completamente l'intero raggruppamento del generale Paulus schierato sul Volga. La catastrofica situazione del Gruppo d'armate B costrinse l'alto comando tedesco ad inviare con urgenza forze mobili per cercare di frenare la controffensiva sovietica e riaprire le comunicazioni della 6. Armee accerchiata; si temeva anche una possibile avanzata nemica verso Rostov che avrebbe potuto mettere in pericolo l'intero Gruppo d'armate A nel Caucaso. Hitler, appena informato degli eventi, prese la decisione il 21 novembre di cedere finalmente il controllo del Gruppo d'armate A che venne affidato al generale von Kleist, mentre il generale von Mackensen prese il comando della 1. Panzerarmee; il F\u00fchrer decise soprattutto di concentrare forze mobili per passare al contrattacco.\nVenne quindi richiamato con la massima urgenza dal Caucaso il quartier generale del 57\u00ba \"Panzerkorps\" del generale Kirchner che ricevette le missione di contrattaccare con reparti corazzati di riserva provenienti dalla Francia e con la 23. Panzer-Division che, nonostante fosse molto indebolita e disponesse solo di venti carri armati efficienti, lasci\u00f2 il settore del Terek e venne fatta affluire in fretta a Kotel'nikovo. In realt\u00e0 Hitler e alcuni generali tedeschi consideravano ancora con un certo ottimismo la situazione generale nel settore meridionale; il F\u00fchrer non pensava affatto a ritirare dal Caucaso il Gruppo d'armate A e quindi il generale von Kleist ricevette ordine di mantenere le posizioni raggiunte.\nDopo il fallimento dell'operazione Tempesta Invernale, il contrattacco tedesco lanciato il 12 dicembre 1942 per cercare di sbloccare le truppe della 6. Armee accerchiate a Stalingrado, e la nuova catastrofica disfatta delle forze dell'Asse schierate sul Don a seguito dell'operazione Piccolo Saturno sferrata dai sovietici il 16 dicembre, la situazione strategica complessiva della Wehrmacht nel settore meridionale del fronte orientale si deterior\u00f2 in modo decisivo. Il 27 dicembre 1942 Hitler prese la decisione di richiamare dal Caucaso anche la Divisione motorizzata SS \"Wiking\" che venne assegnata di rinforzo al Gruppo d'armate Don del feldmaresciallo Erich von Manstein, impegnato a rallentare l'avanzata sovietica verso Rostov. Hitler tuttavia quello stesso giorno disse al feldmaresciallo che il Gruppo d'armate A non avrebbero potuto essere ulteriormente indebolito, rifiut\u00f2 di assegnare al Gruppo d'armate Don anche la 16\u00aa Divisione motorizzata e conferm\u00f2 la sua decisione di non evacuare il Caucaso e difendere la linea del Terek e la costa del Mar Nero; il F\u00fchrer autorizz\u00f2 invece il generale von Kleist ad iniziare ad evacuare i feriti e studiare un eventuale posizione di ripiegamento nella penisola di Taman'.\nFu solo nella notte del 28 dicembre che il generale Zeitzler, il capo di stato maggiore dell'OKH, riusc\u00ec, dopo un drammatico colloquio in cui egli evoc\u00f2 il rischio di una \"seconda Stalingrado\" per l'intero Gruppo d'armate A in caso di mancata ritirata, a convincere Hitler ad autorizzare l'abbandono del Caucaso. Il F\u00fchrer diede il suo consenso con grande riluttanza e dopo poche ore sembr\u00f2 addirittura aver cambiato nuovamente parere; infine la ritirata venne confermata. La nuova direttiva dell'alto comando tedesco del 28 dicembre 1942 prevedeva un metodico e ordinato ripiegamento delle truppe del generale von Kleist fino alla linea Mostovoe-Armavir-Salsk; veniva richiesto tuttavia per il momento di \"mantenere e rafforzare il fronte costiero\" sul Mar Nero.\nMentre procedevano alla pianificazione e all'organizzazione dell'operazione Urano e delle offensive collegate, Stalin e lo Stavka non avevano rinunciato a prendere l'iniziativa anche sul fronte del Caucaso e sfruttare l'evidente indebolimento dei tedeschi dopo il fallimento dei loro ultimi attacchi all'inizio del mese di novembre. Il generale Tjulenev aveva ipotizzato una controffensiva con le armate del \"Gruppo settentrionale\" del generale Maslennikov che, partendo dalla linea di Mozdok, avrebbero dovuto avanzare verso Majkop; tuttavia questo piano non era condiviso dall'alto comando sovietico che sollecit\u00f2 il comandante del Fronte Trans-caucasico a rinforzare il \"Gruppo del Mar Nero\" del generale Petrov. In un primo momento invece il generale Tjulenev trattenne sulla linea del Terek due corpi di fucilieri di cui lo Stavka aveva disposto il trasferimento al \"Gruppo del Mar Nero\".\nIl successo sovietico a sud del Don, il fallimento tedesco del tentativo di sbloccare Stalingrado e l'avanzata del Fronte Meridionale del generale Andrej Er\u00ebmenko in direzione di Kotel'nikovo a partire dal 24 dicembre 1942, sembrarono aprire favorevoli prospettive per l'Armata Rossa; l'alto comando sovietico ritenne possibile organizzare una grande offensiva combinata per isolare e distruggere l'intero Gruppo d'armate A avventuratosi nel Caucaso. Il 29 dicembre Stalin diram\u00f2 nuovi ordini al generale Tjulenev; il Fronte Trans-caucasico avrebbe dovuto rinunciare all'attacco su Majkop e concentrare le sue forze sull'ala sinistra dove il \"Gruppo del Mar Nero\" del generale Petrov avrebbe marciato rapidamente su Krasnodar e Tichoreck, congiungendosi con le forze del generale Er\u00ebmenko che da Kotel'nikovo sarebbero avanzate a loro volta su Salsk e Tichoreck, intercettando le vie di comunicazione tedesche. Era anche prevista una successiva manovra su Rostov e un'operazione verso Novorossijsk e la penisola di Taman'. Nonostante le proteste dei generali Tjulenev e Petrov, dubbiosi sulla riuscita di un piano cos\u00ec ambizioso a causa delle grandi difficolt\u00e0 logistiche e della rigida stagione invernale, Stalin impose di procedere con la massima urgenza all'esecuzione della cosiddetta \"variante Krasnodar\".\nDopo un ultimo inutile tentativo del generale Tjulenev di sconsigliare l'operazione e di ritornare alla \"variante Majkop\", Stalin conferm\u00f2 i piani pi\u00f9 ambiziosi; il dittatore approv\u00f2 i progetti preparati dal Fronte Transcaucasico, l'\"operazione Gore\" che prevedeva un attacco a Gorijsij Kluc verso il Kuban, e l'\"operazione More\", uno sbarco anfibio a Ju\u017enaja Ozereika in direzione di Novorossijsk. Stalin tuttavia allert\u00f2 il generale Tjulenev sui segni di un imminente ritirata generale dei tedeschi e quindi sollecit\u00f2 l'inizio con la massima urgenza dell'offensiva verso Tichoreck, per bloccare le linee di comunicazione del Gruppo d'armate A, da parte del generale Petrov, senza attendere il completamento dei preparativi e l'arrivo di tutti i rinforzi previsti; il 4 gennaio 1943 lo Stavka diram\u00f2 gli ordini definitivi per l'offensiva del generale Petrov verso Batajsk, Azov e Rostov; Stalin ordin\u00f2 al generale Tjulenev di recarsi personalmente sul posto e controllare l'operazione.\nPrima fase della ritirata tedesca.\nA partire dalla notte del 31 dicembre 1942 il generale von Kleist aveva effettivamente dato inizio alla ritirata della 1. Panzermee dalle sue posizioni esposte; il generale von Mackensen fece quindi evacuare la testa di ponte sul Terek a I\u0161erskaja e le truppe iniziarono la marcia verso nord; le formazioni tedesche, la 3. Panzer-Division, la 13. Panzer-Division, la SS \"Wiking\" e tre divisioni di fanteria, raggiunsero con successo dopo estenuanti marce notturne la linea del fiume Kuma entro il 6 gennaio 1943 e organizzarono posizioni di sbarramento per facilitare la ritirata dei convogli logistici e delle colonne di retroguardia.\nIl Gruppo settentrionale del Fronte Trans-caucasico, al comando del generale Maslennikov, aveva dato inizio alla sua offensiva fin dal 3 gennaio 1943 ma non ottenne grandi successi; la 58\u00aa Armata del generale Kondrat Melnik liber\u00f2 le citt\u00e0 di Malgobek e Mozdok gi\u00e0 evacuate dai tedeschi ma l'inseguimento prosegu\u00ec con difficolt\u00e0. Il comando del Gruppo settentrionale aveva fino all'ultimo temuto un nuovo attacco tedesco e non aveva rinforzato a sufficienza lo schieramento di truppe sull'ala destra; si verificarono inoltre gravi problemi di comunicazione e collegamento logistico con le forze di prima linea a contatto con le retroguardie tedesche. Di conseguenza i tedeschi riuscirono a raggiungere ordinatamente la linea del Kuma dove opposero forte resistenza; lo Stavka critic\u00f2 aspramente il comando del Fronte Trans-caucasico per aver lasciato sganciare la 1. Panzerarmee; il generale Aleksandr Vasilevskij, il capo di Stato maggiore generale dell'Armata Rossa, si rec\u00f2 sul posto per accelerare le operazioni e venne costituito un \"Gruppo di cavalleria meccanizzata\" al comando del generale Nikolaj Kiricenko con il 4\u00ba Corpo di cavalleria del Kuban e il 5\u00ba Corpo di cavalleria del Don, per avanzare rapidamente verso Armavir e intercettare le comunicazioni del nemico, ma la manovra riusc\u00ec solo in parte; dall'8 al 10 gennaio 1943 i sovietici furono bloccati temporaneamente sulla linea del Kuma.\nI tedeschi effettuarono con notevole abilit\u00e0 lo sbarramento sul fiume Kuma; mentre la SS \"Wiking\" si trasferiva con urgenza a nord per sostenere il fronte della 4. Panzerarmee che rischiava di crollare dopo la caduta di Kotel'nikovo, il 40\u00ba Panzerkorps del generale Siegfried Heinrici, costituito dalla 3. Panzer-Division, la 13. Panzer-Division e tre divisioni di fanteria, respinse i primi attacchi sovietici e quindi ripieg\u00f2 dopo aver fatto saltare i ponti il 10 gennaio. La controffensiva sovietica riprese l'11 gennaio 1943; la 9\u00aa Armata del generale Koroteev raggiunse e liber\u00f2 Georgievsk e Mineral'nye Vody dopo duri combattimenti, mentre sul fianco sinistro del Gruppo settentrionale i soldati della 37\u00aa Armata del generale Kozlov attraversarono su un precario ponte costruito nell'acqua ghiacciata il fiume Baksan e liberono Kislovodsk. Le truppe tedesche mantennero la coesione e si batterono efficacemente ma non poterono difendere ulteriormente la linea del Kuma; fortemente intralciati dagli attacchi aerei dell'aviazione sovietica, i reparti della 1. Panzerarmee cercarono di raggiungere e presidiare la successiva linea difensiva tra il fiume Kalaus e \u010cerkessk, tuttavia, nonostante gli ordini del generale von Kleist di rallentare il ritmo del ripiegamento e costituire forti capisaldi per trattenere gli inseguitori, le truppe tedesche del generale von Mackensen continuarono la ritirata.\nLe armate del generale Maslennikov cercarono di incalzare le truppe tedesche in ritirata, sostenute dall'efficace intervento di gruppi partigiani che colpirono le retrovie e le vie di comunicazione soprattutto nella regione di Stavropol; aeroporti e stazioni ferroviarie furono attaccate, venne distrutta parte della ferrovia Mozdok-Armavir. Stavropol' venne liberata il 21 gennaio 1943 dai reparti della 44\u00aa Armata che avanzavano da est, mentre altre formazioni appartenenti alla 9\u00aa Armata entrarono nella citt\u00e0 da sud; contemporaneamente le truppe della 37\u00aa Armata liberarono \u010cerkessk. Il Gruppo settentrionale del Fronte Trans-caucasico aveva raggiunto importanti obiettivi strategici tuttavia non era riuscito a tagliare la ritirata della 1. Panzerarmee; a causa dei ritardi iniziali e della tardiva costituzione del raggruppamento di cavalleria meccanizzata, i tedeschi pur costretti ad abbandonare tutte le loro conquiste, evitarono una sconfitta definitiva e furono inoltre in grado di trasferire a nord il 3\u00ba Panzerkorps per bloccare la pericolosa avanzata del Fronte Meridionale del generale Er\u00ebmenko verso Tichoreck e Rostov.\nDopo la liberazione di Kotel'nikovo, il generale Er\u00ebmenko aveva infatti ricevuto ordine dallo Stavka di accelerare la sua avanzata; il Fronte Meridionale marciava lungo la riva orientale del Don in direzione di Rostov con la 2\u00aa Armata della Guardia, e verso Salsk e Tichoreck con le armate dell'ala sinistra, la 51\u00aa Armata e la 28\u00aa Armata. L'avanzata, iniziata il 4 gennaio 1943, fu fortemente contrastata dalle forze tedesche della 4. Panzerarmee; il feldmaresciallo von Manstein e il generale Hermann Hoth cercavano di fermare o rallentare l'offensiva nemica per dare tempo al Gruppo d'armate A di completare la ritirata dal Caucaso e rafforzarono il loro schieramento a sud del Don con la divisione SS \"Wiking\" e con un battaglione di carri pesanti Panzer VI Tiger I appena arrivato sul campo. Le truppe sovietiche inoltre erano indebolite dalle precedenti battaglie e in particolare le unit\u00e0 corazzate necessitavano di essere rinforzate con nuovi mezzi; lo Stavka promise l'invio di 150 carri. Il 7 gennaio 1943 a Zimovniki le formazioni meccanizzate sovietiche furono temporaneamente fermate dalle riserve corazzate tedesche; l'11 gennaio finalmente la 2\u00aa Armata della Guardia e la 51\u00aa Armata raggiunsero le rive del fiume Many\u010d.\nIl 17 gennaio 1943 il Fronte Meridionale riprese l'offensiva; il generale Pavel Rotmistrov ricevette il comando di tutte le forze mobili raggruppate in un gruppo meccanizzato con l'ordine di superare il fiume e marciare con la massima velocit\u00e0 fino a Batajsk e Rostov, tagliando la strada alla 1. Panzerarmee in ritirata. Il 20 gennaio 1943 le unit\u00e0 corazzate d'avanguardia del generale Rotmistrov attaccarono la linea del Many\u010d e riuscirono a costituire teste di ponte a Proletaskaja e Many\u010dskaja, creando una situazione di grande pericolo per l'alto comando tedesco; la strada di Rostov sembrava aperta per i carri armati sovietici mentre le colonne in ritirata della 1. Panzerarmee erano ancora in marcia da sud. Il feldmaresciallo von Manstein riusc\u00ec tuttavia ancora una volta a controllare la situazione; l'11. Panzer-Division pass\u00f2 a sud del Don il 22 gennaio e contrattacc\u00f2 con successo in cooperazione con la 16. Divisione motorizzata che era riuscita a sganciarsi abilmente verso ovest per partecipare all'azione. Le punte corazzate del gruppo mobile sovietico subirono forti perdite e il 26 gennaio 1943 vennero bloccate.\nMentre il generale Maslennikov inseguiva la 1. Panzerarmee in ritirata e il generale Er\u00ebmenko cercava di raggiungere Rostov per tagliare la strada ai tedeschi, il generale Petrov, comandante del cosiddetto \"gruppo del Mar Nero\" del Fronte Transcaucasico del generale Tjulenev, aveva iniziato dall'11 gennaio 1943 la sua difficile offensiva, fortemente sollecitata da Stalin e dallo Stavka, in direzione di Krasnodar e Tichoreck. Le proibitive condizioni climatiche, caratterizzate da neve alternata a piogge e inondazioni nell'aspro territorio montuoso, e la scarsezza di vie di adeguate vie di comunicazione, resero estremamente difficoltosa, come aveva temuto il generale Petrov, l'avanzata delle truppe sovietiche. Entro pochi giorni, la 46\u00aa Armata del generale Leselidze e la 18\u00aa Armata del generale Ry\u017ekov furono costrette a fermare la loro marcia su Majkop; ancor pi\u00f9 critica era la situazione della 47\u00aa Armata del generale Kamkov che avrebbe dovuto sferrare un attacco diversivo sul fianco sinistro del \"gruppo del Mar Nero\". La marcia della fanteria e soprattutto dell'artiglieria divenne quasi impossibile sul terreno inondato a seguito delle forti piogge; solo per mezzo di trasporti aerei fu possibile rifornire queste truppe. L'avanzata verso Krasnodar procedette quindi con grande ritardo e il 24 gennaio la 12\u00aa Armata del generale Gre\u010dko era ancora bloccato a sud della citt\u00e0; fin dal 20 gennaio 1943 il generale Petrov avvert\u00ec il generale Vasilevskij che, in quelle condizioni, era impossibile accelerare le operazioni e impiegare le forze corazzate.\nLa 17\u00aa Armata tedesca del generale Ruoff di conseguenza riusc\u00ec ad effettuare la difficile manovra di sganciamento dalle sue esposte posizioni in alta montagna; dal 10 gennaio 1943 il 49\u00ba Corpo d'armata evacu\u00f2 le sue truppe arrivate sui valichi del Caucaso, e mise in atto il piano di ritirato concordato con l'alto comando. Hitler riteneva ancora possibile riprendere in un secondo momento l'offensiva nel Caucaso e quindi egli ordin\u00f2 al generale Ruoff di ripiegare verso nord-ovest prima sulla cosiddetta linea \"Seilbahn\" e quindi sulla \"Gotenstellung\" organizzando una vasta testa di ponte nel Kuban dove avrebbero dovuto essere concentrati oltre 400.000 soldati tedeschi. Nella testa di ponte avrebbero dovuto convergere anche il 52\u00ba Corpo d'armata e la 13. Panzer-Division. La ritirata tedesca verso la \"Gotenstellung\" fu molto difficoltosa a causa soprattutto delle condizioni climatiche e si svolse in gran parte a piedi; le formazioni scarsamente motorizzate della 17\u00aa Armata dovettero spostare tutte le armi pesanti e l'equipaggiamento per mezzo degli animali da traino.\nSeconda fase della ritirata tedesca.\n27 gennaio 1943 la 1. Panzerarmee ricevette l'ordine di ripiegare su Rostov, mentre la 17\u00aa Armata ricevette l'ordine di arretrare nella regione del Kuban, dove doveva crearvi una testa di ponte da cui riprendere, in futuro, l'offensiva.\nIl maltempo, la pessima rete stradale ed il terreno impervio rallentarono l'attacco sovietico, permettendo ai tedeschi di completare il ripiegamento. Armavir venne liberata il 23 gennaio, e Majkop il 29 gennaio. Truppe da sbarco sovietiche presero terra presso Novorossijsk il 5 febbraio, ma la citt\u00e0 rimase in mani tedesche, che si trincerarono in una solida posizione difensiva.\nBattaglia aerea del Kuban.\nL'alto comando tedesco cerc\u00f2 di fermare l'avanzata sovietica verso il Kuban e supportare la ritirata del Gruppo d'armate A, facendo intervenire notevoli rinforzi aerei della Luftwaffe che, in partenza dalle basi in Crimea, nella penisola di Taman e nel Donbass, intervennero in modo massiccio, compiendo fino a 1500-2000 missioni aeree al giorno; in primavera affluirono in questo settore meridionale del fronte anche altri reparti aerei trasferiti dal nord e anche da occidente. L'aviazione sovietica concentr\u00f2 a sua volta le sue forze migliori sulla penisola di Taman dove si svolsero continue battaglie aeree con la partecipazione fino a 300-500 aerei contemporaneamente delle due parti.\nLa battaglia aerea che si svolgeva nel cielo del Kuban nell'aprile-giugno 1943 divenne una delle pi\u00f9 grandi battaglie aeree della seconda guerra mondiale e fu parte integrante dell'offensiva sovietica nel Caucaso. Per la prima volta durante l'intero periodo della seconda guerra mondiale, i piloti sovietici imposero la loro volont\u00e0 sulla Luftwaffe, interferirono attivamente e si opposero all'adempimento da parte dei tedeschi delle loro missioni di combattimento. In totale, tre battaglie aeree hanno avuto luogo nel cielo di Kuban.\nEvacuazione della Penisola di Taman'.\nUn tentativo di riconquistare la penisola di Taman' venne compiuto dai sovietici tra l'aprile e il maggio del 1943, ma venne respinto dai tedeschi, che passarono al contrattacco. Le disfatte subite in Ucraina ed il pericolo di rimanere tagliati fuori convinsero i tedeschi ad organizzare il ripiegamento in Crimea dei resti della 17\u00aa Armata. Il 16 settembre 1943 i sovietici ripresero Novorossijsk, completando la liberazione della penisola di Taman' il 9 ottobre."}
{"id": "266268", "revid": "22828", "url": "https://it.wikipedia.org/wiki?curid=266268", "title": "Vocali", "text": ""}
{"id": "266269", "revid": "547992", "url": "https://it.wikipedia.org/wiki?curid=266269", "title": "Governo Rattazzi I", "text": "Il Governo Rattazzi I \u00e8 stato in carica dal 3 marzo all'8 dicembre 1862 per un totale di 280 giorni, ovvero 9 mesi e 5 giorni."}
{"id": "266272", "revid": "765341", "url": "https://it.wikipedia.org/wiki?curid=266272", "title": "Governo Farini", "text": "Il Governo Farini \u00e8 stato in carica dall'8 dicembre 1862 al 24 marzo 1863 per un totale di 106 giorni, ovvero 3 mesi e 16 giorni."}
{"id": "266274", "revid": "228446", "url": "https://it.wikipedia.org/wiki?curid=266274", "title": "Governo Minghetti I", "text": "Il Governo Minghetti I \u00e8 stato in carica dal 24 marzo 1863 al 28 settembre 1864 per un totale di 554 giorni, ovvero 1 anno, 6 mesi e 4 giorni."}
{"id": "266278", "revid": "1318658", "url": "https://it.wikipedia.org/wiki?curid=266278", "title": "Fernsehturm", "text": "Fernsehturm significa in tedesco \u00ab torre televisiva \u00bb. Questi edifici si trovano in molte grandi citt\u00e0 tedesche fra cui:"}
{"id": "266280", "revid": "121363875", "url": "https://it.wikipedia.org/wiki?curid=266280", "title": "Governo Zanardelli", "text": "Il Governo Zanardelli \u00e8 stato in carica dal 15 febbraio 1901 al 3 novembre 1903 per un totale di 991 giorni, ovvero 2 anni, 8 mesi e 19 giorni."}
{"id": "266281", "revid": "339392", "url": "https://it.wikipedia.org/wiki?curid=266281", "title": "Berliner Fernsehturm", "text": ""}
{"id": "266282", "revid": "84184", "url": "https://it.wikipedia.org/wiki?curid=266282", "title": "Governo Saracco", "text": "Il Governo Saracco \u00e8 stato in carica dal 25 giugno 1900 al 15 febbraio 1901 per un totale di 235 giorni, ovvero 7 mesi e 21 giorni."}
{"id": "266286", "revid": "767487", "url": "https://it.wikipedia.org/wiki?curid=266286", "title": "Califfi abbasidi", "text": "Califfi che risiedettero in Egitto dopo la caduta di Baghdad.\nI Califfi - cosiddetti fantocci o fantasmi - abbasidi del Cairo svolsero funzioni puramente esornative e simboliche durante il periodo sultanale mamelucco di Egitto e Siria."}
{"id": "266287", "revid": "1543377", "url": "https://it.wikipedia.org/wiki?curid=266287", "title": "Tullio Cianetti", "text": "Biografia.\nRimasto orfano di padre a sei anni, intraprese la carriera militare e prese parte con gli altri ragazzi del '99 alla Prima guerra mondiale, in cui venne marginalmente ferito a una gamba. Rimasto per qualche tempo nell'esercito, nel 1918 fu nominato tenente, grado che conserv\u00f2 fino al 21 marzo del 1921, giorno in cui decise di diventare istruttore presso il convitto nazionale \"Principe di Napoli\" di Assisi.\nAder\u00ec al Partito Nazionale Fascista (PNF) e il 10 aprile, sempre del 1921, fond\u00f2 il Fascio di Assisi, di cui divenne presidente l'anno dopo. Nel 1922 prese parte alla Marcia su Roma e nel frattempo fece carriera come sindacalista fascista fino a diventare, nel 1924, a Terni, il principale punto di riferimento della Confederazione nazionale delle corporazioni sindacali fasciste in Umbria. Il 20 giugno di quell'anno, dieci giorni dopo il delitto Matteotti, si dimise dalla Milizia Volontaria per la Sicurezza Nazionale (MVSN).\nNel giugno del 1925, dopo aver sfidato a duello Elia Rossi Passavanti al quale aveva rivolto pesanti accuse di acquiescenza verso soggetti di dubbia fede fascista e di \"precedenti morali discutibilissimi\", fu prontamente inviato a Siracusa, dove rimase sino al marzo dell'anno successivo. Da qui scrisse a Edmondo Rossoni, allora principale esponente del sindacalismo fascista, il suo disappunto perch\u00e9 i deputati Leone Leone e Ruggero Romano facevano pressioni per mettere a capo dei sindacati persone \"di fiducia di... qualcuno\", in luogo di rappresentanti delle categorie, mentre \"questa gente vuol essere liberata dalle cricche locali\". Era il periodo delle riforme fasciste in materia di lavoro: la legge 3 aprile 1926, n. 563, delegava il sindacato fascista a unico rappresentante dei lavoratori per la stipula dei contratti collettivi di lavoro, mentre l'anno successivo sarebbe stata varata la magistratura del lavoro e sarebbero seguite innovazioni come il trattamento di fine rapporto e il diritto alle ferie.\nPresto inviato a dirigere il sindacato di Carrara, nel 1927 Cianetti manifest\u00f2 a Rossoni (con il quale il rapporto era divenuto molto stretto) la sua preoccupazione circa la locale Corporazione dell'Industria (principalmente incentrata sul settore del marmo): si sarebbe trattato, disse Cianetti, di una componente \"forcaiola e reazionaria\" la quale, oltre ad avere le sue riunioni presiedute dal federale del partito, puntava ad aumentare l'orario di lavoro e abbattere i salari, malgrado i recenti aumenti del prezzo del marmo. Pochi giorni dopo il vice segretario nazionale del partito, Renato Ricci, intim\u00f2 a Rossoni di trasferirlo poich\u00e9 dannoso al \"delicatissimo organismo politico della provincia\". Le resistenze di Cianetti furono vinte da Giuseppe Bottai, che lo fece definitivamente rimandare al Sud. Cianetti ricord\u00f2 in seguito l'allontanamento come un fatto positivo, poich\u00e9 lo sottraeva dal clima di una provincia dominata dai \"ras\". A Messina, sua nuova destinazione, giunse il 5 agosto 1927. Anche da qui invi\u00f2 corrispondenza a Rossoni (raccolta nell'Archivio Centrale dello Stato) denunciando le \"tante camorre\" e scrivendo un articolo anticapitalista che gli fece ottenere un richiamo dal suo nume tutelare.\nNel settembre 1928 fu trasferito in reggenza come commissario del sindacato di Treviso. Da qui, con lo stesso ruolo, a Matera. Poi il 26 aprile 1929 di nuovo a Treviso, stavolta come segretario dei sindacati dell'agricoltura.\nLa sua avversione non solo al comunismo ma anche al capitalismo lo mise in un certo isolamento all'interno del PNF, ma non gli imped\u00ec di diventare uno dei sindacalisti pi\u00f9 importanti del Ventennio. Cianetti \u00e8 considerato molto vicino alle posizioni anticapitaliste del filosofo Ugo Spirito sulla corporazione proprietaria come fusione di capitale e lavoro nella nazionalizzazione dell'industria.\nSecondo Moffa, per Cianetti \"\"il principio fascista della collaborazione fra le classi richiedeva una lotta su due fronti: da una parte contro \"l'ubriacatura bolscevica\", e dall'altra contro quei capitalisti \"che del capitale si servono per basse speculazioni contro la Nazione\".\"\"\nL'ascesa.\nIl 18 febbraio 1931 divenne commissario nazionale della federazione nazionale dei sindacati dell'industria del vetro e della ceramica. Pochi mesi dopo divenne segretario della federazione nazionale dei sindacati delle industrie estrattive e cominci\u00f2 a scrivere per la testata di Luigi Fontanelli \"Il lavoro fascista\", nella quale critic\u00f2 aspramente il \"sistema Bedaux\", una gestione del cottimo operaio mediante cronotecnica, di impronta taylorista, che stava velocemente prendendo piede in molti settori economici.\nIl 22 aprile 1933 giunse a Torino a dirigere i sindacati del settore industria.\nIl 1934 fu l'anno della sua definitiva affermazione: \nCianetti era inoltre vicepresidente dell'Istituto nazionale fascista per l'assistenza e per gli infortuni sul lavoro (oggi INAIL) e dell'Istituto Nazionale Fascista della Previdenza Sociale (oggi INPS), e delegato nel consiglio di amministrazione del Banco di Roma.\nGli accordi con Ley.\nNel 1937 si rec\u00f2 in Germania, dopo il viaggio di Galeazzo Ciano e prima di quello che Mussolini avrebbe compiuto in settembre. A Cianetti fu intitolata la sede di un dopolavoro per gli operai della fabbrica Volkswagen di Wolfstein, in onore degli accordi da lui negoziati e appena stipulati con Robert Ley, leader del Deutsche Arbeitsfront.\nIl senso del trattato stipulato pare fosse quello di sviluppare una sorta di \"turismo di massa\" del ceto operaio e per consentire l'emigrazione in Germania di un gran numero di lavoratori italiani; gli accordi avevano anche lo scopo accessorio, ma non meno cruciale, di creare un'alternativa al Bureau International du Travail di Ginevra, che sosteneva politiche sociali molto diverse da quelle dei due regimi.\nL'accoglienza internazionale dell'accordo, nonostante quest'ultimo aspetto di marcata differenziazione da altre tendenze pi\u00f9 diffuse, non fu negativa: in una corrispondenza la rivista statunitense Time parl\u00f2 apertamente di una \"Fascist Labor International\", aprendo l'articolo con la sottolineatura che in Italia il tetto delle 40 ore settimanali era stato stabilito due anni prima che in Francia.\nIl caso Curiel.\nNel 1938 Cianetti convoc\u00f2 Eugenio Curiel, esponente dell'antifascismo clandestino che stava attivandosi per l'infiltrazione comunista presso i Gruppi universitari fascisti (GUF) e il sindacato dei poligrafici. L'incontro fu reso noto, almeno per quanto riguarda alcuni dettagli, nel 1979 da Ettore Luccini, amico di Curiel e impegnato nella stessa azione di proselitismo; l'episodio rileva in quanto a posteriori si era sospettato, ossia che qualche doppiogiochista avesse fornito al regime informazioni con le quali sarebbero stati arrestati diversi antifascisti, tra cui lo stesso Curiel, a Trieste. Il sospetto giungeva a dubitare di un eventuale \"cedimento\" di Curiel, con una polemica che si tenne sui giornali sul finire degli anni settanta e coinvolse Paolo Spriano su L'Unit\u00e0 e Giorgio Amendola su Rinascita, interessandosene anche altre testate come L'Espresso.\nSecondo la sua precisazione, Luccini si era recato con l'amico all'incontro-convocazione col sindacalista viceministro, sebbene a un certo punto Cianetti fosse rimasto da solo con Curiel per confidargli - cos\u00ec Luccini dice di averne appreso in serata - di essere informatissimo sui movimenti di infiltrazione e sulle attivit\u00e0 comuniste all'estero. Ci\u00f2 sarebbe confermato anche da una testimonianza, anch'essa \"de relato\", resa da Francesco Loperfido il quale afferm\u00f2 che Curiel gli avrebbe raccontato che Cianetti conosceva dettagliatamente nomi e recapiti delle sedi all'estero del PCI.\nL'attivit\u00e0 al vertice.\nNello stesso 1938 visit\u00f2 Londra, alla ricerca di contatti con i locali sindacati, che nelle sue \"Memorie\" avrebbe definito \"casta delle \"Trade Unions\"\", mentre intesseva rapporti anche con la francese Conf\u00e9d\u00e9ration g\u00e9n\u00e9rale du travail; aveva del resto sparso ai quattro angoli del globo suoi \"osservatori sociali\" che lo aiutavano nelle relazioni con gli altri sindacati.\nLa funzione sindacale non fu immune dalle azioni di propaganda del regime; il 5 gennaio 1939 Ciano annot\u00f2 nei suoi diari di aver richiesto a Cianetti di dare alla propaganda antifrancese presso gli operai \"un sapore sociale\", sottolineando che la Francia era \"lo Stato borghese, difensore dei privilegi borghesi\".\nA seguito degli scioperi del marzo e aprile 1943 a Milano e Torino denunci\u00f2 le infiltrazioni comuniste, ma sostenne la richiesta di aumenti salariali per i lavoratori.\nSecondo Enrico Landolfi, Cianetti fu a un passo dalla segreteria del PNF in sostituzione di Aldo Vidussoni, nell'aprile del 1943, ma ne sarebbe restato escluso per intervento di Ciano e Farinacci nonch\u00e9, dice lo studioso, del Quirinale. A giugno Cianetti propose a Mussolini un decreto legge di gestione speciale delle imprese di particolare importanza bellica, che includeva la designazione di un terzo degli amministratori e di un sindaco da parte della Confederazione dei lavoratori; il provvedimento fu bocciato dalla parte pi\u00f9 conservatrice del governo, tra cui il ministro di Grazia e giustizia, e Mussolini, inizialmente favorevole, promise a Cianetti che lo avrebbe firmato in autunno.\nIl processo di Verona.\nIl 25 luglio del 1943, aderendo alla sollecitazione di Ciano inviatagli per il tramite di Zenone Benini, Cianetti vot\u00f2 a favore dell'ordine del giorno Grandi, che costrinse il Duce alle dimissioni e ne caus\u00f2 l'arresto. Secondo alcuni studiosi, Cianetti dovette essere convinto da Grandi che l'ordine del giorno non fosse che un espediente per costringere il re a condividere con Mussolini le responsabilit\u00e0 negative della presagibile catastrofe bellica; insieme a Giacomo Suardo, Cianetti sarebbe stato estremamente indeciso e intenzionato a ritirare l'appoggio verbale gi\u00e0 dato alla proposta, ma Bottai riusc\u00ec a convincerlo, mentre Suardo si astenne. Il giorno dopo Cianetti scrisse a Mussolini una lettera nella quale si dichiarava pentito del voto espresso.\nI gerarchi che si erano espressi a favore della mozione Grandi furono poi arrestati per essere processati da un tribunale della Repubblica Sociale Italiana (RSI): Cianetti fu preso a Zagarolo il 13 ottobre e al momento della cattura si mise a ridere convinto si trattasse di un errore. La sua lettera di ritrattazione nel frattempo si era persa e, prima che iniziasse il processo di Verona, era stato Mussolini stesso a confermare di averla ricevuta. Difeso dall'avvocato Arnaldo Fortini, suo amico personale e gi\u00e0 podest\u00e0 di Assisi, la lettera gli salv\u00f2 la vita: riconosciuto colpevole, gli furono riconosciute le attenuanti generiche e fu condannato a trent'anni di carcere, mentre tutti gli altri imputati furono condannati a morte: 5 fucilati (Giovanni Marinelli, Carlo Pareschi, Luciano Gottardi, Emilio De Bono e Galeazzo Ciano), e gli altri 13 condannati in contumacia.\nLa carcerazione gli imped\u00ec di partecipare alla Repubblica Sociale Italiana, in cui avrebbe visto attuato il programma sociale da lui pi\u00f9 volte auspicato, ma al termine della quale avrebbe probabilmente trovato la morte. Alla Caduta della Repubblica Sociale Italiana il 25 aprile 1945 fu trovato in carcere e liberato dagli alleati. Al fine di evitare eventuali processi e condanne, si rifugi\u00f2 nell'allora Mozambico portoghese, dove riusc\u00ec per lungo tempo a far perdere le sue tracce. Mor\u00ec a Maputo, gi\u00e0 Louren\u00e7o Marques, nel Mozambico da poco diventato indipendente in seguito alla Rivoluzione dei garofani.\nRilettura postuma.\nAnalisi recenti tendono a isolare nel fenomeno fascista una componente definita di sinistra, nella quale Cianetti \u00e8 incluso. Ad esempio, oltre a Moffa che tale lo definisce nella voce dedicatagli nel \"Dizionario biografico degli italiani\" (Istituto dell'Enciclopedia Italiana), Giuseppe Parlato lo ha inserito in un lungo elenco di esponenti del fascismo accomunati da \"un forte e consapevole spirito antiborghese\" e da \"una polemica contro il modello capitalistico di produzione\". Per Parlato, Cianetti fu \"senza dubbio il pi\u00f9 intelligente e pi\u00f9 famoso interprete di quella linea populista che del fascismo cercava di cogliere l'aspetto sociale\".\nFu per\u00f2 filotedesco e la sua posizione nei confronti della politica razziale fu favorevole e diversa da quella degli altri fascisti di sinistra, che se ne erano tenuti discosti."}
{"id": "266288", "revid": "838137", "url": "https://it.wikipedia.org/wiki?curid=266288", "title": "Corrente di Planck", "text": "La corrente di Planck \u00e8, nel sistema di unit\u00e0 di misura di Planck, l'unit\u00e0 della corrente elettrica, denotata con Ip.\nformula_1 \u2248\n3.479 \u00d7 1025 A\ndove:\nformula_2 \u00e8 la carica di Planck\nformula_3 \u00e8 il tempo di Planck\nformula_4 = costante dielettrica del vuoto\nformula_5 \u00e8 la costante di Dirac\n\"G\" \u00e8 la costante di gravitazione universale\n\"c\" \u00e8 la velocit\u00e0 della luce nel vuoto.\nUn'unit\u00e0 di corrente di Planck, \u00e8 la quantit\u00e0 di corrente che in un conduttore elettrico porta un'unit\u00e0 di carica di Planck in un intervallo di un'unit\u00e0 di tempo di Planck.\nSi pu\u00f2 anche dire che, la corrente di Planck, \u00e8 quella costante che, se mantenuta in due conduttori paralleli di lunghezza infinita e di sezione circolare trascurabile, poste alla distanza di una lunghezza di Planck e nel vuoto, produce tra i due conduttori, una forza uguale alla forza di Planck per la lunghezza di Planck."}
{"id": "266289", "revid": "77358", "url": "https://it.wikipedia.org/wiki?curid=266289", "title": "Tanztheater", "text": ""}
{"id": "266291", "revid": "18143", "url": "https://it.wikipedia.org/wiki?curid=266291", "title": "Heavy metal satanico", "text": ""}
{"id": "266292", "revid": "1573940", "url": "https://it.wikipedia.org/wiki?curid=266292", "title": "Drosophila melanogaster", "text": "La drosofila, o moscerino della frutta, (Drosophila (Sophophora) melanogaster ) \u00e8 un insetto dell'ordine dei Diptera. Si tratta di un organismo modello per la ricerca scientifica, in quanto \u00e8 facilmente manipolabile e con un breve ciclo vitale.\nAspetto fisico.\nLe drosofile hanno degli occhi composti di color rosso mattone. Questo colore deriva dalla presenza di 2 pigmenti: Xantommatina di color marrone e Drosopterina, rossa. Il corpo \u00e8 giallo-marrone con alcuni anelli neri trasversali sull'addome, da questi anelli deriva il nome scientifico \"melanogaster\" (dal greco \"melanos\", nero e \"gaster\", ventre). \u00c8 evidente il dimorfismo sessuale: le femmine sono lunghe 2,5\u00a0mm, mentre i maschi sono un po' pi\u00f9 corti e la parte terminale del loro corpo \u00e8 pi\u00f9 scura. La principale differenza tra i due sessi (facilmente osservabile al microscopio) \u00e8 il ciuffo di piccoli peli che circonda l'ano e i genitali del maschio.\nCiclo vitale.\nSe un organismo di \"Drosophila melanogaster\" \u00e8 tenuto in condizioni ottimali a 25 \u00b0C, questo riesce a sopravvivere per circa 50 giorni dallo stadio di uovo sino alla morte. Il ciclo vitale invece, \u00e8 di circa 10-12 giorni; 22-24 se si pone la drosofila a 18\u00a0\u00b0C. Le femmine possono deporre fino a 600 uova nell'arco della loro vita, all'interno di frutta o altri materiali organici. Le uova, il cui diametro \u00e8 di circa 0,5 millimetri, sono cellule aploidi mononucleate.\nIl liquido seminale maschile ha due effetti sulla femmina: il primo \u00e8 regolarizzare la percentuale di uova deposte; il secondo \u00e8 abbassare il desiderio sessuale nella femmina e prevenire cos\u00ec eventualmente l'accoppiamento con un altro maschio. Ci\u00f2 nonostante, lo stesso sperma contribuisce anche a minare la salute della femmina abbassandone la durata della vita.\nLe uova feconde diploidi completano lo sviluppo embrionale nell'arco di sole 24 ore e si schiudono immediatamente dopo. Le larve risultanti crescono per 5-6 giorni, usando microorganismi che decompongono la frutta e gli zuccheri della frutta stessa per nutrirsi. Alla fine di questo periodo le larve si trasformano in pupe e, dopo circa 4 giorni, effettuano la metamorfosi, alla fine della quale emergono gli insetti adulti.\nLe femmine si accoppiano dopo circa 12 ore dalla metamorfosi, accumulando lo sperma in alcune sacche per utilizzarlo a posteriori per fecondare le uova. I genetisti devono, quindi, separare le femmine dal resto della popolazione prima che abbiano la possibilit\u00e0 di accoppiarsi, in modo da essere certi che l'incrocio avvenga solo con il particolare tipo di maschio da utilizzare nell'esperimento. Femmine inseminate possono essere \"re-verginizzate\" con una prolungata incubazione a -10\u00a0\u00b0C, uccidendo lo sperma (Ashburner \"et al.\" 2005).\nOrganismo modello.\nLa \"Drosophila melanogaster\" \u00e8 un organismo modello, ovvero uno degli organismi pi\u00f9 studiati nella ricerca biologica, in particolare nella genetica. I motivi sono molteplici:\nA Charles W. Woodworth \u00e8 riconosciuto il merito di essere stato il primo ad allevare esemplari di \"Drosophila\" e di aver suggerito a W. E. Castle, durante il suo soggiorno alla Harvard University, che essi potevano essere usati per ricerche genetiche.\nA partire dal 1910 i moscerini della frutta furono di aiuto a Thomas Hunt Morgan per compiere i suoi studi sull'ereditariet\u00e0. Morgan e colleghi estesero il lavoro di Mendel descrivendo i meccanismi ereditari legati al cromosoma X e dimostrando che i geni collocati su uno stesso cromosoma non mostravano ricombinazioni genetiche. Gli studi sulle caratteristiche collegate al cromosoma X hanno aiutato a confermare che i geni si trovano nei cromosomi, mentre altri studi sulle caratteristiche morfologiche di Drosophila hanno portato alle prime mappe che mostravano le locazioni dei geni sui cromosomi. La prima mappatura dei cromosomi di Drosophila fu completata da Alfred Sturtevant.\nIl genoma della \"Drosophila\".\nLa \"Drosophila\" ha 4 paia di cromosomi: una coppia X/Y e tre coppie autosomiche etichettate 2, 3, e 4. Il quarto cromosoma \u00e8 cos\u00ec sottile che \u00e8 spesso ignorato. Il genoma, che \u00e8 stato interamente sequenziato, contiene 132 milioni di basi e approssimativamente 13.767 geni, tra questi ad esempio vi sono:\nSomiglianze con la specie umana.\nDa un punto di vista genetico l'uomo e il moscerino della frutta sono abbastanza simili. Circa il 60% delle malattie genetiche conosciute si possono verificare nel patrimonio genetico del moscerino, e circa il 50% delle proteine della Drosophila hanno un analogo nei mammiferi. La Drosophila viene usata come modello genetico per varie malattie umane, inclusi i disturbi neurodegenerativi come la malattia di Parkinson, la corea di Huntington e la malattia di Alzheimer. La mosca viene utilizzata anche per studiare il meccanismo biologico del sistema immunitario, del diabete, del cancro, dell'intelligenza, dell'invecchiamento e persino dell'abuso di sostanze stupefacenti.\nNomenclatura genetica.\nI geni che prendono il nome da alleli recessivi hanno l'iniziale minuscola, mentre gli alleli dominanti hanno l'iniziale maiuscola. I geni che prendono il nome dalla proteina prodotta hanno l'iniziale maiuscola. I nomi dei geni sono solitamente scritti in corsivo.\nLa convenzione di scrittura dei genotipi \u00e8 \"X/Y; 2nd/2nd; 3rd/3rd\".\nNella comunit\u00e0 dei biologi molecolari la nomenclatura genetica della Drosophila \u00e8 nota per i nomi fantasiosi associati alle mutazioni genetiche scoperte. Le mutazioni del lievito di birra o di altri organismi, microscopici e non, hanno solitamente nomi come \"cdc4\" e \"cdk4\"; nella Drosophila invece sono frequenti nomi come \"cheap date\" (letteralmente \"appuntamento economico\", una mutazione che rende il moscerino pi\u00f9 sensibile all'effetto dell'etanolo) o \"snafu\" (una mutazione che provoca anomalie anatomiche grottesche).\nSviluppo ed embriogenesi.\nL'embriogenesi nella Drosophila \u00e8 stata studiata molto approfonditamente. La piccola dimensione, il ciclo di vita molto breve e la grande quantit\u00e0 di prole tipici della Drosophila ne fanno un campione ideale per studi genetici. \u00c8 anche l'unico fra gli organismi modello in cui la suddivisione dell'ovulo fecondato avviene in una cavit\u00e0 sinciziale.\nDurante l'ovogenesi, l'ovocita in formazione \u00e8 connesso alle cellule nutrici dei ponti citoplasmatici. Sostanze nutrienti e altre molecole che controllano lo sviluppo si trasferiscono nell'ovocita.\nNella figura si pu\u00f2 vedere come l'ovocita in formazione venga rivestito da cellule follicolari di supporto.\nCirca 5000 nuclei cellulari si ammassano nel citoplasma indiviso dell'ovocita prima che inizi la loro migrazione verso la superficie e vengano avvolti da membrane plasmatiche per formare le cellule che circondano il sacco del tuorlo. Poco dopo la linea germinale si separa dalle cellule somatiche, attraverso la formazione di cellule polari nell'estremit\u00e0 posteriore dell'embrione.\nLa divisione cellulare nei primi stadi dell'embrione di Drosophila avviene tanto rapidamente che non esistono fasi distinte, per cui possono verificarsi errori nella divisione del DNA.\nPer aggirare questo problema i nuclei che commettono tali errori si staccano dai loro centrosomi e cadono nel centro dell'embrione, che non far\u00e0 parte dell'insetto.\nLa definizione degli assi antero-posteriore e dorso-ventrale avviene secondo un meccanismo definito specificazione sinciziale, in cui gradienti di geni materni, introdotti nell'oocita grazie alle cellule nutrici, definiscono gli assi del corpo prima ancora che l'oocita venga fecondato; in particolare i geni materni \"nanos\" e \"bicoid\" creano il gradiente morfogeno che specifica per le strutture anteriori (\"bicoid\") e per quelle posteriori (\"nanos\").\nI geni materni agiscono come fattori di trascrizione attivando i geni zigotici. I primi geni zigotici ad essere trascritti sono la classe dei geni gap, il cui nome deriva dal fatto che la loro mutazione provoca una grossa perdita di segmenti nella larva del moscerino. I pi\u00f9 importanti geni gap sono \"hunchback\", \"kruppel\", \"giant\", \"knirps\" e \"tailless\" ognuno dei quali, in base a gradienti di concentrazione dei geni materni, \u00e8 espresso in determinate regioni lungo l'asse antero/posteriore dell'embrione di drosophila dividendolo in unit\u00e0 distinte.\nCombinazioni opportune di geni gap sono in grado di attivare specifici enhancer di promotori modulari dei geni della regola pari primari i quali vengono espressi periodicamente in sette strisce lungo l'asse antero-posteriore andando cos\u00ec a delineare un \"pattern\" di 14 zone discrete definite parasegmenti. La caratteristica principale di questa classe di geni \u00e8 che alcuni di essi saranno espressi solo nei parasegmenti dispari mentre altri solo nei parasegmenti pari. Tali geni sono inoltre importanti per determinare il pattern di espressione dei geni della regola pari secondari: questi sono espressi inizialmente in tutto l'embrione ma a seguito dell'espressione dei geni della regola pari primari la loro espressione sar\u00e0 limitata in quei parasegmenti non occupati da questi ultimi in quanto sono in grado di legare gli enhancer dei geni della regola pari secondari e regolarne negativamente l'espressione.\nUna volta che i geni della regola pari sono espressi, questi ultimi attivano i geni della polarit\u00e0 segementale i quali definiscono il lato anteriore e posteriore di un parasegmento. In particolare nei 14 parasegmenti formati le file di cellule che mostrano un'alta concentrazione di prodotto genico dei geni della regola pari cominciano ad esprimere il gene della polarit\u00e0 segmentale chiamato \"engrailed\" che definisce il confine anteriore del parasegmento; a sua volta \"engrailed\" agisce come fattore di trascrizione facendo esprimere il gene \"hedgehog\" il quale venendo secreto dalle cellule va ad interagire con il recettore cellulare posto sulla fila di cellule anteriore a quelle esprimenti \"engrailed\", ci\u00f2 attiva una \"via di segnalazione intracellulare\" che permette di esprimere un altro gene della polarit\u00e0 segmentale chiamato \"wingless\" che definisce il confine posteriore del parasegmento. \"Wingless\" a sua volta viene secreto ed interagisce con il recettore \"frizzled\" della fila di cellule esprimenti \"engrailed\" il quale induce un \"via di segnalazione intracellulare\" che induce ulteriore espressione di \"engrailed\" chiudendo il circuito. Grazie a tale sistema, anche a seguito di cessato stimolo da parte dei geni della regola pari, questo circuito pu\u00f2 automantenersi definendo in modo definitivo i confini di ogni parasegmento.\nGeni omeotici.\nLa combinazione di geni gap, della regola pari e della polarit\u00e0 segmentale fa esprimere l'ultima classe di geni per lo sviluppo della drosophila chiamati geni selettori omeotici. Tali geni definiscono in modo preciso il destino dello sviluppo di ogni parasegmento definendo se questo diventer\u00e0 una zampa piuttosto che un'antenna.\nLa specificazione dell'asse dorso-ventrale \u00e8 stabilito dal gradiente di concentrazione di un fattore di trascrizione chiamato dorsal. L'mRNA materno di dorsal \u00e8 posto nell'oocita di Drosophila dalle cellule nutrici lungo tutto la membrana citoplasmatica dove viene tradotto 90 minuti dopo la fecondazione. Nonostante \"dorsal\" sia presente in tutto l'oocita esso entra solo nel nucleo delle cellule ventrali dove attiva geni per la ventralizzazione (\"twist\" e \"snail\") e reprime quelli per la dorsalizzazione. Il fatto che \"dorsal\" entri solo nelle cellule ventrali \u00e8 dovuto alla posizione all'interno del citoplasma del nucleo dell'oocita nel periodo che precede la fecondazione: trovandosi sul lato dorsale attiva fattori di trascrizione che inibiscono i geni necessari per attivare \"dorsal\". Ci\u00f2 non succede sul lato ventrale che si trova lontano dal nucleo ed in questo modo \"dorsal\" pu\u00f2 esplicare la sua funzione ventralizzante.\nGenetica comportamentale e neuroscienze.\nNel 1971 Ron Konopka e Seymour Benzer pubblicarono un articolo intitolato \"Mutanti orologio di \"Drosophila melanogaster\"\" in cui descrivevano la prima mutazione che influenzava il comportamento di un animale. I moscerini Drosophila normali mostravano un ritmo di attivit\u00e0 e riposo coincidente grosso modo con il giorno solare (24 ore). I mutanti di Konopka e Benzer invece mostravano ritmi pi\u00f9 rapidi o pi\u00f9 lenti, e in alcuni casi del tutto irregolari: i moscerini mutanti riposavano ed erano attivi per periodi di tempo del tutto casuali. I lavori dei successivi 30 anni hanno dimostrato che queste mutazioni (e altre simili) interessano un gruppo di geni e di loro prodotti che formano un orologio biologico o molecolare. Questo orologio biologico \u00e8 stato trovato in molte cellule del moscerino, ma quelle determinanti per il ciclo attivit\u00e0/riposo sono alcune dozzine di cellule nel cervello centrale della Drosophila.\nDa allora Benzer, i suoi studenti e molti altri hanno usato maschere comportamentali per isolare geni coinvolti in visione, olfatto, udito, apprendimento e memoria, corteggiamento, dolore e altri processi biologici come la longevit\u00e0.\nLa visione nella \"Drosophila\".\nL'occhio composto del moscerino della frutta contiene 800 unit\u00e0 oculari o ommatidi, ed \u00e8 uno dei pi\u00f9 sofisticati fra tutti gli insetti. Ogni ommatide contiene 8 cellule fotorecettrici (R1-8) ed alcune cellule di supporto, cellule pigmentate e una cornea. I moscerini normali hanno cellule pigmentate rossastre, per assorbire l'eccesso di luce blu e non venire accecati dalla luce del giorno.\nOgni fotorecettore consiste di due sezioni principali, il corpo cellulare e il rabdomero. Il corpo cellulare contiene il nucleo della cellula mentre il rabdomero \u00e8 fatto di ammassi di membrane dette microvilli che lo rendono simile ad uno spazzolino da denti. Ogni microvillo \u00e8 lungo da 1\u00a0\u00b5m a 1,5\u00a0\u00b5m ed ha un diametro di 50\u00a0nm. La membrana del rabdomero contiene circa 100 milioni di molecole di rodopsina, la proteina visuale che assorbe la luce. Il resto delle proteine della visione sono concentrate nello spazio microvillare, lasciando poco spazio al citoplasma.\nI fotorecettori in Drosophila secernono molte variet\u00e0 di forme di rodopsina. Le cellule fotorecettrici R1-R6 sintetizzano la Rodopsina1 (Rh1) che assorbe luce blu (480\u00a0nm). Le cellule R7 e R8 sintetizzano le forme Rh3 o Rh4 che assorbe luce ultravioletta (345\u00a0nm e 375\u00a0nm), e Rh5 o Rh6 che assorbono rispettivamente luce blu (437\u00a0nm) e verde (508\u00a0nm). Ogni molecola di rodopsina consiste di una proteina chiamata opsina legata in modo covalente ad un cromoforo carotenoide.\nCome nella visione dei vertebrati, anche negli invertebrati la trasduzione visiva avviene tramite un cammino di proteine G accoppiate. Per\u00f2 nei vertebrati la proteina G \u00e8 la transducina, mentre negli invertebrati \u00e8 la Gq (dgq in Drosophila). Quando la rodopsina (Rh) assorbe un fotone, il suo cromoforo carotenoide si isomerizza, producendo in Rh un cambiamento conformazionale verso la sua forma attiva, la metarodopsina. Essa attiva la Gq, che a sua volta attiva una fosfolipasi C\u03b2 (PLC\u03b2) nota come NorpA.\nPLC\u03b2 idrolizza il fosfatidilinositolo-4,5-bisfosfato (\"PIP2\"), un fosfolipide presente nella membrana cellulare, in inositolo-trifosfato (\"IP3\") e diacilglicerolo (\"DAG\"). DAG, molecola idrofobica, rimane nella membrana, generando l'apertura di un canale ionico selettivo per il calcio (noto come TRP, \"transient receptor potential\") e, a valle, l'ingresso nella cellula di ioni calcio e sodio. Il destino di IP3 \u00e8 invece quello di legare specifici recettori (\"IP3 receptors\") presso specifiche cisterne del reticolo endoplasmatico, generando l'uscita nel citoplasma di altri ioni calcio, sebbene questo processo non sia ritenuto essenziale per la normale visione.\nGli ioni calcio legano proteine come la calmodulina (CaM) e protein chinasi C (PKC) specifiche per la visione, note come InaC. Le InaC interagiscono poi con altre proteine a valle e sono ritenute le principali responsabili del segnale \"acceso/spento\" della visione. Hanno un certo ruolo nello \"spegnimento\" del processo visivo anche le arrestine, proteine in grado di inibire l'interazione della metarodopsina con le Gq, inibendo la trasduzione a monte.\nLo spegnimento avviene attraverso uno scambiatore sodio/calcio di membrana dipendente dal potassio (noto come NCKX30C), che pompa il calcio al di fuori della cellula. Ci\u00f2 \u00e8 permesso dai gradienti transmembrana favorevoli di sodio e potassio. Per ogni ione Ca++ estruso, 4 di Na+ entrano ed un di K+ esce dalla cellula.\nLa proteina InaD funge da supporto per tutte le proteine chiave della via di trasduzione: contiene cinque domini di legame (domini PDZ) per la regione C-terminale di molecole come TRP, InaC e PLC. Mutazioni a carico dei domini PDZ generano notevoli problemi nella trasduzione stessa. Ad esempio, un calo dell'interazione tra InaC e InaD genera una inattivazione tardiva della risposta alla luce.\nA differenza della metarodopsina dei Vertebrata, la metarodopsina di Drosophila (e degli Invertebrata) viene riconvertita a rodopsina con il semplice assorbimento di un fotone di luce arancione (580\u00a0nm).\nCirca due terzi del cervello di Drosophila (circa neuroni) sono dedicati al processo visivo. Sebbene la risoluzione spaziale sia notevolmente minore di quella umana, la velocit\u00e0 della risposta visiva \u00e8 quasi dieci volte maggiore.\nIl volo nella \"Drosophila\".\nLe ali di una mosca come Drosophila possono battere fino a 250 volte al secondo. Il volo \u00e8 essenzialmente composto di lunghi tratti lineari, intervallati da rapidi cambi di direzione chiamati saccade. Durante queste \"svolte\", \u00e8 in grado di ruotare di 90 gradi in meno di 50 millisecondi.\nDrosophila, e probabilmente molte altre mosche, presenta nervi ottici collegati direttamente ai muscoli delle ali (mentre in altri insetti c'\u00e8 in ogni caso un passaggio attraverso il cervello), rendendo se possibile ancora minore il tempo di reazione.\nSi \u00e8 creduto per lungo tempo che le caratteristiche del volo di Drosophila fossero sottoposte pi\u00f9 alla viscosit\u00e0 dell'aria che all'inerzia del corpo dell'animale. Recenti ricerche di Michael Dickinson e Rosalyn Sayaman hanno invece indicato che \u00e8 l'inerzia la forza dominante.\nDeterminazione del sesso in \"Drosophila\".\nIl sesso in Drosophila similmente a pochi altri individui \u00e8 un carattere quantitativo, questo \u00e8 cio\u00e8 determinato dal rapporto tra il numero di cromosomi X ed il numero degli assetti aploidi degli autosomi. Tale sistema di determinazione del sesso \u00e8 chiamato \"Sistema di equilibrio genico\". \nSebbene il rapporto dei cromosomi X sugli aspetti aploidi degli autosomi X:A predica il sesso in \"D. melanogaster\", \u00e8 stato dimostrato che il ruolo di tale rapporto \u00e8 indiretto, e che in realt\u00e0 \u00e8 il numero di cromosomi X a determinare il sesso, attraverso l'azione di proteine XSE (X-encoded signal element, elemento segnale codificato in X).\nSecondo tale modello l'azione degli autosomi sulla conta dei cromosomi X \u00e8 in gran parte indiretta. Erickson JW e Quintero JJ hanno studiato, in particolare, aploidi (1X:1A), quindi con singolo cromosoma X (maschile) ma con fenotipo femminile, e triploidi intersessuali (XX:AA), con doppio cromosoma X (femminile). Si \u00e8 scoperto che il promotore specifico nelle femmine di Sex-lethal (Sxl), Sxl-Pe, \u00e8 attivo negli aploidi, in quanto una divisione nucleare precellulare extra eleva il numero dei cromosomi X, portando i livelli di XSE superiori alla soglia per la determinazione femminile del sesso. Gli embrioni triploidi, invece, cellularizzano un ciclo prima dei diploidi, col conseguente blocco prematuro di SxlPe. Il meccanismo autoregolato che mantiene alti i livelli di Sxl non si sviluppa in tutte le cellule, e queste formeranno un mosaico sessuale. Si ipotizza che in altri organismi che presentano una determinazione sessuale basata sull'equilibrio genico, come nel caso di \"Drosophila\", il rapporto X:A possa non avere un ruolo diretto."}
{"id": "266294", "revid": "125264399", "url": "https://it.wikipedia.org/wiki?curid=266294", "title": "Enrico Corradini", "text": "Biografia.\nLaureato in Lettere nel 1888, giornalista. Nel 1897 dirige la rivista \"Il Marzocco\", da lui fondata.\nAutore dannunziano, nel novembre 1903 fonda con Giovanni Papini, Vilfredo Pareto e Giuseppe Prezzolini la rivista \"Il Regno\". Nel 1910 organizza il Congresso nazionalista di Firenze, dal quale scaturisce Associazione Nazionalista Italiana, di cui fu segretario fino al 1914.\nNel 1911 appoggia la campagna in favore della guerra Italo-Turca con due saggi politici (\"Il volere d'Italia\" e \"L'ora di Tripoli\") e sempre nello stesso con la collaborazione di Alfredo Rocco e Luigi Federzoni diede alle stampe il settimanale \"L'Idea Nazionale\", che riprese le teorie guerrafondaie del suo precedente; dal 1908 al 1912 collabor\u00f2 anche al \"Corriere della Sera\".\nNel 1913 si candid\u00f2 alla Camera nel collegio di Marostica ma non fu eletto, nonostante l'appoggio dei cattolici. Favorevole ad una politica estera imperialista, colonialista ed espansionista, nel 1914 trasform\u00f2 \"L'idea Nazionale\" in quotidiano grazie ai finanziamenti di militari e armatori.\nElaboratore di una teoria nazionalistica nutrita di populismo e di corporativismo, fu un acceso interventista nella prima guerra mondiale, prima a favore della Triplice Alleanza, poi a sostegno della Triplice Intesa, ingaggiando violente campagne di stampa contro i neutralisti (in particolare Giovanni Giolitti). Negli anni della guerra si leg\u00f2 strettamente all'Ansaldo dei fratelli Perrone, ottenendo da loro lauti finanziamenti per \"L'Idea Nazionale\". Dopo la guerra fu a favore all'impresa di Fiume e tent\u00f2 di convincere Gabriele D'Annunzio ad attuare nel 1919 una \"marcia su Roma\".\nNegli anni seguenti si dichiar\u00f2 favorevole alla fusione tra l'Associazione nazionalista e il Partito Nazionale Fascista; i due gruppi aderirono insieme ai Blocchi nazionali in occasione delle elezioni legislative del 1921. Nel 1923 ader\u00ec al PNF, facendovi confluire la sua ANI. Fu nominato senatore dal re Vittorio Emanuele III il 1\u00ba marzo 1923.\nInizialmente favorevole allo smantellamento dello Stato Liberale, espresse successivamente alcuni suoi dubbi in epistole inviate a Luigi Federzoni: quando quest'ultimo divenne Ministro nel 1928, Corradini venne politicamente emarginato.\nFu membro del Gran Consiglio del Fascismo dal gennaio 1925 al dicembre 1929. Mor\u00ec nel 1931.\nPensiero politico.\nL'Italia deve avere una sua politica coloniale perch\u00e9 le nazioni povere devono cercare, attraverso l'imperialismo, un \u201cposto al sole\u201d; l'Italia \u00e8 una potenza povera ma non deve pi\u00f9 farsi mettere i piedi in testa dalle nazioni plutocratiche. Il nazionalismo \u00e8 la trasposizione internazionale del socialismo, si deve mettere in essere una sorta di lotta di classe tra nazioni proletarie e nazioni plutocratiche; \u201cil socialismo \u00e8 nostro maestro ma nostro avversario\u201d: avversario perch\u00e9 pacifista, maestro perch\u00e9 insegna ad utilizzare lo strumento della lotta di classe in una dimensione internazionale.\nCorradini vede un'Europa dove, al di sotto delle due plutocrazie Regno Unito e Francia, vi sono le nazioni proletarie; Italia e Germania non possono, per\u00f2, pi\u00f9 accettare di essere potenze di serie B. Il pacifismo \u00e8 volto esclusivamente alla conservazione dello \"status quo\" europeo: in risposta a ci\u00f2 bisogna esaltare la lotta di classe internazionale. La nazione deve essere coesa e non individualista, il buon cittadino deve essere pronto a sacrificarsi per la patria. Corradini matura, insomma, una concezione materialisticamente proletaria ma spiritualmente aristocratica: per dimostrare la propria grandezza spirituale, l'Italia deve essere guidata dagli uomini migliori (che non \u00e8 possibile scegliere attraverso la democrazia).\nIl governo della cosa pubblica va affidato agli aristocratici: non \u00e8 vero che siamo tutti uguali e non hanno pi\u00f9 significato, perci\u00f2, i fondamenti della democrazia. Fa parte della natura umana lottare gli uni contro gli altri, \u00e8 un istinto naturale voler sopraffare il proprio avversario, l'istinto bellicoso va esportato per il bene nazionale. Distingue tra cristianesimo, che deve venir respinto per i suoi collegamenti semitici e per sostenere l'uguaglianza tra gli uomini, e cattolicesimo che viene adottato perch\u00e9 \"universale\" e romano o latino.\nA differenza di altri dirigenti nazionalisti, Corradini aveva una visione relativamente progressista dei ceti subalterni e in pi\u00f9 occasioni cerc\u00f2 di far penetrare l'ideologia nazionalista tra le masse operaie, senza per\u00f2 ottenere successo."}
{"id": "266295", "revid": "709565", "url": "https://it.wikipedia.org/wiki?curid=266295", "title": "Hutu", "text": "Gli Hutu (Abahutu in kirundi ed in kinyarwanda) sono una delle etnie che occupano la regione situata tra il Burundi e il Ruanda. Fra queste, gli Hutu sono senza dubbio il gruppo pi\u00f9 numeroso: l'84% dei ruandesi e l'85% dei barundi sono infatti Hutu.\nStoria.\nIl concetto di etnia, introdotto dai colonizzatori prima tedeschi poi belgi, oggi \u00e8 assai discusso: si tratta infatti di una suddivisione artificiale, basata pi\u00f9 sulla classe sociale che sull'etnia, poich\u00e9 non vi sono significative differenze somatiche, genetiche, religiose, linguistiche o culturali tra gli Hutu e gli altri gruppi etnici nell'area (quali i Tutsi). Anche un abitante del Burundi o del Ruanda, se non conosce l'origine familiare di un individuo, non riesce a distinguere l'appartenenza \"razziale\".\nHutu e Tutsi hanno d'altronde la stessa religione e lingua. Alcuni studiosi fanno anche notare il ruolo importante che i colonizzatori belgi ebbero nella creazione delle idee di razze Hutu e Tutsi. Ci si riferisce al dibattito sull'origine camitica della gente tutsi. Secondo gli storiografi belgi gli Hutu arrivarono nella regione dei Grandi Laghi intorno al I secolo d.C., scacciando i Twa.\nGli Hutu dominarono sull'area, attraverso una serie di piccoli regni, fino al quindicesimo secolo. Si pensa che a quel tempo i Tutsi arrivarono nell'area dall'Etiopia e sottomisero gli Hutu. La monarchia tutsi sopravvisse fino alla fine dell'era coloniale negli anni 1950; i dominatori Belgi usavano e codificavano le divisioni etniche per mantenere saldo il proprio controllo. La monarchia tutsi cadde rapidamente e la regione fu divisa tra Ruanda e Burundi nel 1962. Tuttavia, i Tutsi rimasero dominanti nel Burundi, mentre gli Hutu ebbero il controllo del Ruanda fino al 1994. Forti tensioni etniche tra i due gruppi portarono al genocidio ruandese, che \u00e8 stato rappresentato nel film \"Hotel Rwanda\"."}
{"id": "266297", "revid": "114014129", "url": "https://it.wikipedia.org/wiki?curid=266297", "title": "Scienza dei materiali", "text": "La scienza dei materiali \u00e8 una disciplina basata sulla chimica, sulla fisica e in parte sull'ingegneria, che tratta la progettazione, la produzione e l'uso di tutte le classi esistenti di materiali (tra cui i metalli, le ceramiche, i semiconduttori, i polimeri e i biomateriali) e l'interazione dei materiali con l'ambiente, la salute, l'economia e l'industria. Viene anche posta attenzione sull'utilizzo di metodiche analitiche, distruttive o non distruttive, di natura meccanica, chimica o fisica necessarie per lo studio delle propriet\u00e0 dei materiali e per la determinazione della conformit\u00e0 relativa agli standard d'uso specifici.\nDescrizione.\nLa scienza dei materiali \u00e8 focalizzata sullo studio della struttura microscopica dei materiali e le relazioni esistenti tra sintesi, lavorazione e propriet\u00e0 finali dei materiali. Si possono definire in questi campi una fisica e una chimica esclusive dei materiali. \nTutte le propriet\u00e0 importanti per uno scienziato dei materiali sono quelle riguardanti le componenti che dipendono dalla struttura dei materiali che possono essere modificate significativamente tramite un cambiamento della composizione chimica del materiale, un cambiamento della disposizione atomica o molecolare tramite l'uso delle nanotecnologie per ottenere configurazioni cristalline (ad esempio quarzo) oppure configurazioni amorfe (ad esempio vetro). Altre modificazioni strutturali in grado di modificare le propriet\u00e0 dei materiali sono le dimensioni, la forma, l'orientazione di un materiale cristallino e il cambiamento di altre propriet\u00e0 macroscopiche di un materiale solido.\nPer capire quali propriet\u00e0 di un materiale possono essere migliorate \u00e8 necessario dapprima comprendere la relazione che esiste tra struttura del materiale e caratteristiche chimico-fisiche dello stesso, inoltre bisogna sapere come si pu\u00f2 controllarne la struttura tramite trattamenti chimici, termici, meccanici o altre operazioni.\nAlla base della scienza dei materiali c'\u00e8 l'empirismo e la sperimentazione come base per la scoperta di nuovi materiali. Da quest'ultimo punto di vista si pu\u00f2 inserire la scienza dei materiali in quella classe di scienze sperimentali alla quale appartengono la fisica e la chimica. Alcune classi di materiali scoperte tramite l'ausilio della scienza dei materiali sono: i superfluidi, i semiconduttori, i superconduttori e alcune leghe refrattarie."}
{"id": "266300", "revid": "37401", "url": "https://it.wikipedia.org/wiki?curid=266300", "title": "Ashshurbanipal", "text": ""}
{"id": "266304", "revid": "21371", "url": "https://it.wikipedia.org/wiki?curid=266304", "title": "Mantide europea", "text": ""}
{"id": "266306", "revid": "6340", "url": "https://it.wikipedia.org/wiki?curid=266306", "title": "Moscerino della frutta", "text": ""}
{"id": "266308", "revid": "123611734", "url": "https://it.wikipedia.org/wiki?curid=266308", "title": "Ferdinando Mezzasoma", "text": "Fu vicesegretario del PNF e Ministro della cultura popolare nella RSI.\nBiografia.\nNacque in una famiglia piccolo borghese: il padre \u00e8 un impiegato della Banca d'Italia a Perugia, citt\u00e0 dove lui e la sua famiglia saranno costretti ad emigrare nel 1920. Al fine di aiutare finanziariamente la sua famiglia fece dei piccoli lavori manuali, che gli servirono anche a pagarsi gli studi, diplomandosi prima in ragioneria e poi laureandosi in Economia e Commercio.\nSegretario dell'avvocato Amedeo Fani, quando questi viene nominato sottosegretario agli Esteri nel 1929 Mezzasoma lo segue. \nNel PNF.\nNel 1931 aderisce al Partito Nazionale Fascista e poco dopo viene nominato segretario del Gruppo Universitario Fascista (GUF) e membro del direttorio federale di Perugia (1932-1935). Apprezzato giornalista, inizia a collaborare con alcune testate di regime (\"Dottrina fascista\" e \"Roma fascista\" ad esempio) in cui si firma con lo pseudonimo di \"Diogene\". Direttore dell\"'Assalto\" nel 1934 e condirettore di \"Libro e Moschetto\", l'organo ufficiale dei GUF, nel 1937 pubblica il volume \"Essenza dei GUF\", distribuito capillarmente a tutte le organizzazioni giovanili inquadrate dal regime. Insegn\u00f2 alla Scuola di Mistica Fascista.\nPromosso alla carica di vicesegretario generale dei GUF nel 1935, due anni dopo entra come membro di diritto nel direttorio nazionale del PNF (gennaio 1937), fino a quando il 23 febbraio 1939 viene nominato vicesegretario nazionale del partito, carica che ricopre fino al marzo 1942. Dal 23 marzo 1939 al 2 agosto 1943 \u00e8 consigliere nazionale alla Camera dei Fasci e delle Corporazioni.. Allo scoppio della seconda guerra mondiale part\u00ec volontario per il fronte con la Francia nel 7\u00ba reggimento artiglieria della divisione Cremona, dove ricevette una medaglia di bronzo al valor militare.\nNel marzo 1942 fu nominato direttore generale della stampa italiana presso il ministero della cultura popolare.\nNella RSI.\nContrario all'ordine del giorno Grandi del 25 luglio 1943, sosterr\u00e0 Benito Mussolini anche nella Repubblica Sociale Italiana. Si trasferisce a Sal\u00f2, in Lombardia, dove Mussolini fissa la sede del governo. Viene nominato Ministro della cultura popolare; entra in carica il 23 settembre 1943.\nDopo alcuni dissidi con Junio Valerio Borghese (contrario alla soppressione del suo foglio personale \"Orizzonte\"), il 19 aprile del 1945 si trasferisce a Milano prendendo commiato dai suoi collaboratori, tra cui Giorgio Almirante allora capogabinetto del Ministero della cultura popolare. Catturato dai partigiani dopo un fallito tentativo di organizzare una resistenza in Valtellina assieme a Pavolini, fu fucilato a Dongo il 28 aprile insieme ad altri 16 gerarchi fascisti, portati il giorno dopo in Piazzale Loreto ed esposti alla folla sopraggiunta alla notizia della morte di Mussolini."}
{"id": "266311", "revid": "125914359", "url": "https://it.wikipedia.org/wiki?curid=266311", "title": "Governo Pelloux II", "text": "Il Governo Pelloux II fu in carica dal 14 maggio 1899 al 24 giugno 1900 per un totale di 407 giorni, ovvero 1 anno, 1 mese e 10 giorni. Dopo le elezioni del marzo 1900 la maggioranza non garantiva pi\u00f9 l'appoggio al generale Pelloux, che di conseguenza si dimise. "}
{"id": "266312", "revid": "767487", "url": "https://it.wikipedia.org/wiki?curid=266312", "title": "Charly Garc\u00eda", "text": "Artista importante nel percorso del rock in Argentina, ha prodotto musica di rilievo negli ultimi trent'anni.\nInfanzia.\n\"Charly\" Garc\u00eda nasce figlio primogenito di una famiglia della classe medio alta. Suo padre insegnava matematica e fisica, mentre sua madre \"Carmen Moreno\" produceva spettacoli musicali alla radio, prevalentemente di carattere folkloristico.\nNel 1954 i genitori fecero un viaggio in Europa (molto probabilmente a causa della situazione politica familiare, in quanto il padre si era rifiutato di portare il lutto per la morte di Evita Per\u00f3n) e lasciarono il piccolo Carlos all'et\u00e0 di tre anni da solo, bench\u00e9 non si sappia con precisione in affidamento a chi (secondo alcune versioni alle domestiche, secondo altre ad una zia molto anziana e molto severa). Durante questi giorni Carlos ebbe un attacco di nervi e rimase con met\u00e0 del suo volto completamente bianco. Era scaturito un problema di pigmentazione chiamato vitiligine. L'effetto di questo avvenimento \u00e8 visibile tuttora in Charly Garcia: ecco il perch\u00e9 dei suoi particolari baffi bicolore.\nAl ritorno del viaggio sua madre gli regal\u00f2 un pianoforte giocattolo. Subito Carlos dimostr\u00f2 talento musicale. Sua madre lo scopr\u00ec a comporre melodie belle e coerenti, quindi lo port\u00f2 da un vicino di casa che possedeva un pianoforte. Dopo un attimo di esitazione, il bambino cap\u00ec che quello strumento funzionava come il suo giocattolo ed incominci\u00f2 ad improvvisare.\nNel vedere il suo talento, nel 1955 all'et\u00e0 di quattro anni, sua madre lo iscrisse ad una Scuola di insegnamento di Musica del suo quartiere, il Conservatorio Thibaud Piazzini, da cui sarebbe uscito all'et\u00e0 di dodici anni, nel 1963, col titolo di Professore di Musica.\nCuriosit\u00e0.\nSi narra che quando aveva cinque anni, partecipando ad uno spettacolo casereccio organizzato dal noto chitarrista folklorico Eduardo Fal\u00fa, mentre questi provava sul palcoscenico, Carlos abbia detto a sua madre: \"Mi pare che il maestro abbia una corda non accordata\". Dopo alcune prove empiriche, la conclusione fu chiara: il bambino aveva l'orecchio assoluto.\nCarriera artistica.\nCharly Garc\u00eda \u00e8 uno dei pi\u00f9 riconosciuti tastieristi, compositori e produttori latinoamericani di rock, e ha fatto parte di gruppi come Sui Generis (1972 -1975).\nPrima incursionista nel rock sinfonico con La M\u00e1quina de Hacer P\u00e1jaros (1977 -1978), e poi arrivando al vertice del suo talento con Ser\u00fa Gir\u00e1n (1978 -1982), una super-formazione che riuniva i migliori musicisti argentini:\nQuesto gruppo musicale lasci\u00f2 una traccia indelebile nella storia della musica argentina.\nDal 1982 a oggi si estende la sua carriera di solista, ineguagliabile tanto in qualit\u00e0 quanto in quantit\u00e0 di produzioni. \nBench\u00e9 sia la produzione di spettacoli, sia la composizione e registrazione dei dischi lo vedano come figura principale, Charly ha incluso nelle sue formazioni soliste musicisti argentini di primo livello come:\nAttualmente si presenta abitualmente con una solida band formata da tre musicisti cileni:\nNel 2004 Charly Garc\u00eda ha fatto un tour per tutta l'Argentina, chiamato La Venganza, il cui spettacolo di pi\u00f9 di tre ore include canzoni di tutti i periodi, essendo visto da un pubblico molto eterogeneo quanto a et\u00e0. Il suo tour nel Sud dell'Argentina lascia risultati storici, come a Ushuaia (Terra del Fuoco), la citt\u00e0 pi\u00f9 australe del mondo, dove con una temperatura di -2 \u00b0C uno su quattro abitanti ha assistito al suo show."}
{"id": "266313", "revid": "1197662", "url": "https://it.wikipedia.org/wiki?curid=266313", "title": "Folco (nome)", "text": "Origine e diffusione.\nContinua il nome germanico \"Fulco\", tipicamente longobardo e francone, basato sulla radice \"folc\" (o \"fulc\", \"popolo (in armi)\", \"gente\", \"nazione armata\"); nato come abbreviazione di altri nomi germanici contenenti tale vocabolo (come ad esempio Fulceri, Fulberto e vari altri), si \u00e8 in seguito affermato come nome autonomo.\nIn Italia il nome \u00e8 attestato nelle forme latinizzate sin dal VII secolo, ma rimase relegato agli ambienti aristocratici gi\u00e0 a partire dal tardo Medioevo; riportato in voga grazie alla figura storica di Folco Portinari (il padre della Beatrice dantesca) e al protagonista dell'opera di Pietro Mascagni \"Isabeau\", ad oggi \u00e8 accentrato per un terzo in Toscana. In Inghilterra venne portato dai normanni, guadagnando molta diffusione nel Medioevo e dando vita a cognomi come \"Folkes\", \"Foulkes\" e \"Volkes\", ma si \u00e8 molto rarificato successivamente.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "266314", "revid": "118382595", "url": "https://it.wikipedia.org/wiki?curid=266314", "title": "Governo Pelloux I", "text": "Il governo Pelloux I fu in carica dal 29 giugno 1898 al 14 maggio 1899 per un totale di 319 giorni, ovvero 10 mesi e 15 giorni. "}
{"id": "266316", "revid": "547992", "url": "https://it.wikipedia.org/wiki?curid=266316", "title": "Governo di Rudin\u00ec V", "text": "Il Governo di Rudin\u00ec V \u00e8 stato in carica dal 1\u00ba giugno al 29 giugno 1898 per un totale di 28 giorni. Il governo ebbe vita brevissima e si dimise ancora prima della votazione di fiducia iniziale, appena constat\u00f2 la completa opposizione dell'arco parlamentare verso un programma che conteneva decreti fortemente repressivi sulle manifestazioni\nComposizione del governo"}
{"id": "266317", "revid": "709565", "url": "https://it.wikipedia.org/wiki?curid=266317", "title": "Agente rappresentativo", "text": "In economia, il concetto di agente rappresentativo \u00e8 un costrutto teorico, largamente utilizzato nella macroeconomia e nella finanza, che si riferisce a un ipotetico agente che dispone di tutta la ricchezza dell'economia.\nStoria.\nLa nozione di agente rappresentativo \u00e8 un costrutto della teoria economica, originariamente introdotto nel tardo XIX secolo. Francis Edgeworth (1881) usa il termine \"representative particular\", mentre Alfred Marshall (1890) introduce un\"'impresa rappresentativa\" nei suoi \"Principles of Economics\". \u00c8 tuttavia soltanto in seguito al noto lavoro di Robert Lucas, Jr. (1976, la \"critica di Lucas\" sul ruolo giocato dalle aspettative nel determinare gli effetti della politica economica) che l'agente rappresentativo diventa uno strumento di rilievo nelle applicazioni macroeconomiche. I modelli che oggi fanno ricorso al concetto di agente rappresentativo sono in genere basati su un problema di ottimizzazione che ne caratterizza le decisioni; l'agente rappresentativo pu\u00f2 di volta in volta essere un consumatore o un'impresa (si parla allora, rispettivamente, di consumatore rappresentativo e/o di impresa rappresentativa).\nMotivazioni.\nHartley (1997) identifica diverse motivazioni dietro l'uso di agenti rappresentativi. In primo luogo, la costruzione di modelli basati sulla figura dell'agente rappresentativo pu\u00f2 superare la critica di Lucas, consente una rigorosa microfondazione di modelli macroeconomici, e aiuta nello sviluppo di modelli walrasiani di equilibrio economico generale.\nLucas (1976) aveva fatto osservare che prescrizioni di politica economica derivate da pure relazioni macroeconomiche trascurano cambiamenti successivi nel comportamento degli agenti economici. Una relazione macroeconomica empirica come la curva di Phillips non potrebbe dunque considerarsi stabile, e non sarebbe utilizzabile ai fini della politica economica.\nModelli basati sul concetto di agente rappresentativo, d'altro lato, vanno al di l\u00e0 di relazioni aggregate (come la curva di Phillips). Hartley, tuttavia, trova che nessuna di queste tre motivazioni sia convincente. Ad esempio, gli stati di equilibrio tipici dei modelli di equilibrio generale con un agente rappresentativo sono caratterizzati dalla completa assenza del commercio e degli scambi, che \u00e8 contraddetta dai dati empirici. Anche Kirman (1992) \u00e8 critico nei confronti dell'approccio dell'agente rappresentativo in economia. Siccome i modelli basati su tale agente semplicemente ignorano i richiami relativi alle opportune integrazioni, i modelli stessi sono sovente responsabili di una carente o mancata composizione. Egli fornisce un esempio in cui l'agente rappresentativo \u00e8 in disaccordo con tutti gli altri soggetti economici. Pertanto, in questo caso le raccomandazioni della politica economica rivolte al miglioramento del benessere dell'agente rappresentativo sarebbero illegittime. Kirman conclude che la riduzione di un gruppo di agenti eterogenei ad un agente rappresentativo non \u00e8 soltanto una questione di convenienza analitica, ma \u00e8 \"\"insieme ingiustificata e foriera di conclusioni che solitamente risultano fuorvianti e spesso errate.\" Nella sua visione, l'agente rappresentativo \"merita una dignitosa sepoltura, in quanto costituisce un approccio all'analisi economica che non solo \u00e8 primitivo, ma fondamentalmente erroneo.\"\" Una possibile alternativa all'approccio economico fondato su un agente rappresentativo potrebbe essere data dai modelli di simulazione basati su agenti multipli, i quali sono in grado di trattare molti agenti eterogenei."}
{"id": "266319", "revid": "124689124", "url": "https://it.wikipedia.org/wiki?curid=266319", "title": "Gianni Di Venanzo", "text": "Biografia.\nNato come Feliciano, poi conosciuto come Gianni, si diploma nel 1940 al Centro sperimentale di cinematografia, per diventare presto uno dei pi\u00f9 importanti direttori della fotografia. Attivo nel periodo d'oro del cinema italiano dal 1943 al 1966, ha collaborato con grandi cineasti come Federico Fellini, Michelangelo Antonioni, Mario Monicelli, Francesco Rosi, Alberto Lattuada, e molti altri. Muore a Roma a 45 anni.\nPremi e riconoscimenti.\nHa ricevuto cinque Nastri d'argento per:\nPremio internazionale \"Gianni Di Venanzo\".\n\u00c8 un premio internazionale dedicato ai direttori della fotografia cinematografica istituito a Teramo dall'Associazione \"Teramo Nostra\". La 1\u00aa edizione risale al 1996.\nDurante la prima edizione \u00e8 stato proiettato il Documentario: \"Gianni Di Venanzo, un grande autore della fotografia\" (40\" min.) diretto da Alan Bacchelli e commissionato dalla Associazione \"Teramo Nostra\"\ncon interviste ai pi\u00f9 importanti attori, registi e colleghi direttori della fotografia che hanno lavorato con Gianni Di Venanzo o che sono stati influenzati dal suo lavoro e dalla sua persona (Claudia Cardinale, Monica Vitti, Vittorio Storaro, Dante Spinotti, Lina Wertm\u00fcller, Francesco Rosi)"}
{"id": "266320", "revid": "118382481", "url": "https://it.wikipedia.org/wiki?curid=266320", "title": "Governo di Rudin\u00ec IV", "text": "Il Governo di Rudin\u00ec IV \u00e8 stato in carica dal 14 dicembre 1897 al 1\u00ba giugno 1898 per un totale di 169 giorni, ovvero 5 mesi e 18 giorni. Il governo si dimise in seguito a contrasti tra i ministri della giustizia e degli esteri."}
{"id": "266322", "revid": "661526", "url": "https://it.wikipedia.org/wiki?curid=266322", "title": "Letteratura post coloniale", "text": "Letteratura post coloniale \u00e8 un'espressione che pu\u00f2 indicare due diverse categorizzazioni letterarie:\nLa nascita del post colonialismo.\nQuando, nei primi anni Settanta, il Premio Nobel per la letteratura venne conferito all'australiano Patrick White, molti pensarono che fosse stato premiato un inglese. Ogni possibilit\u00e0 d'equivoco svan\u00ec per\u00f2 negli anni pi\u00f9 vicini a noi, quando il Nobel and\u00f2 a Wole Soyinka, ai sudafricani Nadine Gordimer e J. M. Coetzee, al caraibico Derek Walcott. L'indiano di Trinidad V. S. Naipaul e l'indiano dell'India Amitav Ghosh, la portoricana Giannina Braschi, la canadese Margaret Atwood e il nigeriano Chinua Achebe, per non parlare di Salman Rushdie, sono universalmente riconosciuti come alcuni dei maggiori scrittori di lingua inglese della seconda met\u00e0 del Novecento. Quel che pi\u00f9 conta \u00e8 che questi autori non sono figure isolate, ma esponenti di spicco di una moltitudine di voci affascinanti e diversissime, unite per\u00f2 dalla stessa lingua, che si sono levate dagli angoli pi\u00f9 lontani del globo per comunicare il proprio mondo con gli strumenti e le forme della letteratura.\nGli studiosi che per primi s'occuparono di quelle voci dovettero superare non solo la diffidenza dell'accademia, ma anche la loro stessa difficolt\u00e0 nel trovare una categoria critica che comprendesse, dandole cos\u00ec forza, la variet\u00e0 delle esperienze letterarie che intendevano valorizzare.&lt;br&gt;Negli anni Settanta, si consolid\u00f2 l'etichetta \"letteratura del Commonwealth\", che aveva fornito il nome alla prima e tuttora pi\u00f9 affidabile rivista del settore, il \"Journal of Commonwealth Literature\", e alle prime cattedre che nelle universit\u00e0 anglosassoni erano state dedicate all'insegnamento e allo studio della neonata disciplina.\nLa posizione di Salman Rushdie sul post colonialismo.\nLa definizione, cos\u00ec com'\u00e8 stato osservato provocatoriamente da Salman Rushdie in un saggio del 1983 (\"Non esiste una letteratura del Commonwealth\"), era imprecisa storicamente, ancor prima che criticamente, ed era piuttosto sospetta: \u201cun concetto segregazionista da un punto di vista topografico, nazionale e magari anche razziale\u201d.&lt;br&gt;\nRushdie ragionava invece intorno ad un'ipotesi assai diversa, che da un lato rilevava le enormi diversit\u00e0 esistenti tra gli scrittori del Commonwealth e dall'altro ne ritrovava la vicinanza nell'uso della stessa lingua letteraria. E poich\u00e9 per lui \u201cletteratura inglese\u201d aveva sempre significato semplicemente letteratura \"scritta\" in inglese con varie diramazioni, indiana, australiana, canadese e cos\u00ec via.&lt;br&gt;\nNelle conclusioni, suggestivamente, Rushdie immaginava una specie d'unit\u00e0 nella diversit\u00e0 delle varie diramazioni: \u201c\"Per quanto concerne la letteratura inglese, ritengo che se tutte le letterature inglesi potessero venir studiate insieme, emergerebbe una forma in grado di riflettere effettivamente la nuova dimensione della lingua del mondo\"\u201d.\nLa sua posizione \u00e8 rimasta l'intuizione di uno scrittore, che la critica ha preferito ignorare. Per la verit\u00e0 nulla vieta d'affrontare come parte dello studio della letteratura inglese moderna gli autori delle varie diramazioni, conferendo loro tutto il rilievo che ad essi compete (il timore \u00e8 quello di favorire involontariamente una soluzione anglo-centrica, un annullamento delle diversit\u00e0 attraverso un'appropriazione imperialistica da parte dell'ex-Impero). \nLa posizione di Bruce King sul post colonialismo.\nUno dei primi saggi sull'argomento, \"Literatures of the world in English\" (1974), a cura di Bruce King, aveva prospettato una specie di mosaico di letterature in inglese, sottolineandone per\u00f2 la diversit\u00e0. Esse facevano s\u00ec riferimento ad un comune retroterra culturale e letterario britannico, ma era legittimo distinguerle per aree nazionali a partire dalla considerazione che i critici dei paesi di lingua inglese avevano da tempo cercato di definire nazionalmente le loro letterature (in base a caratteristiche distintive nell'uso della lingua, al rapporto con la comunit\u00e0 che le esprimeva, alla presenza d'aspetti culturali e tematici tipici) per affermare cos\u00ec la propria identit\u00e0, per riconoscersi non come parte di un ex-Impero ma come collettivit\u00e0 autonoma, con una propria produzione artistica e un proprio profilo letterario. \nLe distinzioni nell'ambito della letteratura post coloniale.\nIndipendentemente dal fatto che si ragioni in termini di letterature nazionali o meno, \u00e8 per\u00f2 necessario operare una distinzione tra di esse in base ad un fattore storico-linguistico d'importanza decisiva. \u00c8 la distinzione tra:\nQuesta distinzione \u00e8 gi\u00e0 presente in un lontano saggio di D. E. S. Maxwell, \"Landscape and Theme\" (1965), che distingueva tra \"settler colonies\" \u2013 il Canada, l'Australia e la Nuova Zelanda \u2013 in cui il paese era stato occupato dai colonizzatori europei che l'avevano sottratto alle popolazioni indigene, distruggendole quasi completamente, e \"invaded colonies\" \u2013 come l'India e la Nigeria \u2013 in cui la presenza britannica era stata unicamente limitata alle necessit\u00e0 del dominio.&lt;br&gt;\nIn entrambi i casi per\u00f2, secondo Maxwell, si era verificata una separazione tra luogo e linguaggio, una disgiunzione tra le caratteristiche fisiche dei luoghi e le esperienze che in essi si sviluppavano e il linguaggio con cui esse venivano espresse. Nel primo caso lo scrittore portava la propria lingua in un ambiente ad essa estraneo. Nel secondo caso ricorreva ad una lingua non sua, estranea alla sua tradizione culturale, per descrivere il proprio ambiente.\nIl Sudafrica.\nLo schema di Maxwell lasciava fuori il Sudafrica, i cui autori bianchi possono essere assimilati a quelli delle \"settler colonies\" e i cui scrittori neri possono fare tutt'uno con quelli degli altri paesi africani. E lasciava fuori le Indie occidentali, dove le popolazioni indigene erano state annientate e dove l'inglese, la lingua importata, era stata imposta dal dominio britannico agli schiavi africani prima e agl\u2019\"indentured labourers\" indiani poi; e dove quindi il linguaggio, estraneo al luogo ed ai suoi abitanti, si configurerebbe come doppiamente alieno.\nDifferenze di linguaggio.\nLa distinzione tra le \"settler colonies\" e gli altri paesi, anche se non si vuole seguire il discorso critico di Maxwell, rimane comunque un punto di partenza obbligato. Nell'un caso gli autori, che scrivono in inglese, scrivono nella propria lingua, nella lingua della comunit\u00e0 a cui appartengono e che \u00e8 la lingua del loro paese (il che facilita l'affermarsi dell'idea di una letteratura nazionale e, nel giro di qualche decennio, di un suo canone). Negli altri casi gli scrittori usano una lingua che non \u00e8 la loro lingua madre e che non \u00e8 la lingua della loro comunit\u00e0 e del loro paese: \u00e8 una lingua storicamente imposta dall'Impero, e spesso rimasta come lingua franca tra le diverse etnie dello stesso paese, che \u2013 per usare le parole di Rushdie \u2013 gli scrittori scelgono d'usare facendola propria, rielaborandola e addomesticandola.\nDifferenze contenutistiche.\nAltrettanto marcata, naturalmente, \u00e8 la differenza sul piano tematico e contenutistico tra la produzione letteraria degli scrittori delle \"settler colonies\" e delle \"invaded colonies\".&lt;br&gt;\nIl rapporto con l'Inghilterra e l'aspirazione all'indipendenza nel periodo coloniale e, in quello successivo, il rapporto col proprio passato \u2013 sia in s\u00e9, sia rispetto al presente \u2013 hanno accenti lontanissimi, tanto lontani quanto lo era la realt\u00e0 del dominio coloniale negli uni e negli altri paesi. Comune \u00e8 l'esperienza di essere stati sudditi dell'Impero nelle colonie.&lt;br&gt;\nDiversissima la natura della sudditanza (essere un bianco in Nuova Zelanda non aveva nulla a che fare con l'essere africano in Nigeria), diversi anche i modi di definizione della propria identit\u00e0 \u2013 la differenza e la ricerca delle radici in India, Africa, Caraibi; la continuit\u00e0 e al tempo stesso il contrasto fra madrepatria e colonia in Canada, Australia e Nuova Zelanda. Gli studi sulle letterature in inglese, anche quando ne davano un ritratto unitario, hanno sempre tenuto conto di queste radicali diversit\u00e0. Ma molto forte \u00e8 sempre stata la tendenza a trovare fra di esse dei caratteri unificanti, che consentissero di contrapporle nel loro insieme alla letteratura inglese.\nGli elementi comuni.\nL'intento della critica fu quello di trovare tra di esse paralleli tematici modelli strutturali ricorrenti che in parte coincidessero. Nell'analisi del canadese W. H. New, caratteristiche comuni erano la condizione dell'esilio, il conflitto razziale, lo sradicamento dell'emigrazione, che fluivano dell'esperienza collettiva nella comunicazione letteraria.&lt;br&gt;\nIl tema dell'esilio \u00e8 quello che ha avuto maggior peso critico. Alcuni lo indicarono quale elemento centrale ed unificante tra autori africani e caraibici, individuando nell'esilio culturale e linguistico la condizione comune e l'uguale rilevanza letteraria fra gli scrittori delle Indie occidentali e del continente africano. E ci fu chi concep\u00ec la categoria dell'esilio come fondamento dell'opera di molti degli autori pi\u00f9 significativi delle letterature in inglese, non solo caraibici ed africani, ma anche australiani e neozelandesi.\nIl realismo magico, almeno per quanto concerne la narrativa, ha spesso offerto una chiave di lettura unitaria, soprattutto agli occhi di quella critica che, sotto la forte suggestione dell'affermazione latinoamericana, ha pensato di poter individuare in quella forma narrativa la comune espressione di tutte le ex-colonie degli ex-imperi. L'etichetta di realismo magico \u00e8 stata spesso usata come un comodo \"passepartout\"; e se appare pienamente giustificata nel caso di un romanzo come \"The last Harmattan of Alusine Dunbar\" di Syl Cheney-Cooker, diventa stucchevole e peregrina rispetto a tutta una serie d'altri lavori a cui \u00e8 stata precipitosamente applicata. \nUn aspetto senza dubbio comune fu quello emergente nella fase dell'indipendenza, quando si pose il problema di come fare i conti con l'eredit\u00e0 coloniale e di come acquisire una propria identit\u00e0: non pi\u00f9 sudditi di una colonia, ma cittadini del proprio paese. Addirittura il problema poteva essere quello di costruire (nell'immaginario collettivo, almeno come aspirazione) l'idea stessa di nazione e d'identit\u00e0 nazionale: era il compito che, con efficace espressione, \u00e8 stato chiamato \"imagining the nation\" e che negli scrittori dei luoghi pi\u00f9 diversi si \u00e8 spesso concretizzato nella forma narrativa di tipo fantastico-leggendario.\nIl post colonialismo e il rapporto con il passato.\nIl rapporto con la storia e col passato \u00e8 stato assolutamente centrale. Nelle \"invaded colonies\" il materiale elaborato dallo scrittore era ricavato dalla storia coloniale, dalla quotidianit\u00e0 dello sfruttamento e dai momenti alti delle rivolte, dalle testimonianze delle grandi figure della lotta anticoloniale e dalla vita degli anonimi sudditi immersi nel contrasto tra i propri valori e la cultura dei dominatori.&lt;br&gt;\nMa anche nelle \"settler colonies\" c'\u00e8 stato un simile lavoro di scavo nella storia coloniale (che mette poi in campo la questione cruciale del rapporto con gl'indigeni); e c'\u00e8 stata, pur nella diversit\u00e0, una simile opera di recupero (\"retrieval\" \u00e8 un'altra categoria chiave) di elementi del passato coloniale identificati come fondanti della nuova identit\u00e0. Anche in seguito, comunque, fino ai lavori pi\u00f9 recenti, quest'aspetto \u00e8 stato fortemente presente in tutte le letterature in inglese. Com'\u00e8 giusto che sia. Per tutti la consapevolezza delle proprie radici e della propria storia rappresenta un bene prezioso; in particolare per chi le ha viste nascondere o addirittura negare.\nNegli ultimi vent'anni del Novecento, lo sviluppo delle letterature in inglese si \u00e8 accompagnato ad una crescita altrettanto consistente della produzione critica su di esse. Al punto che talvolta l'elaborazione teorica ha finito con l'oscurare la ricchezza di variet\u00e0 della produzione letteraria.&lt;br&gt;\nDella prima non c'\u00e8 necessit\u00e0 di dar conto in questa sede. Tuttavia non \u00e8 possibile ignorare il lavoro dovuto a tre studiosi australiani, Bill Ashcroft, Gareth Griffin e Helen Tiffin, che con il loro saggio \"The Empire writes back\" (1989) hanno offerto una strategia di lettura delle letterature in inglese di notevole interesse e di grandissimo successo critico. Il saggio sottolinea con forza che ci\u00f2 che esse hanno in comune, al di l\u00e0 dei caratteri regionali, \u00e8 d'essere sorte dall'esperienza coloniale e d'essersi formate e definite rispetto/contro la potenza imperiale.&lt;br&gt;\nDa questa premessa discende l'aggettivo che le accomuna e le caratterizza: postcoloniale. L'aggettivo, diventato ormai pressoch\u00e9 inevitabile, viene usato per coprire tutta la storia di quelle letterature, anche il periodo coloniale, sottolineando la continuit\u00e0 con cui il rapporto con la potenza imperiale ha influenzato l'espressione letteraria, ma additando al tempo stesso il momento decisivo dell'uscita dal colonialismo.\nIl linguaggio del post colonialismo.\nUno dei cardini del saggio \u00e8 offerto dall'idea d'appropriazione del linguaggio. L'inglese delle letterature postcoloniali non \u00e8 l'inglese della letteratura inglese.&lt;br&gt;\nAll'antica sudditanza e alla successiva tensione \u00e8 subentrata l'appropriazione della lingua dell'Impero, una sua trasformazione che include le varianti idiomatiche e sintattiche, i vocaboli e i ritmi delle lingue locali, il sapore di un linguaggio altro coniato per comunicare una realt\u00e0 altra. Decisiva \u00e8 la consapevolezza della necessit\u00e0 e della legittimit\u00e0 d'allontanarsi dall'inglese standard: un liberarsi dal controllo linguistico conquistato in campo politico.&lt;br&gt;\nLa contrapposizione linguistica si \u00e8 poi accompagnata a quella letteraria, alla messa in discussione e alla critica dei modelli che un tempo venivano imposti alla madrepatria.&lt;br&gt;\nLe letterature postcoloniali, tuttavia, continuano a confrontarsi con il patrimonio culturale dell'antica potenza imperiale (anche perch\u00e9 \u00e8 nell'esperienza coloniale dell'et\u00e0 dell'Impero che affondano le loro radici). Ne nasce un fenomeno ibrido, che ruota intorno al rapporto dialettico tra sistemi culturali europei \"e un'ontologia locale, con l'impulso a creare o ricreare un'identit\u00e0 locale indipendente\". \"The Empire writes back\" sostiene tesi non sempre convincenti e talvolta contraddittorie, ma ci\u00f2 nonostante rappresenta un contributo critico di basilare importanza, che deve esser apprezzato per l'energia con cui rivendica il valore delle differenze, la dignit\u00e0 linguistica delle \"variazioni in inglese\" e la ricchezza letteraria dell'espressione dell'alterit\u00e0.\nNegli anni Novanta, le posizioni espresse in \"The Empire writes back\" hanno avuto largo seguito e l'aggettivo \u00e8 andato ad ornare con sempre maggior frequenza le titolazioni di cattedre universitarie, centri di studio e collane di saggistica \u2013 in particolare in Canada e, ci\u00f2 che pi\u00f9 conta, dato il suo potere in termine di posti e di finanziamenti, negli Stati Uniti d'America: \"the Empire\", quello nuovo, \"strikes back\".\nEsiste ormai un'agguerritissima scuola che, al di l\u00e0 delle buone intenzioni, si lancia in ardite costruzioni di sistemi critici che spesso appiattiscono in una generica approvazione il valore letterario degli scrittori e delle opere. Le grandi categorie unificanti, per voler tutto comprendere, finiscono a volte con lo spiegare poco; e nel caso degli scrittori australiani, neozelandesi e canadesi suonano come una palese forzatura (d'altronde non \u00e8 un caso che non si sia mai sentito il bisogno di far ricorso alla categoria del postcoloniale per parlare di un poeta messicano o di un romanziere colombiano).\nIl sentimento post coloniale.\nBachtin faceva notare come le idee pi\u00f9 interessanti e coerenti sulla natura del romanzo non fossero quelle dei critici moderni, bens\u00ec quelle espresse dai romanzieri stessi nella fase in cui tale genere s'andava affermando.&lt;br&gt;\nForse lo stesso discorso dovrebbe valere per le letterature in inglese. In quest'ambito l'idea pi\u00f9 affascinante resta quella di Rushdie: c'\u00e8 una letteratura in inglese i cui autori sono figli dell'ex-Impero, accomunati dalla medesima lingua letteraria e forti di un patrimonio culturale autonomo. Tuttavia il raggruppamento per grandi aree e per letterature nazionali resta quello pi\u00f9 pratico, maggiormente usato e giustificato. Senza volerne far una teoria, ma basandosi su dati di fatto, a partire dalla considerazione che in una prima lunga fase la configurazione di letterature nazionali \u00e8 stata fondamentale per il riconoscimento della dignit\u00e0 culturale delle letterature in inglese e a partire dalla constatazione di come gli scrittori stessi si vedono: Margaret Atwood non ha alcun dubbio d'esser una scrittrice canadese, cos\u00ec come Nadine Gordimer d'esser una scrittrice sudafricana, Earl Lovelace d'esser uno scrittore caraibico, Vikram Chandra d'esser uno scrittore indiano e Peter Carey di esser australiano. E lo stesso vale per i moltissimi altri che hanno dato vita alla pi\u00f9 straordinaria fioritura letteraria inglese dei nostri tempi."}
{"id": "266326", "revid": "547992", "url": "https://it.wikipedia.org/wiki?curid=266326", "title": "Governo di Rudin\u00ec III", "text": "Il Governo di Rudin\u00ec III \u00e8 stato in carica dal 15 luglio 1896 al 14 dicembre 1897 per un totale di 521 giorni, ovvero 1 anno, 5 mesi e 3 giorni. In seguito al respingimento di una norma sul esercito e le dimissioni del ministro Pelloux, il governo cadde."}
{"id": "266328", "revid": "88740", "url": "https://it.wikipedia.org/wiki?curid=266328", "title": "Governo di Rudin\u00ec II", "text": "Il Governo di Rudin\u00ec II \u00e8 stato in carica dal 10 marzo al 15 luglio 1896 per un totale di 127 giorni, ovvero 4 mesi e 5 giorni. Il governo cadde in seguito a divergenze su tagli ad alcuni ministeri e le dimissioni dei rispettivi ministri."}
{"id": "266329", "revid": "1872303", "url": "https://it.wikipedia.org/wiki?curid=266329", "title": "Stadio di Twickenham", "text": "Lo stadio di Twickenham (, IPA: ), talora per sineddoche semplicemente Twickenham, \u00e8 un impianto rugbistico di Londra, capitale del Regno Unito.\nPrende il nome da Twickenham, quartiere del sobborgo cittadino sudoccidentale di Richmond upon Thames, ed \u00e8 di propriet\u00e0, nonch\u00e9 sede amministrativa, della Rugby Football Union, la federazione rugbistica inglese (d'ora in avanti RFU).\nLo stadio \u00e8 l'impianto interno della nazionale inglese di rugby a 15, la quale a tutto il 2019 vi ha disputato 315 incontri.\nPer via del tipo di coltivazione agricola in uso sul terreno dove successivamente fu edificato, Twickenham \u00e8 familiarmente chiamato anche \"The Cabbage Patch\" (inglese per \"l'orto dei cavoli\").\nIniziato nel 1907 e inaugurato nel 1909, \u00e8 lo stadio che in assoluto ha ospitato il maggior numero di incontri internazionali di rugby a 15; fu sede di tre edizioni della Coppa del Mondo e al 2019 \u00e8, insieme a Eden Park ad Auckland, l'unico in cui si siano tenute due finali di tale competizione (1991 e 2015); a differenza di quest'ultimo, tuttavia, \u00e8 l'unico ad avere ospitato gare del trofeo maggiore di ciascun emisfero, il Sei Nazioni e il Championship.\nA livello nazionale \u00e8 sede annualmente della finale del campionato inglese, del Varsity Match, della finale di coppa Anglo-Gallese e, al 2020, di cinque edizioni della Coppa d'Europa per club.\nTwickenham \u00e8, inoltre, lo stadio in cui si tenne, nel 1938, il primo incontro di rugby trasmesso in televisione.\nAl suo interno, oltre ai citati uffici centrali della RFU, trovano posto un albergo e il World Rugby Museum, che ospita pi\u00f9 di reperti storici del rugby internazionale.\nOltre al rugby a 15, ha ospitato anche gare di rugby a 13, football americano nonch\u00e9 concerti di artisti di grande richiamo tra cui i Police, i Rolling Stones e gli Iron Maiden; con una capacit\u00e0 di spettatori \u00e8 il pi\u00f9 capiente impianto al mondo destinato al rugby, nonch\u00e9 il secondo stadio del Regno Unito dopo il nuovo Wembley e il quarto d'Europa dopo il Camp Nou di Barcellona, il citato Wembley e Croke Park a Dublino.\nStoria.\nLe origini.\nNei suoi primi decenni di vita la RFU non aveva un impianto di propriet\u00e0 n\u00e9 uno permanente, il che comportava il nomadismo tra le varie strutture cittadine in occasione delle partite interne dell'; n\u00e9 peraltro si trattava di un fenomeno isolato, perch\u00e9 prima della costruzione di Wembley, per esempio, neppure la Football Association disponeva di uno stadio proprio.\nIl l' ospit\u00f2 la a Crystal Palace e ad assistere all'incontro affluirono circa spettatori; altri ne giunsero un anno dopo quando, nella stessa sede, gli inglesi affrontarono il .\nQuesto spinse la RFU a sfruttare le potenzialit\u00e0 economiche che una vasta affluenza avrebbe garantito, e a iniziare la ricerca di un terreno idoneo per edificarvi uno stadio di propriet\u00e0.\nL'allora tesoriere ed ex presidente della RFU William Cail, un affarista che, nella sua strenua difesa del dilettantismo nel rugby, ispir\u00f2 la linea della fermezza a fine XIX secolo contro i club scissionisti del nord dell'Inghilterra che diedero origine al rugby a 13 professionistico, incaric\u00f2 un membro di tesoreria, Billy Williams, della ricerca di un'idonea sistemazione logistica, che fu da questi individuata in un terreno a Twickenham, in Middlesex (oggi parte del quartiere londinese di Richmond upon Thames), distante circa in linea d'aria da Piccadilly Circus, in vendita per la cifra di sterline, 12 scellini e 6 \"pence\"; per perfezionare l'acquisto Cail ottenne un fido bancario di .\nIl campo era un appezzamento agricolo di circa 10 acri e mezzo (equivalenti a circa ) destinato principalmente alla coltivazione di cavoli cappucci, in inglese \"cabbage\"; in ragione di ci\u00f2 il campo prese il nome di \"Billy Williams' Cabbage Patch\" e, successivamente, solo \"The Cabbage Patch\", ovvero \"L'orto dei cavoli\".\nI lavori iniziarono quasi subito e in capo a circa 18 mesi furono costruite due tribune laterali da posti a sedere totali e due riporti di terreno dietro le linee di fondo per spettatori in piedi, per lato, per una capacit\u00e0 totale di circa paganti.\nLo stadio cost\u00f2 circa pi\u00f9 del preventivato perch\u00e9 furono, a lavori in corso, aggiunti servizi come sale da t\u00e8, spogliatoi e aree convegni sotto la tribuna orientale e una sala stampa sotto quella occidentale; Cail era, tuttavia, fiducioso di rientrare in breve del passivo in quanto aveva preventivato un'affluenza media di circa spettatori per gara internazionale, nonostante l'insufficienza dei trasporti pubblici in una zona cos\u00ec lontana dal centro di Londra.\nIl lo stadio fu inaugurato da e , due club londinesi che si esibirono in un'amichevole vinta dai \"Quins\" per 14-10; pochi mesi dopo, il , l'impianto ospit\u00f2 la sua prima partita internazionale, \u2014 11-6 valida per il Cinque Nazioni di quell'anno.\nCon lo scoppio della Grande Guerra e la sospensione di qualsiasi attivit\u00e0 sportiva, il terreno di Twickenham fu adibito a pascolo per pecore, cavalli e altro bestiame.\nGli ampliamenti del primo dopoguerra.\nIl primo grande appuntamento a Twickenham dopo la cessazione delle ostilit\u00e0 fu la disputa di una competizione tra le selezioni di tutte le forze armate dell'ex impero britannico che presero parte al conflitto, dal nome formale di Inter-Services and Dominions Rugby Championship ma passato alla storia come \"King's Cup\".\nIl torneo, organizzato tra marzo e aprile 1919 congiuntamente da RFU e War Office britannico, vide affrontarsi a girone unico 6 squadre militari da Regno Unito, Nuova Zelanda, Australia, Sudafrica e Canada che raggruppavano, complessivamente, 60 giocatori internazionali sui 170 totali impiegati; la rappresentativa dell'esercito britannico termin\u00f2 a pari punti di quella della Nuova Zelanda e Twickenham fu teatro dello spareggio per la conquista della coppa consegnata personalmente alla squadra vincitrice dal re Giorgio V (da cui il nome di \"King's Cup\"); i neozelandesi vinsero 9-3 e si aggiudicarono il trofeo.\nPer la sua importanza e qualit\u00e0 tecnica tale torneo fu definito \u00abla prima Coppa del Mondo di rugby\u00bb.\nDal 1921 Twickenham \u00e8 la sede fissa del Varsity Match, l'annuale incontro tra le selezioni di rugby a 15 di Cambridge e Oxford: l'8 dicembre di quell'anno ivi si tenne la prima sfida tra le due universit\u00e0, vinta in tale occasione da Oxford.\nNel corso del Cinque Nazioni 1924 lo stadio raggiunse un nuovo picco di spettatori \u2014 , la stragrande maggioranza dei quali in piedi \u2014 in occasione dell'incontro con il .\nCail, ormai in procinto di lasciare la RFU, come suo ultimo atto aveva commissionato al noto architetto scozzese Archibald Leitch il progetto di una tribuna sul fronte settentrionale del campo da gioco; Leitch era gi\u00e0 noto per la realizzazione di altri importanti stadi nel Regno Unito, come per esempio il Villa Park a Birmingham e, in seguito, anche Ibrox a Glasgow, ed entro la fine del 1924 vide la luce la \"North Stand\", tribuna a gradinata doppia con una capacit\u00e0 di posti a sedere e in piedi.\nIl il rinnovato Twickenham ospit\u00f2 la in \"tour\", che vinse 17-11 contro gli inglesi davanti a paganti.\nIl fatto che molti aspiranti spettatori fossero rimasti fuori dallo stadio per tutto esaurito a un'ora dall'inizio della gara, tuttavia, convinse la RFU ad ampliare anche la tribuna orientale; la soluzione adottata fu quella della sopraelevazione di quella fino ad allora esistente, e a lavori ultimati, nel 1927, lo stadio registr\u00f2 un'ulteriore affluenza record, spettatori contro la nel Cinque Nazioni.\nLo stadio resistette anche a una piena del Tamigi, gonfiato dallo scioglimento di un'insolita quantit\u00e0 di neve caduta su Londra a Natale del 1927: il fiume danneggi\u00f2 irrimediabilmente un'abitazione nella pertinenza dell'impianto, in uso al segretario aggiunto della RFU Hubert Langley; l'incidente non imped\u00ec, qualche giorno pi\u00f9 tardi, il , lo svolgimento di un incontro con i visitatori australiani come programmato.\nTra il 1930 e il 1932 Twickenham fu sottoposto a ulteriori lavori di ampliamento.\nAnche la tribuna occidentale fu ristrutturata e, con essa, i servizi che incorporava: furono ingranditi gli uffici della RFU, che ivi aveva ormai stabilito la propria definitiva sede; furono costruite nuove sale da t\u00e8 e un bar, e l'esterno della parte amministrativa fu decorata con mattoni a cortina; quanto all'ultimo lato del campo rimasto senza tribune, quello meridionale, fu provvisto anch'esso di spalti che portarono la capacit\u00e0 totale dell'impianto a posti coperti, sia seduti che in piedi.\nPer lungo tempo l'affluenza media non scese mai sotto i spettatori a partita, e per pi\u00f9 di mezzo secolo, fino all'obbligo di adeguamento alle nuove misure di sicurezza imposte nel 1990 dal rapporto Taylor agli stadi del Regno Unito, Twickenham non fu sottoposto a sostanziali modifiche.\nIl 19 marzo 1938 Twickenham fu testimone della prima diretta televisiva di sempre di un \"match\" di rugby a 15: la BBC trasmise l'incontro dell'ultima giornata dell'Home Championship tra e valido non solo per la Calcutta Cup, ma anche per la conquista del torneo, essendo entrambe le contendenti appaiate in vetta alla graduatoria prima dell'inizio della gara; fu la a prevalere per 21-16 e vincere cos\u00ec il suo diciottesimo Championship insieme alla Triplice Corona.\nIl secondo dopoguerra.\nNel dopoguerra, nel prosieguo della tradizione inaugurata pi\u00f9 di trent'anni prima, l'Harlequin F.C. continu\u00f2 a usare Twickenham come impianto fisso, nonostante lo stadio fosse di propriet\u00e0 federale e destinato prioritariamente all'uso internazionale e agli appuntamenti nazionali di club; la stessa RFU, infatti, aveva considerato che sarebbe stato antieconomico uno stadio da posti attivo solo per una manciata di incontri all'anno.\nL'accordo iniziato anni prima con Adrian Stoop, dirigente dell'Harlequin, fu portato da due a cinque anni e, dopo avere ottenuto l'esclusiva di tutti gli incontri interni del club, la RFU lo prolung\u00f2 a tempo indeterminato; l'unica limitazione, nel dopoguerra, fu la restrizione a un massimo di 14 incontri interni.\nAnche quando l'Harlequin si dot\u00f2 (1963) di un impianto di propriet\u00e0, il confinante Twickenham Stoop Stadium abbreviato in \"The Stoop\", la RFU ottenne dal club di rimanere a Twickenham per gli incontri pi\u00f9 importanti.\nIl ruolo dell'Harlequin era ritenuto cos\u00ec importante per lo stadio di Twickenham da indurre un innominato dirigente del club ad affermare che \u00abtutti lo chiamano la Culla del Rugby [Twickenham].\nSe non si fossero accordati per farci giocare l\u00ec dentro, oggi invece sarebbe una cattedrale nel deserto\u00bb.\nA tutto il 1990, loro ultimo anno di concessione ufficiale e data di trasferimento definitivo allo Stoop, gli \"Arlecchini\" disputarono a Twickenham 760 incontri con 448 vittorie; tuttavia, ancora fino al 2008, su invito della RFU continuarono a tenervi uno o due incontri a stagione.\nIl 17 marzo 1959 Twickenham vide la disputa di un match celebrativo del suo cinquantesimo anniversario: a sfidarsi furono una selezione mista e contro una composta da elementi di e .\nNel 1982 la RFU istitu\u00ec il Museo del Rugby, per il quale fu allestito uno spazio dedicato nella tribuna meridionale dello stadio (la \"South Stand\"); dopo le ristrutturazioni intervenute negli anni successivi il museo fu risistemato nella tribuna orientale.\nNel 1985 fu varata dall'International Rugby Football Board la Coppa del Mondo di rugby, la cui prima edizione del 1987 fu assegnata, congiuntamente, ad Australia e Nuova Zelanda; tuttavia gi\u00e0 alla vigilia del debutto della competizione era stato stabilito informalmente che l'Inghilterra ne avrebbe organizzato la seconda edizione nel 1991.\nTwickenham fu utilizzata per i tre incontri che vedeva protagonista l' nella fase a gironi (contro , e ) e successivamente nella finale, che vide ancora l' protagonista contro l', che si aggiudic\u00f2 l'incontro 12-6 davanti a spettatori.\nDopo la Coppa del Mondo iniziarono i lavori di ristrutturazione delle tribune settentrionale, orientale e meridionale, che prevedevano la demolizione completa e la ricostruzione delle tre gradinate a formare una struttura continua; al termine degli stessi, due anni pi\u00f9 tardi, lo stadio era capace di posti a sedere; all'interno trovarono spazio un nuovo ristorante, un negozio di souvenir e, distribuita su tre piani della tribuna orientale, la nuova sistemazione del citato museo del rugby.\nIn tale veste lo stadio si present\u00f2 alla alla quale, bench\u00e9 organizzata dal Galles, il resto del Regno Unito diede sostegno logistico con i propri impianti; Twickenham ospit\u00f2 le tre partite della fase a gironi dell' contro , e , il \"barrage\" delle seconde classificate nel girone e le due semifinali, tra cui quella spettacolare in cui la , contro pronostico, batt\u00e9 43-31 la conquistando la finale di Cardiff.\nNel 2005 fu completata la chiusura definitiva e la copertura totale delle gradinate tramite ricostruzione completa della tribuna meridionale, la \"South Stand\".\nLa parte bassa della nuova tribuna esord\u00ec in occasione del Sei Nazioni 2006.\nLo stadio, capace di posti a sedere, fu inaugurato il contro la nella prima tappa del suo \"tour\" europeo di fine anno: gli \"All Blacks\" vinsero 41-20 sugli allora campioni del mondo in carica.\nNella \"South Stand\" inoltre fu aperto nel 2009 un albergo, un centro benessere e uno congressi.\nLo stadio cos\u00ec rinnovato fu designato come sede della finale della che l'International Rugby Board affid\u00f2 all'Inghilterra nel 2009; fu la terza volta, con tre configurazioni architettoniche differenti, che Twickenham accolse la massima competizione rugbistica internazionale, e la seconda, insieme al neozelandese Eden Park, che ne ospit\u00f2 la finale, che come 24 anni prima vide di nuovo di scena l' la quale, davanti a spettatori, fu sconfitta 17-34 dalla .\nNel 2018, infine, il museo fu trasferito nella \"South Stand\", la sua prima sede.\nCaratteristiche.\nAl 2020 la configurazione dello stadio di Twickenham \u00e8 quella risultante dai lavori intrapresi tra il 1993 e il 2009; a differenza di altri impianti rinnovati radicalmente come Wembley, completamente demolito e ricostruito, a Twickenham la modifica della struttura \u00e8 sempre avvenuta per settori, s\u00ec che ogni nuova veste architettonica abbia sempre conservato elementi di quella precedente, fin dalle prime ristrutturazioni di Archibald Leitch nel 1924.\nI lavori del 1993, diretti dall'architetto Terry Ward, comportarono la completa ricostruzione delle tribune orientale e occidentale (le \"East Stand\" e \"West Stand\", parallele ai lati lunghi del terreno) e settentrionale (la \"North Stand\") a formare una struttura continua senza distacchi come in precedenza; costati circa 60 milioni di sterline, i lavori permisero di aumentare la capacit\u00e0 dello stadio a posti a sedere.\nAll'interno trovarono spazio un nuovo ristorante, un negozio di souvenir e, distribuita su tre piani della tribuna orientale, la nuova sistemazione del museo del rugby.\nLa struttura assunse la forma attuale nel 2005, quando la RFU affid\u00f2 alla ditta di ingegneria e costruzioni Carillion, sotto la supervisione dello studio di architettura Ward McHugh Associates, la chiusura definitiva e la copertura totale delle gradinate tramite ricostruzione completa della tribuna meridionale, la \"South Stand\"; la stessa Carillion aveva acquisito Mowlem, la societ\u00e0 di ingegneria che aveva costruito le altre tre tribune dello stadio nel decennio precedente.\nIl lavoro and\u00f2 avanti a tappe: dopo la demolizione della vecchia tribuna, i lavori iniziarono il e il settore basso della nuova \"South Stand\", ancora scoperto e capace di posti, fu aperto al pubblico per il Sei Nazioni 2006.\nL\"'expertise\" ingegneristico del cemento armato fu fornito dalla multinazionale britannica Arup.\nNel corso dell'anno fu completata la realizzazione definitiva della tribuna e a cura della Cleveland Bridge, che forn\u00ec la tecnologia dell'acciaio, fu messa in opera la struttura metallica della copertura.\nStanton-Bonna, altra impresa specializzata in cemento, realizz\u00f2 i sistemi di drenaggio per i parcheggi di servizio.\nLo stadio cos\u00ec completo \u00e8 capace di ospitare spettatori, capienza rimasta invariata dai successivi lavori, che non interessarono i posti a sedere.\nDal 2009 \u00e8 infatti presente, all'interno della \"South Stand\", un albergo di 156 stanze gestito da Marriott International, con 6 delle 12 \"suite\" ivi presenti che affacciano sul terreno di gioco.\nAll'interno di tale tribuna trovano posto anche un centro benessere della Virgin e una sala congressi di circa .\nNel 2017, infine, a seguito di ristrutturazione riguardante gli interni della \"East Stand\" il museo fu trasferito nuovamente nella \"South Stand\", suo luogo d'origine, dove riapr\u00ec al pubblico nel maggio 2018.\nFino al 2012 il terreno di gioco fu in erba naturale.\nDa tale data il prato \u00e8 in erba mista naturale/sintetica realizzato con tecnologia GrassMaster a cura dell'olandese Desso (dal 2014 parte del gruppo francese Tarkett); il costo della messa in opera di tale superficie ammont\u00f2 a circa 1,2 milioni di sterline.\nUsi alternativi al rugby a 15.\nUsi sportivi.\nBench\u00e9 Twickenham sia uno stadio concepito e costruito solo per il rugby a 15, nel corso della sua storia recente \u00e8 stato teatro di eventi sportivi di altra natura; \u00e8 il caso del rugby a 13, della cui Coppa del Mondo 2000 ospit\u00f2 sia la cerimonia d'apertura che la gara inaugurale, vinta 22-2 dall' sull' davanti a spettatori (meno della met\u00e0 della capacit\u00e0 massima dell'impianto all'epoca).\nInoltre, a seguito della demolizione e dei lavori di ricostruzione dello stadio di Wembley, storica sede delle finali della Challenge Cup di rugby a 13, le gare decisive dell'edizione 2001 e 2006 di tale competizione furono ospitate da Twickenham.\nNel 2015 RFU sigl\u00f2 un accordo con National Football League per l'organizzazione, nel triennio successivo, di almeno tre incontri di football americano sul prato di Twickenham nel quadro dell'NFL International Series, ovvero gli incontri promozionali che il torneo nordamericano disputa fuori dai confini statunitensi.\nNel torneo NFL 2016 si tenne a Twickenham l'incontro tra e , vinto 17-10 dai newyorkesi, mentre nel 2017 i Rams vinsero 37-0 sugli e i batterono 33-16 i ; l'affluenza minima dei tre incontri fu sempre superiore ai spettatori.\nAltri usi.\nFin dall'estate del 1955 lo stadio ospita l'assemblea europea dei Testimoni di Geova.\nDall'avvento del XXI secolo \u00e8 anche utilizzato come sede per concerti grazie alla sua capienza; tra i gruppi e gli artisti di maggior fama e richiamo che ivi si sono esibiti figurano i Rolling Stones per tre volte (\"Licks Tour\", 2003, \"A Bigger Bang Tour\", 2006, e \"No Filter Tour\", 2018); i Police in una delle tappe della loro \"r\u00e9union\" (2007); gli Iron Maiden (\"Somewhere Back in Time World Tour\") e i R.E.M. (\"Accelerate Tour\") nel 2008 o, ancora, Lady Gaga nel 2012 (\"The Born This Way Ball\").\nNella cultura di massa.\n\"Twickenham Streaking\".\nLo stadio di Twickenham fu teatro di uno dei pi\u00f9 famosi \"streaking\" della storia dello sport (se non, secondo la BBC, \u00abprobabilmente il pi\u00f9 famoso\u00bb), quantomeno per la portata dell\"'audience\" davanti cui si svolse: il , nell'intervallo di un \"test match\" contro l', una ventitreenne inglese, Erica (o Erika) Roe, attravers\u00f2 di corsa lo stadio in \"topless\" prima di essere fermata dalla polizia e condotta fuori dal campo di gioco; Roe tuttora sostiene che il suo atto non fu meditato, ma deciso all'istante, probabilmente agevolato dagli alcolici assunti durante il primo tempo che avevano attenuato i suoi freni inibitori.\nLa giovane decise di non sfruttare l'improvvisa notoriet\u00e0 derivatele dallo \"streaking\" di Twickenham e si trasfer\u00ec in Portogallo dopo il matrimonio.\nBench\u00e9 non si fosse trattato del primo \"streaking\" rugbistico, essendovene gi\u00e0 stato uno nello stesso stadio nel 1974 da parte di Michael O'Brien, australiano che corse nudo sul prato di Twickenham per vincere una scommessa da 10 sterline, quello di Roe rimase impresso anche a distanza di anni, tanto da farle guadagnare la fama di \"streaker\" pi\u00f9 famosa del Regno Unito che fu utilizzata, a 33 anni di distanza da tale episodio, per posare di nuovo in \"topless\" per un calendario i proventi della cui vendita furono destinati a un'associazione per la ricerca sul cancro del seno.\n\"Swing Low, Sweet Chariot\".\n\"Swing Low, Sweet Chariot\" \u00e8 uno \"spiritual\" composto nella seconda met\u00e0 del XIX secolo e inciso per la prima volta nel 1909 negli Stati Uniti.\nTrov\u00f2 grande fama in Europa perch\u00e9 ripreso da noti artisti di fama internazionale come Benny Goodman, Louis Armstrong, Stevie Wonder e Joan Baez, quest'ultima soprattutto come canzone di protesta per i diritti civili della popolazione afroamericana.\nI tifosi inglesi adottano tale canzone come inno non ufficiale fino dalla fine degli anni ottanta e riguardo l'origine di tale consuetudine vi sono almeno due versioni, nessuna delle quali mai definitivamente accertata.\nSecondo la pi\u00f9 diffusa di esse, a introdurre tale canzone a Twickenham sarebbero stati i giocatori della squadra di rugby della Douai School, un istituto superiore cattolico di Woolhampton (Berkshire), durante il secondo tempo di un incontro del Cinque Nazioni 1988 contro l'.\nL' proveniva da una lunga striscia negativa di risultati a causa della quale aveva vinto solo 8 dei suoi 23 precedenti incontri nel torneo e stava perdendo 0-3 all'intervallo.\nGli studenti iniziarono a cantare \"Swing Low, Sweet Chariot\" quando l'inglese Chris Oti realizz\u00f2 la prima delle tre mete con le quali la sua squadra avvi\u00f2 la rimonta che la port\u00f2 a vincere l'incontro per 35-3; alla seconda meta di Oti la platea di coloro che cantavano insieme agli studenti si ampli\u00f2 e, alla sua terza meta, fu quasi tutto lo stadio ad accompagnarli.\nA tale ricostruzione si oppone quella di un gruppo di giocatori del Market Bosworth Rugby Club: secondo Dave Hales, uno dei giocatori quel giorno presente sugli spalti, tale canzone sarebbe stata introdotta a Twickenam dalla sua squadra che cercava un inno orecchiabile e accattivante, riuscendo a trovarlo in \"Swing Low, Sweet Chariot\", che fu accompagnato da tutta la curva e, a seguire, dall'intero stadio; a differenza di quanto affermano gli studenti della Douai, inoltre, Hales sostiene che la canzone sarebbe iniziata dopo la meta di Rory Underwood e non di Oti.\nLa stessa RFU riconosce che non esiste una versione ufficiale sulla genesi di tale consuetudine.\nStatistiche.\nSul terreno di Twickenham si \u00e8 tenuta, a tutto il 2019, la cifra record di 326 incontri internazionali, dei quali 315 che hanno visto protagonista l' (208 vittorie, 24 pareggi e 83 sconfitte); nessuno stadio vanta un numero maggiore di \"full international\" nel rugby a 15.\nGli 11 incontri senza l' sono relativi alla ( \u2014 27-21 e \u2014 43-31), alla Churchill Cup 2007 ( \u2014 52-10), alla ( \u2014 32-10, \u2014 15-6, \u2014 23-19, \u2014 35-34, \u2014 20-18, \u2014 29-15 e \u2014 34-17) nonch\u00e9 a un turno del Rugby Championship 2016 eccezionalmente tenutosi nell'emisfero nord tra , considerata nell'occasione squadra di casa, e , vinto 33-21 dagli \"Wallabies\"; grazie a quest'ultimo incontro \u00e8 divenuto l'unico stadio in cui si siano tenute gare della maggiore competizione di ciascuno dei due emisferi."}
{"id": "266330", "revid": "729019", "url": "https://it.wikipedia.org/wiki?curid=266330", "title": "Sopwith Camel", "text": "Il Sopwith Camel era un aereo da caccia biplano monoposto prodotto dall'azienda britannica Sopwith Aviation Company negli anni dieci del XX secolo e utilizzato da numerose forze aeree durante la prima guerra mondiale.\nStoria del progetto.\nLa produzione fu iniziata nel 1916 dalla Sopwith Aviation Company.\nL'aereo era armato con due mitragliatrici Vickers montate davanti all'abitacolo, e fu il primo caccia britannico con armi fisse sincronizzate (che sparavano attraverso le pale dell'elica). Il supporto di queste armi e il carter a protezione delle culatte formavano una gobba dietro al motore che ha dato il nome all'aereo: Camel, cio\u00e8 cammello in lingua inglese.\nPoteva anche essere armato con otto razzi al fosforo, a comando di accensione elettrico, per l'abbattimento dei dirigibili Zeppelin.\nCon esso vennero abbattuti 1\u00a0294 apparecchi nemici, pi\u00f9 di ogni altro aereo da caccia alleato della Grande Guerra.\nNon era facile da pilotare, e molti piloti inesperti precipitarono andando in vite o in stallo a causa di un forte effetto giroscopico dovuto alla notevole coppia del motore e ad un comportamento variabile nelle varie condizioni di volo. In mano a piloti esperti questo difetto diventava un'arma vincente: ad esempio la strettissima virata a sinistra, impossibile per i velivoli avversari.\nI piloti affermavano che il Camel dava due alternative a chi lo pilotava: o la Victoria Cross, un'onorificenza al merito, o la morte.\nNel 1917 la velocit\u00e0 e la maneggevolezza del Camel lo fecero diventare un caccia da superiorit\u00e0 aerea, e costituirono una sgradevole sorpresa per i piloti nemici. Nel 1918, per\u00f2, la velocit\u00e0, e la capacit\u00e0 di volare sopra i 3500 m del Camel erano insufficienti. Questo comport\u00f2 molte perdite nella primavera del 1918 (soprattutto nel cosiddetto aprile di sangue), e modifiche nell'uso che si faceva di questo apparecchio. I Camel divennero infatti caccia-bombardieri da bassa quota (potevano bombardare anche in mezza picchiata con notevole precisione), sfruttando la loro superiore maneggevolezza per sottrarsi alla caccia nemica. Viste per\u00f2 le numerose perdite inflitte dalla contraerea, verso la fine del conflitto fu provata (ma non prodotta in serie) una versione dotata di leggere corazzature.\nFu inoltre costruita una versione da caccia notturna (Camel-Comic), modificata (con due mitragliatrici Lewis sopra l'ala superiore al posto delle Vikers e un abitacolo spostato posteriormente), che ottenne un certo successo. Fino alla fine della guerra i Camel furono impiegati in prima linea, anche se negli ultimi mesi del conflitto iniziavano ad essere superati.\nIl Sopwith Snipe avrebbe dovuto sostituirlo ma entr\u00f2 in servizio nei mesi finali, troppo tardi per un utilizzo di massa."}
{"id": "266331", "revid": "547992", "url": "https://it.wikipedia.org/wiki?curid=266331", "title": "Governo di Rudin\u00ec I", "text": "Il Governo di Rudin\u00ec I \u00e8 stato in carica dal 6 febbraio 1891 al 15 maggio 1892 per un totale di 464 giorni, ovvero 1 anno, 3 mesi e 9 giorni. In seguito a divergenze di natura economica nella maggioranza , il governo si dimise, il re respinse le dimissioni rinviando il governo alla camera, dove fu sfiduciato.\nMinisteri.\nAffari Esteri.\nSottosegretario delegato: Conte Antonio d'Arco ( n. 1848-m. 1917)"}
{"id": "266332", "revid": "121156759", "url": "https://it.wikipedia.org/wiki?curid=266332", "title": "Spiritual", "text": "Lo spiritual o \"jubilee\" \u00e8 un genere musicale di musica afro-americana, usualmente con un testo religioso cristiano. Originariamente monofonica e a cappella, questo genere musicale \u00e8 antecedente al blues. Lo spiritual \u00e8 l'antenato del jazz. Solitamente gli schiavi neri cantavano queste canzoni, accompagnandosi con rumori prodotti da coperchi di pentole e lattine, al fine di battere il tempo. Lo spiritual era un canto spirituale, come dice lo stesso nome, che veniva dedicato a Dio per alleviare i dolori e le sofferenze della schiavit\u00f9.\nI termini \"nero spiritual\", \"black spiritual\", e \"afro-american spiritual\" sono tra loro sinonimi; nel XIX secolo il termine \"jubilee\" era pi\u00f9 diffuso (soprattutto tra gli afroamericani; i bianchi spesso chiamavano queste \"canzoni degli schiavi\"). \nFra le caratteristiche maggiori dello spiritual abbiamo la struttura responsoriale (ovvero domanda e risposta fra coro e solista), l'unione dei movimenti corporei al brano (battito delle mani e dei piedi), l'utilizzo di una vocalit\u00e0 \"molto aperta\", facendo risuonare il canto grazie a tutte le cavit\u00e0 facciali.\nContesto storico.\nGli spiritual sono le primarie espressioni di credo religioso, iniziate dagli schiavi africani negli stati Uniti d'America. La schiavit\u00f9 \u00e8 stata introdotta nelle colonie europee nel 1619, e gli schiavi rimpiazzavano i dipendenti salariati come una forza economica di lavoro in tutto il XVII secolo. Questa forza lavoro rimarr\u00e0 in uso per tutto il XVIII secolo e buona parte del XIX secolo.\nDurante la schiavit\u00f9 negli Stati Uniti ci sono stati numerosi tentativi di de-africanizzare la forza lavoro nera in schiavit\u00f9. Agli schiavi era proibito parlare nella loro lingua madre, suonare le percussioni, praticare i loro riti religiosi animisti e musulmani.\nLe tracce dell'Africa si rivelano nelle tradizioni orali e musicali, nello stile e nella cadenza delle dizioni liturgiche, nelle domande e nelle risposte dei sermoni, nell'uso delle sincopi nelle espressioni musicali e dello schema ritmico ed armonico tipico della \"blue note\" dei cantanti neri, derivata dai rituali tribali africani, negli stili di danza talvolta esuberanti, ma sempre personali e democratici, espressione genuina e personale di se stessi, nella 'possessione' del parlare 'in lingua', nel battesimo in immersione completa. Rispetto allo stile dei bianchi, l'espressione religiosa cristiana della comunit\u00e0 africana \u00e8 spesso allegra, rumorosa, spontanea.\nSiccome non potevano esprimersi liberamente in modi che non fossero spirituali, gli schiavi spesso tennero segreti riti religiosi. \nAnche se gli schiavisti sfruttavano il cristianesimo per insegnare agli schiavi a sopportare meglio le sofferenze, dimenticare e obbedire agli ordini, divent\u00f2 una sorta di teologia liberatoria. La storia di Mos\u00e8 e l'esodo dei 'bimbi d'Israele' e l'idea dell'antico testamento di un dio guerriero che distruggesse i nemici dei suoi \"prescelti\" tocc\u00f2 molto l'animo degli schiavi (\"Lui \u00e8 un'ascia da battaglia in tempo di guerra e pastore in tempo di bufera\"). Nei cuori dei neri la teologia cristiana diventa uno strumento di liberazione.\nGli Spirituals erano visti qualche volta come un sollievo dalle fatiche del lavoro giornaliero, erano espressione di spiritualit\u00e0 e devozione, ma permettevano allo stesso tempo agli schiavi di gridare al mondo il proprio desiderio di libert\u00e0.\nNelle canzoni, i testi riguardanti l'Esodo erano una metafora della libert\u00e0 dalla schiavit\u00f9.\nTra cattolicesimo e protestantesimo.\nDopo i servizi normali di culto nelle chiese o di lavoro nelle piantagioni, gli schiavi rurali usavano ballare e cantare. Tuttavia i \"padroni\" non concessero loro la possibilit\u00e0 di suonare gli strumenti tipici della loro cultura. Inoltre gli schiavi erano solito riunirsi in posti segreti (in accampamento o nei cespugli), ci\u00f2 per favorire la socializzazione al fine di condividere gioie, dolori e speranze. Nelle riunioni rurali le migliaia gli schiavi si riunivano per ascoltare i predicatori ambulanti e cantare gli spirituals per ore. Cos\u00ec, nelle zone di campagna, lo spiritual \u00e8 stato cantato principalmente fuori dall'ambito ecclesiastico. A met\u00e0 dell'Ottocento nelle citt\u00e0 il movimento protestante aveva generato un nuovo genere di canzone tipicamente popolare, e per le riunioni organizzate tramite questo movimento, le tende provvisorie venivano montate negli stadi, in cui si sarebbero esibiti i cantanti. Nelle chiese, gli inni e i salmi venivano cantati durante la celebrazione, e alcuni di essi sono stati strutturati in forma afroamericana. I testi dello spiritual sono stati strettamente collegati con le vite dei loro autori, solitamente schiavi. Mentre i canti di lavoro avevano tematiche circoscritte alla loro vita quotidiana, lo spiritual \u00e8 stato ispirato dal messaggio cristiano e dai suoi contenuti etici della Bibbia, che hanno poi dato luogo ai gospel. Essi erano sicuramente differenti dagli inni e dai salmi per il senso di compartecipazione del sofferto status di schiavo."}
{"id": "266333", "revid": "228446", "url": "https://it.wikipedia.org/wiki?curid=266333", "title": "Governo Crispi III", "text": "Il Governo Crispi III fu in carica dal 15 dicembre 1893 al 14 giugno 1894, per un totale di 181 giorni, vale a dire 5 mesi e 30 giorni. "}
{"id": "266345", "revid": "547992", "url": "https://it.wikipedia.org/wiki?curid=266345", "title": "Governo Giolitti I", "text": "Il Governo Giolitti I \u00e8 stato in carica dal 15 maggio 1892 al 15 dicembre 1893 per un totale di 579 giorni, ovvero 1 anno e 7 mesi. Il governo si dimise in seguito allo scandalo della Banca Romana.\nIl governo ottenne la fiducia il 15 maggio 1892 con 169 voti a favore, 160 contrari e 38 astenuti. L'esigua maggioranza, visto che una parte della Sinistra non appoggiava il governo, caus\u00f2 elezioni anticipate che permisero un allargamento della maggioranza con nuovi deputati della Sinistra."}
{"id": "266352", "revid": "104265", "url": "https://it.wikipedia.org/wiki?curid=266352", "title": "Fiammifero", "text": "Il fiammifero (o cerino) \u00e8 uno stelo o bastoncino di legno, cotone o carta di cui una estremit\u00e0, chiamata capocchia, \u00e8 ricoperta di una sostanza infiammabile generalmente composta di solfuro di fosforo e di clorato di potassio solo per i fiammiferi accendibili ovunque che, sfregata su una superficie ruvida composta da vetro macinato intorno ai 3,0-3,2 decimi di millimetro e mescolati con una colla vinilica appositamente studiata allo scopo, si incendia alimentando una fiamma di breve durata. Il sostantivo \"fiammifero\" \u00e8 composto dal sostantivo latino \"flamma\" (fiamma) e dal verbo \"f\u0115ro\" (portare, produrre, generare) ovvero, letteralmente, \"che produce fiamma\".\nStoria.\nFiammiferi a sfregamento.\nIl fiammifero \u00e8 un oggetto relativamente moderno, la cui prima produzione industriale perfezionata dal chimico inglese John Walker risale al 1827.\nUn lavoro pionieristico in questo campo era gi\u00e0 stato svolto da Robert Boyle negli anni 1680 con l'utilizzo di fosforo e zolfo, ma gli sforzi dell'inventore non furono coronati dalla realizzazione di un prodotto dotato di una qualche utilit\u00e0 pratica.\nUn secolo e mezzo dopo, invece, Walker scopr\u00ec che una miscela di solfuro di antimonio (III), clorato di potassio, gomma e amido aveva il potere di accendersi e prendere fuoco grazie al violento calore generato dall'attrito della miscela sfregata su una superficie ruvida.\nQuesti primi fiammiferi avevano tuttavia una serie di problemi: l'accensione era troppo brusca e violenta e produceva lanci di scintille anche a grandi distanze, la fiamma era instabile e l'odore prodotto dalla combustione risultava particolarmente sgradevole.\nNel 1831 il chimico francese Charles Sauria pens\u00f2 di aggiungere del fosforo bianco alla miscela per eliminare il cattivo odore: questi nuovi fiammiferi, nonostante dovessero essere tenuti sigillati per non esporre a lungo la miscela all'aria, ebbero buona diffusione sebbene il fosforo sprigionato dalla combustione si rivelasse tossico per gli operai addetti alla produzione dei fiammiferi, per cui segu\u00ec una pressante campagna a favore dell'abolizione di questo modello di fiammiferi.\nNel 1836, l'ungherese J\u00e1nos Irinyi, al tempo studente di chimica, rimpiazz\u00f2 il clorato di potassio con ossido di piombo ottenendo fiammiferi capaci di accendersi dolcemente. Egli vendette l'invenzione al produttore di fiammiferi Istvan R\u00f3mer. R\u00f3mer, ricco farmacista ungherese che viveva a Vienna, compr\u00f2 dal povero studente Irinyi l'invenzione e i diritti di produzione per 60 fiorini. Grazie a questo affare R\u00f3mer divenne ancora pi\u00f9 ricco producendo e vendendo fiammiferi, mentre Irinyi mor\u00ec povero ed abbandonato.\nProibizione del fosforo bianco.\nI primi fiammiferi, inclusi quelli di Irinyi, erano pericolosi sia per i fabbricatori che per gli utilizzatori a causa della tossicit\u00e0 del fosforo bianco. La ricerca di un suo sostituto che fosse innocuo port\u00f2 all'invenzione dei cosiddetti fiammiferi di sicurezza discussi pi\u00f9 sotto.\nTuttavia la produzione dei fiammiferi di sicurezza era pi\u00f9 costosa rispetto a quella dei fiammiferi basati sul fosforo bianco, che pertanto continuarono ad essere i pi\u00f9 venduti fino a che non vennero approvate leggi che li proibirono. La Finlandia viet\u00f2 i fiammiferi al fosforo bianco nel 1872; la Danimarca nel 1874; la Svezia nel 1879; la Svizzera nel 1881 e i Paesi Bassi nel 1901.\nNel 1906 a Berna, in Svizzera, fu raggiunto un accordo, la \"Convenzione di Berna\", per proibire l'uso di fosforo bianco nei fiammiferi. Questo accordo port\u00f2 ogni paese a varare leggi che vietassero l'uso di tale sostanza nei fiammiferi. Gli Stati Uniti non vararono una legge in tal senso, ma introdussero nel 1913 una tassa punitiva sui fiammiferi basati sul fosforo bianco. India e Giappone li misero al bando nel 1919, la Cina nel 1925.\nFiammiferi di sicurezza.\nFiammiferi svedesi.\nI fiammiferi svedesi o di sicurezza furono inventati nel 1844 da Gustaf Erik Pasch e migliorati da Johan Edvard Lundstr\u00f6m circa dieci anni dopo.\nQuesto tipo di fiammifero era pi\u00f9 sicuro poich\u00e9 gli ingredienti che formavano la miscela combustibile erano separati, essendo in parte situati nella capocchia e in parte su una superficie appositamente preparata per sfregarvi il fiammifero per accenderlo.\nTale superficie era costituita di vetro polverizzato e fosforo rosso e la capocchia conteneva solfuro di antimonio e clorato di potassio. Lo sfregamento trasformava il fosforo rosso in bianco tramite il calore dovuto all'attrito, il fosforo bianco si infiammava, accendendo cos\u00ec la capocchia del fiammifero.\nLa sicurezza derivava sia dall'aver sostituito il pericoloso fosforo bianco con il pi\u00f9 innocuo fosforo rosso, sia dal fatto che il fiammifero si accendeva solo se sfregato sulla apposita superficie presente sulla scatola. Non corrisponde al vero che il fiammifero svedese si accenda poich\u00e9 il fosforo rosso, che \u00e8 il supporto della scatola, si incendia bens\u00ec il fosforo fa da innesco al clorato per accendere la capocchia dell'amorfo. Nel campo del fiammifero \"di sicurezza\" si parla solo per l'accensione del fiammifero con facilit\u00e0 o meno. \u00c8 di sicurezza il fiammifero che si accende con una base di fosforo e un accendibile ovunque \u00e8 un fiammifero che si accende anche sfregando due fiammiferi insieme. \nL'amorfo \u00e8 composto da colla animale, da ossido di zinco, vetro in polvere (da quando \u00e8 stato sostituito l'amianto), farina fossile colofonia, zolfo, biossido di titanio, fecola, clorato e colorante. L'accendibile \u00e8 composto da colla animale, antischiuma, colorante, sesqui ossido di zinco carbonato di calcio, polvere di vetro clorato, zolfo. Esiste uno speciale fiammifero con testa bianca che prevede, fecola, colla animale, clorato e premix.\nFiammiferi accendibili ovunque.\nI chimici francesi Savene e Cahen svilupparono un altro tipo di fiammiferi di sicurezza, denominati fiammiferi accendibili ovunque (in inglese \"strike-anywhere match\", letteralmente \"fiammifero striscia-ovunque\") utilizzando sesquisolfuro di fosforo. Essi dimostrarono che tale sostanza non era velenosa, poteva essere utilizzata per produrre fiammiferi accendibili per sfregamento \"su una qualsiasi superficie ruvida\" e che l'accensione di tali fiammiferi non avveniva in maniera violenta: brevettarono il loro composto, basato su sesquisolfuro di fosforo e clorato di potassio, nel 1898. La sicurezza, ancora una volta, era dovuta al fatto che non veniva utilizzato il fosforo bianco: comunque, a differenza dei fiammiferi svedesi che non possono \"autoaccendersi\" visto che una parte della miscela combustibile \u00e8 sulla superficie esterna alla scatola, i fiammiferi accendibili ovunque sono autosufficienti e quindi in grado di produrre l'imprevista accensione della scatola.\nFiammiferi speciali.\nFiammiferi controvento.\nI fiammiferi controvento (o antivento) sono fiammiferi concepiti per continuare a produrre la fiamma anche in presenza di forte vento: il bastoncino \u00e8 rivestito per due terzi con la miscela di clorato di potassio e solfuro di antimonio e la sua fiamma \u00e8 in grado di resistere a forti soffi d'aria. Normalmente presentano un rivestimento in cera impermeabilizzante (sia il fiammifero sia la scatola) per renderli resistenti anche all'umidit\u00e0.\nBrevetti e produttori.\nGli svedesi detennero a lungo un monopolio virtuale mondiale sui fiammiferi di sicurezza, con la loro industria situata principalmente a J\u00f6nk\u00f6ping. Essi vendettero il loro brevetto per la Francia alla Coigent p\u00e8re &amp; Fils di Lione, ma Coigent contest\u00f2 il pagamento alla corte francese sulla base del fatto che l'invenzione fosse gi\u00e0 conosciuta a Vienna prima che Lundstr\u00f6m la brevettasse. Il produttore inglese di fiammiferi Bryant and May visit\u00f2 J\u00f6nk\u00f6ping cercando di ottenere un approvvigionamento di fiammiferi di sicurezza ma non ci riusc\u00ec. Nel 1862 costru\u00ec la sua fabbrica di fiammiferi di sicurezza comprando i diritti per il brevetto inglese da Lundstr\u00f6m.\nNel 1899 Albright e Wilson svilupparono un metodo sicuro per produrre grandi quantit\u00e0 di sesquisolfuro di fosforo e cominciarono a venderlo ai produttori di fiammiferi nel Regno Unito. Nel 1901 cominciarono a produrlo per il mercato statunitense in un impianto vicino alle Cascate del Niagara, ma i produttori statunitensi continuarono ad usare principalmente fosforo bianco. Nel 1913 Albright e Wilson cominciarono a produrre anche fosforo rosso.\nStoria dei fiammiferi in Italia.\nIn Italia si distinsero soprattutto i fiammiferi di cera e di legno prodotti dal Commendatore Grand'Ufficiale Ambrogio Dellach\u00e0. Lo stabilimento di Dellach\u00e0 si trovava sulle colline di Moncalieri, a 10\u00a0km da Torino. Fondato nel 1860, era formato di un fabbricato a tre piani, il cui fronte era di 120 metri di lunghezza, e di due corpi laterali di 60 metri ciascuno. L'area fabbricabile era di 3000 m\u00b2. La sua marca era conosciuta in tutta Europa, in America, e specialmente nella Repubblica Argentina (dove nel 1880 impiant\u00f2 un grande stabilimento). La produzione raggiunse nel 1896 le 2500 grosse al giorno, ossia 360.000 scatole. La tassa governativa pagata per quell'anno in Italia raggiunse l'importante cifra di 940.000 lire, cio\u00e8 la settima parte della complessiva tassa incassata dal Governo. \nLo stabilimento forn\u00ec il completo macchinario a diverse fabbriche che si sono impiantate in quegli anni in Messico e in Venezuela e con le quali la Ditta ebbe interessi per la fornitura di diverse materie di prima necessit\u00e0, e soprattutto di scatole vuote in fototipia, specialit\u00e0 della Ditta. Gli operai che occupavano lo stabilimento alla fine dell'Ottocento erano 700, tutti associati alla Cassa di mutuo soccorso dello stabilimento. In quarant'anni di lavoro con il cavalier Dellach\u00e0 non si verific\u00f2 mai uno sciopero. Numerosi sono i riconoscimenti ricevuti per la bellezza delle scatole, la robustezza del cerino, la buona accensione del fiammifero e la sua inalterabilit\u00e0 nelle regioni piovose.\nLa Societ\u00e0 Anonima Fabbriche Fiammiferi ed Affini (S.A.F.F.A.) \u00e8 stata una fabbrica italiana specializzata nella produzione di fiammiferi, anche fiammiferi multicolori, fondata nel 1871 a Milano e trasferita nel 1886 a Ponte Nuovo (Magenta). Nel 1906 arriv\u00f2 a contare 1400 operai. Negli anni '70 del Novecento, grazie anche alla meccanizzazione della produzione, lo stabilimento arriv\u00f2 a produrre circa 45 miliardi di fiammiferi all'anno, ricavati per lo pi\u00f9 da tronchi di pioppo, economici ed adatti a questo tipo di produzione su vasta scala."}
{"id": "266353", "revid": "767487", "url": "https://it.wikipedia.org/wiki?curid=266353", "title": "Apparecchio di Kipp", "text": "L'apparecchio di Kipp, concepito dal chimico olandese Petrus Kipp (1808 - 1864), permette in generale di ricavare in gran quantit\u00e0 i vari gas che si sviluppano sfruttando un'opportuna reazione chimica tra una soluzione acquosa acida e un solido (elemento o composto) insolubile. Viene usato principalmente per ottenere idrogeno e acido solfidrico.\nStruttura e funzionamento.\nL'apparecchio di Kipp \u00e8 formato da tre settori, indicati di seguito con i numeri 1, 2 e 3. Gli ambienti 2 e 3 sono in comunicazione tra di loro, cos\u00ec come i settori 1 e 3. In 2 vengono inseriti dei grani di zinco o ferro, se si vuole ottenere idrogeno gassoso, oppure dei pezzi di solfuro di ferro(II) o del solfuro di zinco, se il prodotto che si vuole ottenere \u00e8 l'acido solfidrico.\nNella sfera 1 viene versata una soluzione di acido cloridrico al 20-25% (ma un qualsiasi altro acido forte va ugualmente bene, purch\u00e9 se ne consideri il costo e la pericolosit\u00e0) fino a che questo non sommerge completamente il solido entro la zona 2. Quando il rubinetto collegato con il recipiente 2 \u00e8 chiuso, la pressione dell'idrogeno che si sviluppa in base alla reazione:\no dell'acido solfidrico (H2S) chi si produce dalle reazioni:\n(a seconda del tipo di composto che si impiega) spinge la soluzione di acido verso il basso, fino a svuotare completamente la sezione 2. Ci\u00f2 produce l'arresto della reazione chimica (in quanto non si ha pi\u00f9 il contatto tra i reagenti). Quando invece o l'idrogeno o l'acido solfidrico prodotti vengono estratti dall'apparecchio la soluzione di acido risale nella sezione 2, bagnando il reagente solido e facendo riprendere la reazione, che continuer\u00e0 senza sosta fino a che la pressione del gas prodotto non spinger\u00e0 nuovamente l'acido verso il basso o non si sar\u00e0 consumata tutta la carica di metallo o di solfuro di ferro II o di solfuro di zinco."}
{"id": "266354", "revid": "104485", "url": "https://it.wikipedia.org/wiki?curid=266354", "title": "Governo Crispi II", "text": "Il Governo Crispi II \u00e8 stato in carica dal 9 marzo 1889 al 6 febbraio 1891 per un totale di 699 giorni, ovvero 1 anno, 10 mesi e 28 giorni. Il governo venne sfiduciato su un ordine del giorno e per la mancanza di volont\u00e0 da parte del presidente del consiglio di allargare la maggioranza."}
{"id": "266355", "revid": "123205938", "url": "https://it.wikipedia.org/wiki?curid=266355", "title": "Athlon MP", "text": "L'Athlon MP \u00e8 la variante per sistemi multiprocessore (SMP) dell'AMD Athlon Classic e dei suoi successori appartenenti alla settima serie di CPU AMD (Athlon Classic, Athlon XP, Athlon XP-M) costruito per essere utilizzato in sistemi server e workstation ad alte prestazioni.\nCaratteristiche.\nBisogna dire per\u00f2 che all'epoca l'obiettivo che si era prefissa l'azienda californiana, cio\u00e8 di poter competere direttamente e alla pari con Intel in campo server, non si realizz\u00f2 mai. Infatti sebbene gli \"Athlon MP\" fossero al momento del debutto di gran lunga le cpu x86 pi\u00f9 veloci disponibili, unito ad un prezzo di acquisto a dir poco concorrenziale, non ottennero mai il supporto dei grandi rivenditori server; n\u00e9 IBM n\u00e9 HP n\u00e9 Sun Microsystems aggiunsero a listino sistemi basati su questa architettura. A dispetto del nome, il chipset 760MP, era solo lontano parente del chipset 760 destinato al mercato consumer. Usc\u00ec con quasi un anno di ritardo rispetto alla roadmap fissata da AMD. Il risultato fu un chipset dall'ottima stabilit\u00e0 operativa. A tyan fu affidata in via temporanea l'esclusiva di vendita di schede madri per sistemi multiprocessori per socket A. Tutti i produttori taiwanesi, inoltre, incontrarono notevoli ritardi e difficolt\u00e0 nello sviluppare queste nuove soluzioni, per via di una incompatibilit\u00e0 tra il north bridge del chipset AMD 760MP e il south bridge Via 686B. Questo ha costretto i produttori taiwanesi a orientarsi sul south bridge AMD, allungando non di poco i tempi necessari a completare i propri prodotti.\nIn quel periodo il settore server si stava spostando su sistemi a 64 bit, per limiti oggettivi del quantitativo di ram disponibile. Il settore workstation rest\u00f2 dominio quasi incontrastato (Infatti gli Athlon MP avevano comunque il grande vantaggio di costare molto meno dei concorrenti) degli Xeon fino al sopraggiungere dell'ottava generazione di CPU AMD, per via di prestazioni superiori in virgola mobile delle cpu di casa Intel.\nGli \"Athlon MP\" sono costruttivamente identici ai processori Athlon loro contemporanei, tranne per l'aggiunta del supporto per sistemi multiprocessore e del supporto a memorie di tipo ECC Registered (Error Correcting Code). Le versioni uscite sul mercato di questo processore hanno montato, in ordine cronologico, core Palomino, Thoroughbred A/B e Bar clay/Tone.\nAd esclusione dei modelli dalla frequenza di 1 e 1,2\u00a0GHz, anche gli Athlon MP, esattamente come la controparte consumer, furono caratterizzati da un sistema di PR rating. Scelta commerciale che a prima vista poco si addice a cpu destinate al mercato professionale. Tuttavia i prezzi di un sistema dual socket di AMD erano tanto bassi da competere senza problemi con le soluzioni a singola cpu di Intel."}
{"id": "266360", "revid": "547992", "url": "https://it.wikipedia.org/wiki?curid=266360", "title": "Governo Crispi I", "text": "Il Governo Crispi I \u00e8 stato in carica dal 29 luglio 1887 al 9 marzo 1889 per un totale di 589 giorni, ovvero 1 anno, 7 mesi e 8 giorni. Francesco Crispi subentra a Agostino Depretis alla sua morte, il Governo ha gli stessi ministri del precedente. Il governo cadde in seguito a divergenze di materia economica."}
{"id": "266362", "revid": "547992", "url": "https://it.wikipedia.org/wiki?curid=266362", "title": "Governo Depretis VIII", "text": "Il Governo Depretis VIII \u00e8 stato in carica dal 4 aprile al 29 luglio 1887 (quando Depretis muore) per un totale di 116 giorni, ovvero 3 mesi e 25 giorni."}
{"id": "266378", "revid": "709565", "url": "https://it.wikipedia.org/wiki?curid=266378", "title": "Fattore di sconto stocastico", "text": "In economia finanziaria, il concetto di fattore di sconto stocastico (con voce inglese, \"stochastic discount factor\", da cui la sigla SDF con cui \u00e8 spesso indicato, anche in lingua italiana) \u00e8 alla base di una formulazione della teoria dell'asset pricing, sviluppata a partire da una serie di lavori di Lars Hansen e altri autori. Il fattore di sconto stocastico determina il prezzo di qualsiasi attivit\u00e0 finanziaria, e riassume le conclusioni dei teoremi fondamentali dell' \"asset pricing\". Sotto una serie di ipotesi, lo SDF pu\u00f2 essere giustificato tramite un modello di equilibrio economico generale.\nDenotando il valore futuro (all'istante di tempo formula_1) di un generico titolo formula_2 tramite formula_3, e il suo prezzo attuale tramite formula_4, il fattore di sconto stocastico \u00e8 una variabile casuale formula_5 tale che:\nper ogni titolo formula_2, dove formula_8 denota il valore atteso condizionato all'informazione disponibile all'istante formula_9. La popolarit\u00e0 di tale formulazione \u00e8 legata alla sua immediatezza (essenzialmente consta dell'espressione sopra), nonch\u00e9 al fatto che collega ambiti della teoria classica dell\"asset pricing\" in precedenza distanti tra loro in un unico quadro analitico; in generale, un qualunque modello volto a determinare il prezzo di un'attivit\u00e0 finanziaria pu\u00f2 essere visto come un modello di SDF.\nIn una formulazione in tempo continuo, il fattore di sconto stocastico \u00e8 definito come un processo stocastico positivo formula_10 che soddisfa l'equazione differenziale stocastica:\ndove formula_12 \u00e8 il processo del tasso d'interesse privo di rischio, formula_13 \u00e8 un vettore moto browniano standard, e formula_14 \u00e8 il vettore dei prezzi del rischio di mercato (in inglese \"market price of risk\"), uguale a:\ndove formula_16 \u00e8 la matrice varianze-covarianze dei rendimenti istantanei delle attivit\u00e0 finanziarie scambiate nell'economia, formula_17 \u00e8 il vettore dei loro prezzi, e formula_18 denota un vettore conforme avente ogni elemento uguale a 1.\nNel caso in cui formula_19 sia di dimensione 1, formula_14 \u00e8 uno scalare, dato da:\ndove formula_22 e formula_23 sono rispettivamente il rendimento \"istantaneo\" atteso e la volatilit\u00e0 \"istantanea\" di un titolo e formula_24 \u00e8 il rendimento \"istantaneo\" privo di rischio: si tratta di un indice di Sharpe. In equilibrio, formula_14 sar\u00e0 identico per tutti i titoli scambiati sul mercato (ossia, per qualunque scelta della coppia formula_26). La condizione sui prezzi, in un modello in tempo continuo, \u00e8 data da:\ndove formula_28 denota il prezzo di un'attivit\u00e0 finanziaria.\nModelli intertemporali di consumo.\nL'idea del fattore di sconto stocastico ha origine nella letteratura macroeconomica sui modelli di consumo intertemporali. In tali modelli, un consumatore rappresentativo massimizza l'utilit\u00e0 attesa derivante dal consumo presente formula_29 e futuro formula_30 risolvendo il problema:\ndove formula_33 denota un fattore di sconto dell'utilit\u00e0 derivante dal consumo futuro (il consumatore rappresentativo attribuisce una maggiore importanza al consumo presente rispetto a quello futuro), formula_34 denota l'investimento in attivit\u00e0 finanziarie dal prezzo formula_35 e valore futuro formula_36, e formula_37, formula_38 rappresentano le dotazioni \"iniziali\" del consumatore rappresentativo nei due istanti di tempo, cio\u00e8 quanto sarebbe disponibile per il consumo in assenza di investimento. Si ipotizza che le opportunit\u00e0 di consumo future abbiano natura casuale, da cui l'operatore valore atteso formula_8 nell'espressione sopra. Il significato dei vincoli del problema di massimizzazione dell'utilit\u00e0 attesa \u00e8 presto chiarito: in assenza di opportunit\u00e0 d'investimento, il consumatore rappresentativo non ha modo di trasferire ricchezza nel tempo fino all'istante formula_1, per cui il consumo formula_29 sarebbe pari alla dotazione iniziale formula_37. La possibilit\u00e0 di investire acquistando l'attivit\u00e0 finanziaria consente al consumatore di sacrificare il consumo presente per poter consumare in futuro qualcosa in pi\u00f9 (per la precisione, formula_43) rispetto alla propria dotazione formula_38.\nSostituendo i vincoli all'interno della funzione obiettivo e derivando rispetto a formula_45, si ottiene la condizione necessaria del primo ordine per un massimo:\nEsplicitando formula_35 si ottiene:\nQuest'ultima relazione \u00e8 detta equazione di Eulero dell'agente rappresentativo. A questo punto \u00e8 immediato osservare che si recupera la definizione del fattore di sconto stocastico formula_5 semplicemente imponendo:\nCos\u00ec che il fattore di sconto stocastico risulta uguale al saggio marginale di sostituzione intertemporale. L'intuizione dietro questo risultato (che pu\u00f2 essere immediatamente esteso a condizioni pi\u00f9 generali di quelle ipotizzate fin qui) \u00e8 semplice: il prezzo di un'attivit\u00e0 finanziaria altro non \u00e8 che una media ponderata del suo valore nei diversi possibili futuri stati del mondo; in particolare, tale media assegna un peso maggiore agli stati del mondo nei quali i consumi formula_51 hanno un maggior valore (utilit\u00e0 marginale formula_52 pi\u00f9 elevata).\nRelazioni con la teoria classica dell\"asset pricing\".\nVettore dei prezzi di stato.\nNella formulazione pi\u00f9 semplice, un modello classico di \"asset pricing\" statico (che considera cio\u00e8 un istante di tempo \"presente\", in cui vengono prese le decisioni di investimento, e un istante \"futuro\", in cui si realizzano i rendimenti derivanti dall'investimento, e in cui per ogni altro aspetto la dimensione temporale \u00e8 assente) considera un insieme di formula_53 attivit\u00e0 finanziarie, i cui prezzi sono raccolti in un vettore formula_54. In un dato istante di tempo \"futuro\" possono verificarsi formula_55 stati del mondo, a ciascuno dei quali corrisponde un valore di ciascun titolo; \u00e8 dunque possibile raccogliere i possibili valori futuri degli formula_53 titoli presenti sul mercato in una matrice formula_57.\nSi definisce dunque un vettore di \"prezzi di stato\" (con voce inglese, \"state price vector\", SPV) formula_58 tale che:\nIl prezzo di un titolo che vale 1 nello stato del mondo formula_60 e 0 in tutti gli altri stati del mondo \u00e8 uguale alla componente formula_60-esima di formula_62 ( formula_63); tale titolo \u00e8 detto \"Arrow-Debreu security\", in onore degli economisti Kenneth Arrow e G\u00e9rard Debreu che per primi proposero questa formulazione, in un contesto di equilibrio economico generale. Intuitivamente, formula_64 \u00e8 il prezzo di una sorta di assicurazione contro quanto pu\u00f2 accadere nello stato formula_60: se (e solo se) tale stato si verifica, verr\u00e0 pagata all'investitore una somma pari al suo investimento nell\"Arrow-Debreu security\".\nSpesso il vettore dei prezzi di stato \u00e8 illustrato graficamente ricorrendo a un diagramma di stato, come quello illustrato in figura. Il diagramma di stato rappresenta i valori di ciascun titolo nei diversi stati del mondo in un sistema di riferimento cartesiano in cui la coordinata formula_2-esima corrisponde al valore nello stato del mondo formula_2. Supponendo che i possibili stati del mondo futuri siano soltanto due (ad esempio, recessione ed espansione dell'economia; gli stati del mondo non devono necessariamente essere tutte le possibili descrizioni del mondo in un dato istante di tempo futuro, ma semplicemente le descrizioni degli aspetti \"rilevanti\" del mondo), il vettore dei prezzi di stato formula_68 sar\u00e0 un vettore di dimensione 2, perpendicolare alle rette caratterizzate da un prezzo costante. Ci\u00f2 segue dalla relazione formula_69: considerando l'insieme formula_70 delle coppie di valori futuri dei titoli nei due stati del mondo il cui prezzo \u00e8 zero, in corrispondenza di tali titoli si ha formula_71, cos\u00ec che l'ortogonalit\u00e0 \u00e8 immediatamente verificata; per un qualunque titolo il cui prezzo \u00e8 diverso da zero, i valori corrispondenti nei due possibili stati del mondo futuri sono ottenuti come una opportuna traslazione di formula_70 (ad es. formula_73, formula_74, formula_75 in figura), cos\u00ec che la perpendicolarit\u00e0 rispetto a formula_68 \u00e8 conservata.\nPrezzi di stato e fattore di sconto stocastico.\nDefinendo le probabilit\u00e0 formula_77 che ciascuno degli formula_78 stati del mondo si verifichi, dalla definizione del fattore di sconto stocastico formula_79 si ha per il generico titolo formula_2:\ndove formula_82 denota l'elemento formula_83 di formula_84, e formula_85 denota il valore assunto dal fattore di sconto stocastico nello stato del mondo formula_60. Sfruttando invece la definizione del vettore dei prezzi di stato formula_68 si ha:\nL'espressione sopra ha un'interpretazione assai ragionevole: il prezzo di un dato titolo \u00e8 uguale alla somma dei valori che pu\u00f2 assumere nei vari stati del mondo futuri, moltiplicati per il \"costo\" formula_64 di ciascuno stato. Si tratta di un'espressione di una cosiddetta legge economica, o regolarit\u00e0 empirica, che va sotto il nome di \"legge del prezzo unico\". Vale dunque la seguente relazione tra fattore di sconto stocastico e vettore dei prezzi di stato:\nogniqualvolta la penultima espressione ha senso (cio\u00e8 per formula_92).\nRicordando che il fattore di sconto stocastico \u00e8 uguale al saggio marginale di sostituzione intertemporale, ed \u00e8 dunque proporzionale all'utilit\u00e0 marginale formula_52 nei vari stati del mondo, il significato dei prezzi di stato \u00e8 chiarito. Il fattore di sconto stocastico avr\u00e0 un valore maggiore negli stati del mondo in cui l'utilit\u00e0 marginale \u00e8 maggiore: quelli, cio\u00e8, in cui il consumo \u00e8 lontano dall'ottimo - ad esempio, in una recessione. La relazione sopra implica che i corrispondente prezzi di stato saranno anch'essi elevati (dal momento che formula_94): vi sar\u00e0 infatti una forte domanda di \"assicurazione\" contro tali stati del mondo, che aumenter\u00e0 il prezzo dell'\"assicurazione\" rappresentata dalle \"Arrow-Debreu security\".\nArbitraggio e teorema fondamentale dell\"asset pricing\".\nIn questa formulazione, un \"portafoglio\" altro non \u00e8 che un vettore formula_95 le cui componenti rappresentano l'investimento in ciascun titolo dell'economia (non si esclude, in generale, che tale investimento possa essere negativo, nel qual caso l'investitore vende allo scoperto il titolo corrispondente). Il prezzo di un dato portafoglio \u00e8: formula_96; allo stesso modo, il valore del portafoglio negli formula_78 stati del mondo \u00e8 descritto da un vettore formula_98. Si definiscono allora:\nNel primo caso, il portafoglio non costa nulla (o addirittura viene offerto del denaro all'investitore per accettarlo) e garantisce un valore positivo in ogni stato del mondo; nel secondo caso, viene offerto del denaro all'investitore per accettare il portafoglio, e il portafoglio stesso ha un valore positivo, o al pi\u00f9 pari a zero, in ogni stato del mondo. Dal momento che non si crea niente dal niente, \u00e8 ragionevole aspettarsi che le eventualit\u00e0 descritte dagli arbitraggi del primo e del secondo tipo non si verifichino nella realt\u00e0 del mercato. Questo porta a un risultato che \u00e8 noto come (primo) \"teorema fondamentale dell'asset pricing\", che afferma che:\nNon esistono opportunit\u00e0 d'arbitraggio se e solo se il vettore dei prezzi di stato ha tutte le componenti strettamente positive (cio\u00e8, se e solo se il fattore di sconto stocastico \u00e8 strettamente positivo in ciascuno stato del mondo).\nIl teorema fondamentale dell'asset pricing \u00e8 talvolta utilizzato per stabilire l'intervallo di prezzi per una data attivit\u00e0 finanziaria che non ammettono possibilit\u00e0 d'arbitraggio (i limiti inferiore e superiore a tale intervallo sono detti, con voce inglese, \"arbitrage bounds\"). Tale intervallo \u00e8 definito, grazie al teorema fondamentale, come l'intervallo che assicura che il fattore di sconto stocastico sia strettamente positivo. La parit\u00e0 call-put nella teoria delle opzioni rappresenta un'applicazione di questo metodo.\nMisura di probabilit\u00e0 neutrale al rischio e \"risk-neutral pricing\".\nUn titolo privo di rischio ha lo stesso valore in ciascuno stato del mondo; senza ledere la generalit\u00e0, si ipotizzi un titolo privo di rischio avente valore 1 in ciascuno stato del mondo. Il prezzo di tale titolo sar\u00e0, in base alle espressioni presentate sopra:\nIl rendimento lordo del titolo privo di rischio sar\u00e0 anch'esso non rischioso, e sar\u00e0 dato da:\ndove la notazione formula_105 deriva dal termine inglese \"risk-free rate\" (letteralmente, tasso privo di rischio).\n\u00c8 ora possibile definire una serie di costanti formula_106, dove:\nSe formula_108 per ogni formula_60, le formula_110 sono una serie di costanti positive la cui somma \u00e8 1, ossia una misura di probabilit\u00e0, detta \"misura di probabilit\u00e0 neutrale al rischio\". Poich\u00e9 formula_111 ogniqualvolta formula_112, la misura di probabilit\u00e0 neutrale al rischio \u00e8 inoltre \"equivalente\" alla misura di probabilit\u00e0 originale; l'equivalenza tra le due misure di probabilit\u00e0 \u00e8 un ragionevole requisito: si evita cos\u00ec che eventi impossibili (aventi cio\u00e8 probabilit\u00e0 zero) sotto una misura siano possibili sotto l'altra.\nEuristicamente, le probabilit\u00e0 neutrali al rischio rappresentano le opinioni (espresse in termini di probabilit\u00e0) \"di mercato\" circa l'eventualit\u00e0 che si verifichino gli stati del mondo indicizzati tramite formula_113. Per rendere pi\u00f9 concreta questa interpretazione, si consideri il contesto delle scommesse sulle corse dei cavalli; il bookmaker varier\u00e0 le quotazioni associate a ciascun cavallo a seconda della probabilit\u00e0 che questo vinca o meno, stabilendo cos\u00ec una relazione tra probabilit\u00e0 dello stato del mondo \"il cavallo XXX vince la corsa\" e prezzo di una scommessa su tale cavallo; questo \u00e8 precisamente il ruolo giocato dai prezzi di stato formula_114, e dunque da formula_115 e formula_116, nella formulazione sopra esposta.\nLa ragione del nome misura di probabilit\u00e0 \"neutrale al rischio\" sta nel fatto che, nel caso in cui la funzione di utilit\u00e0 del consumatore rappresentativo sia lineare, e dunque il consumatore sia neutrale al rischio, l'utilit\u00e0 marginale si riduce a una costante, e la misura di probabilit\u00e0 definita dalle formula_110 coincide con quella originaria data dalle formula_118. Risulta inoltre, per ciascun titolo formula_2:\ndove formula_121 denota il valore atteso basato sulla misura di probabilit\u00e0 neutrale al rischio. Il prezzo di un titolo risulta dunque pari al valore scontato del suo valore futuro atteso, basato su una particolare misura di probabilit\u00e0. Questo risultato \u00e8 alla base di una serie metodi di prezzaggio di attivit\u00e0 finanziarie, raccolti sotto il nome di metodi di \"risk-neutral pricing\" (metodi di calcolo del prezzo basato sulla misura neutrale al rischio). Un esempio \u00e8 dato (nel contesto pi\u00f9 generale di un modello in tempo continuo) dalla celebre formula di Black e Scholes per la valutazione di opzioni europee. In base all'espressione sopra, \u00e8 immediato osservare che il fattore di sconto stocastico altro non \u00e8 che una derivata di Radon-Nikodym che consente di passare dalla misura di probabilit\u00e0 neutrale al rischio a quella originaria, o misura \"fisica\".\nSDF e frontiera dei portafogli.\nIl concetto di fattore di sconto stocastico consente di riformulare la teoria della frontiera dei portafogli secondo un approccio geometrico assai pi\u00f9 semplice, dal punto di vista algebrico, del tradizionale approccio lagrangiano basato su preferenze di tipo media-varianza.\nSDF, Capital Asset Pricing Model e APT.\nIl quadro teorico fornito dal fattore di sconto stocastico permette inoltre di considerare i noti modelli di rendimento atteso del CAPM e dell'APT come casi particolari. \u00c8 in particolare possibile mostrare che un qualsiasi modello per il fattore di sconto stocastico nella forma:\ndove formula_123 \u00e8 il rendimento lordo del portafoglio di mercato, implica il Capital Asset Pricing Model. L'APT pu\u00f2 inoltre essere ottenuto formulando un modello esteso, in cui lo SDF \u00e8 funzione lineaere di una serie di fattori:\ndove formula_125 raccoglie i fattori in una scrittura vettoriale, e formula_126 denota il vettore di costanti corrispondenti a ciascun fattore.\nSDF, test empirici e teoria economica.\nL'estrema generalit\u00e0 della formulazione della teoria dell\"asset pricing\" basata sul fattore di sconto stocastico ha portato notevoli cambiamenti nel modo di condurre un test empirico in un contesto di \"asset pricing\". Se nei lavori empirici pi\u00f9 datati si specificava un particolare modello di prezzo/rendimento atteso tipo CAPM o APT, che si testava direttamente sui dati, i lavori empirici pi\u00f9 recenti si concentrano su propriet\u00e0 generali che devono essere soddisfatte da un qualunque fattore di sconto stocastico. Un esempio \u00e8 dato dai noti limiti di Hansen-Jagannathan (in inglese, \"Hansen-Jagannathan bounds\"), che un qualunque SDF deve soddisfare al fine di determinare correttamente il prezzo di un'attivit\u00e0 finanziaria (si veda oltre).\nLa relazione che definisce il fattore di sconto stocastico:\npu\u00f2 essere immediatamente riscritta come:\nL'espressione sopra altro non \u00e8 che una condizione espressa in termini del momento del primo ordine di una variabile casuale. Intuitivamente, ci\u00f2 suggerisce la possibilit\u00e0 di ricorrere al metodo dei momenti per condurre un test empirico di un modello di fattore di sconto stocastico. Nella pratica in realt\u00e0 si ricorre al pi\u00f9 flessibile metodo generalizzato dei momenti; non stupisce allora osservare che quest'ultima metodologia, cos\u00ec come l'idea del fattore di sconto stocastico, \u00e8 stata sviluppata originariamente da Lars Peter Hansen.\nIl lavoro teorico dell\"asset pricing\" tuttavia non finisce qui; se da un alto tramite il concetto di SDF molte delle idee emerse negli sviluppi teorici precedenti sono unificate, \u00e8 anche vero che resta al ricercatore il compito di porre in relazione il fattore di sconto stocastico con variabili economiche osservabili, affinch\u00e9 il modello sia di una qualche utilit\u00e0 pratica e non solo una curiosit\u00e0 teorica.\nLimite di Hansen-Jagannathan ed \"equity premium puzzle\".\nIn un noto lavoro, Hansen e Jagannathan (1991) derivano un limite inferiore alla relazione tra la media e la varianza di un qualsiasi fattore di sconto stocastico; tale limite costituisce la base per qualunque test di un modello di prezzo/rendimento atteso. Il limite pu\u00f2 essere derivato come segue (questa \u00e8 una derivazione euristica che ricalca quella presentata da Cochrane (2001); si veda il lavoro originale di Hansen e Jagannathan per una dimostrazione formale). Si consideri la relazione fondamentale:\nPoich\u00e9 formula_130, \u00e8 possibile stabilire un limite basandosi sul caso in cui formula_131; risulta allora:\nessendo noto che formula_133; ossia:\ndove formula_135 denota la Sharpe ratio del titolo o portafoglio di titoli in esame.\nIn un modello standard di consumo intertemporale con utilit\u00e0 CRRA:\nil fattore di sconto stocastico, uguale al saggio marginale di sostituzione intertemporale \u00e8 proporzionale al tasso di crescita dei consumi. Il limite di Hansen-Jagannathan stabilisce dunque una relazione tra il tasso medio di crescita dei consumi e la sua varianza. Dal punto di vista empirico, ci\u00f2 conduce al problema noto come \"equity premium puzzle\": poich\u00e9 la varianza del tasso di crescita dei consumi \u00e8 normalmente modesta, il limite risulta violato.\nEstensioni.\nIl quadro qui presentato \u00e8 limitato a modelli in tempo discreto (in effetti, in due soli istanti di tempo), in cui l'incertezza sul futuro \u00e8 limitata alla possibilit\u00e0 che si verifichi uno tra un numero finito di stati del mondo. Praticamente ogni aspetto di questa formulazione \u00e8 stato generalizzato. Una teoria basata sul fattore di sconto stocastico pu\u00f2 essere derivata in tempo continuo, con la possibilit\u00e0 che si verifichi un numero infinito di stati; il riferimento standard al riguardo \u00e8 il noto lavoro di Hansen e Richards (1987)."}
{"id": "266392", "revid": "118367495", "url": "https://it.wikipedia.org/wiki?curid=266392", "title": "Governo Depretis VII", "text": "Il Governo Depretis VII \u00e8 stato in carica dal 29 giugno 1885 al 4 aprile 1887 per un totale di 644 giorni, cio\u00e8 1 anno 9 mesi e 6 giorni, "}
{"id": "266398", "revid": "2052456", "url": "https://it.wikipedia.org/wiki?curid=266398", "title": "Kitsch", "text": "Il sostantivo tedesco Kitsch indica lo stile di oggetti presuntamente artistici, ma in realt\u00e0 di cattivo gusto.\nCaratteristiche.\nIl kitsch \u00e8 spesso associato a tipi di arte sentimentali, svenevoli e patetici; il termine pu\u00f2 comunque essere utilizzato per descrivere un oggetto artistico che presenta una qualsiasi mancanza: una delle caratteristiche di questo tipo di arte consiste, infatti, nel tendere ad essere una imitazione sentimentale superficiale.\nSi sottolinea spesso la mancanza, negli oggetti chiamati kitsch, del senso di creativit\u00e0 ed originalit\u00e0 propri dell'autentica arte. \nUna definizione generica adottata nell'architettura e nel design indica come kitsch \"qualsiasi oggetto la cui forma non derivi dalla funzione\".\nIn realt\u00e0 l'evoluzione del termine \u00e8 stata ampia e, sebbene ancora oggi conservi quel significato, connotazioni meno \"superficiali\" sono state attribuite ad esso. Ne deriva che artisti o artigiani possono deliberatamente ricorrere al kitsch come forma di espressione. Prodotti contemporanei caratterizzati nelle intenzioni o negli esiti da risultati esteticamente ambigui vengono spesso definiti trash.\n\"Avant-Garde and Kitsch\" di Clement Greenberg.\nClement Greenberg nel 1939 scrive e pubblica un saggio intitolato \"Avant-garde and kitsch\" in cui definisce i movimenti di avanguardia e del modernismo come i migliori mezzi per resistere alla cultura del consumismo e quindi della produzione kitsch.\nGreenberg sostiene che lo sviluppo delle avanguardie artistiche non sia avvenuto per motivi diversi da quelli di difesa degli standard estetici: motivazioni che rendono palese l'opposizione di tali tendenze artistiche rispetto a quel fenomeno culturale tipico dell'Occidente di quegli anni e che rispondeva alla definizione di: \"popolare, commerciale, illustrativo, basso\", un fenomeno che l'autore definisce come kitsch.\nNella letteratura.\nPartendo dall'analisi di Clement Greenberg, si possono trarre delle conclusioni pi\u00f9 generalizzate sul concetto di kitsch che bene si adattano ai discorsi successivi.\nI testi di carattere kitsch sono immediatamente comprensibili, e ci\u00f2 rende la loro fruizione aperta a tutti. La narrativit\u00e0 estremizzata e banale delle opere del kitsch impedisce un differente livello di interpretazione, magari pi\u00f9 elevato: i concetti descritti non nascondono nulla, si esauriscono in se stessi ed anche un'analisi approfondita non ne ritroverebbe di pi\u00f9 profondi. In questo modo sono cancellate tutte le ambiguit\u00e0, lasciando spazio solamente ad un'espressione diretta e chiara di un concetto comunque spesso semplice e per nulla articolato. Il messaggio \u00e8 veicolato dal produttore all'osservatore senza possibilit\u00e0 alcuna di errore o di fraintendimento; colui che \"crea\" un testo kitsch inserisce gi\u00e0 nell'atto di produzione anche l'interpretazione finale, lo scopo ultimo del messaggio stesso. Il kitsch porta quindi con s\u00e9 una connotazione fortemente sentimentale. Milan Kundera a questo proposito scrive:\nL'interpretazione non solo non trova nelle \"opere\" altro significato da quello subito visibile, ma non vi trova nemmeno la necessit\u00e0 di essere espressa. Ed ancora, non soltanto il significato \u00e8 quello che appare, ma si compie un passo ulteriore, che consiste nell'annientamento del bisogno di uno sguardo critico.\nAnche le liriche di Guido Gozzano sono descrittive (ironicamente) di un certo ambiente piccolo borghese in cui abbondano oggetti kitsch (\u00able buone cose di pessimo gusto\u00bb): si veda la descrizione del salotto all'inizio de \"L'amica di nonna Speranza\"."}
{"id": "266400", "revid": "466539", "url": "https://it.wikipedia.org/wiki?curid=266400", "title": "Cime tempestose", "text": "Cime tempestose (\"Wuthering Heights\") \u00e8 l'unico romanzo di Emily Bront\u00eb, scritto fra l'ottobre 1845 e il giugno 1846. Venne pubblicato per la prima volta nel 1847, sotto lo pseudonimo di Ellis Bell, mentre una seconda edizione postuma fu curata da sua sorella Charlotte nel 1850.\nIl titolo viene dal nome di una delle tre principali ambientazioni del libro (Wuthering Heights, \"Gimmerton\", \"Thrushcross Grange\") il casale nella brughiera dello Yorkshire originariamente di propriet\u00e0 degli Earnshaw, dove fu allevato Heathcliff e dove la storia si sviluppa.\nContenuto.\nNonostante ora sia considerato un classico della letteratura inglese, \"Cime tempestose\" non venne accolto in maniera molto entusiastica dalla critica; la sua struttura innovativa, che \u00e8 stata paragonata a una serie di matriosche, rese i critici perplessi quando apparve per la prima volta. Fin dall'inizio fu inoltre considerato controverso e ricevette recensioni contrastanti in quanto la sua raffigurazione della crudelt\u00e0 fisica e mentale descritta era insolitamente forte.\nAlcuni critici coevi credevano addirittura che fosse una prima opera, meno matura, di Charlotte Bront\u00eb (che aveva pubblicato \"Jane Eyre\" quello stesso anno sotto lo pseudonimo di Currer Bell). Critici successivi rividero questo parere, e la maggior parte fu d'accordo che l'originalit\u00e0 e i traguardi raggiunti da \"Cime tempestose\" superavano le opere coeve delle sorelle Charlotte e Anne.\n\"Cime tempestose\" ha ispirato molti adattamenti, compresi diversi film, sceneggiati radiofonici e televisivi, un musical diretto da Bernard J. Taylor, un balletto e tre opere liriche (di Bernard Herrmann, Carlisle Floyd e Fr\u00e9d\u00e9ric Chaslin), un gioco di ruolo come pure nel 1978 una canzone di successo di Kate Bush intitolata per l'appunto \"Wuthering Heights\".\nTrama.\nIl romanzo di Emily Bront\u00eb parla dell\u2019amore di Heathcliff per Catherine, e della loro passione che si riveler\u00e0 distruttiva. Il tema centrale del libro \u00e8 infatti l'effetto distruttivo che il senso di gelosia e lo spirito di vendetta possono avere sugli individui. La storia utilizza la struttura di un lungo racconto.\nApertura (capitoli 1-3).\nCi troviamo nell'anno 1801, nel bel mezzo della brughiera inglese. Il narratore \u00e8 un gentiluomo di citt\u00e0, il ricco Mr Lockwood, da poco trasferitosi al nord come inquilino per cercare solitudine a causa di una delusione d'amore, giunto a Thrushcross Grange, una propriet\u00e0 appartenente a Heathcliff: il luogo che ha affittato si trova nei pressi di una sorta di fattoria o casa colonica chiamata Wuthering Heights (Cime tempestose). Poco dopo si reca a far visita ai vicini di Wuthering Heights, e qui l'uomo rimane subito molto colpito dallo strano assemblaggio di personaggi che vi abitano: Heathcliff, che sembra esser un gentiluomo, nonostante i suoi modi siano duri e rozzi, \u00e8 accompagnato da una ragazza adolescente riservata e scontrosa - presentata da Heathcliff come sua nuora - e infine da un giovane che, seppur appaia anch'egli come un membro della famiglia, si veste, parla e si comporta come se fosse un servo analfabeta.\nPoich\u00e9 fuori ha incominciato a imperversare una tempesta, a Lockwood viene concesso un po' a malincuore dal padrone di casa il permesso di passare la notte l\u00ec da loro: si trova cos\u00ec costretto a soggiornare in una camera piena di strani segni e graffiti incisi sul muro. Vi appare spesso il nome di Catherine. Durante la tormentata notte trascorsa a Wuthering Heights, a Mr Lockwood succedono strani episodi come l'incubo dello \"spettro\" di una bambina che bussa sui vetri della sua finestra cercando di entrare: terrorizzato si mette a gridare e Heathcliff si precipita nella stanza. Dopo aver fatto uscire Lockwood apre la finestra, disperato, per permettere allo spirito di poter entrare.\nAppena spuntata l'alba Heathcliff riaccompagna Lockwood alla sua abitazione a Thrushcross Grange. Poco dopo, l'uomo si ammala e durante la convalescenza si fa raccontare da Nelly Dean, la governante di casa, la vita del suo affittuario. La storia che Nelly comincia a raccontare offre al lettore la possibilit\u00e0 di comprendere a fondo come la relazione fra Heathcliff e Catherine dovesse avere grandi ripercussioni per le loro famiglie e i loro figli: l'amore dell'uno per l'altra \u00e8 cos\u00ec violento, assoluto e passionale da far giungere all'annientamento della felicit\u00e0 sia la famiglia degli Earnshaw sia dei Linton.\nInfanzia e giovinezza di Heathcliff (capitoli 4-17).\nTrent'anni prima (nel 1771 quindi) Mr Earnshaw, il proprietario originario di Wuthering Heights, di ritorno da uno dei suoi viaggi di lavoro a Liverpool, porta a casa un ragazzino di sei anni dalla pelle scura, forse uno zingaro vagabondo o un orfano, di origine americana o spagnola, chiosa l'autrice (a giustificazione dell'aspetto e del carattere del ragazzo); lo adotta e gli d\u00e0 il nome di Heathcliff. All'inizio i due figli di Earnshaw, Hindley e Catherine, detestano istintivamente il giovane, ma col tempo Heathcliff riesce a conquistarsi l'amicizia della seconda. Ma Hindley continua a odiare in una maniera sempre pi\u00f9 accesa l'intruso, roso dalla gelosia che gli possa rubare l'affetto dell'intera famiglia, tanto che il padre \u00e8 costretto a mandarlo in collegio per allontanarli l'uno dall'altro. Il legame tra Catherine e Heathcliff si consolida e finiscono col passare sempre pi\u00f9 tempo assieme.\nAlla morte di Mr Earnshaw, tre anni dopo, Hindley torna con una moglie (Frances) e diventa il capo della famiglia nonch\u00e9 padrone di Wuthering Heights, obbligando Heathcliff a abbandonare gli studi e lavorare come bracciante agricolo: gli permette quindi di rimanere, ma solo con la qualifica di servo. Nonostante questo, Heathcliff e Catherine rimangono molto legati e insieme trascorrono ore e ore ogni giorno (dopo che il giovane uomo ha terminato i lavori nella stalla e sui campi) a giocare da soli in mezzo alla brughiera. Ma pochi mesi dopo il ritorno di Hindley, a causa di un incidente (il morso di un cane durante una fuga da casa culminata con l'intrusione nel parco di Thrushcross Grange), Catherine \u00e8 forzata a stare alla Grange per cinque settimane (fino a Natale), durante le quali si lega a Edgar, il primogenito della ricca famiglia Linton. Al suo ritorno a Wuthering Heights, la ragazza rivede un Heathcliff grezzo, ignorante e per nulla signorile con quel suo aspetto trasandato, a differenza dell'aspetto raffinato e delle maniere gentili che ha scoperto a casa dei Linton; Catherine ne \u00e8 rimasta talmente influenzata e affascinata da cambiare in maniera radicale il suo stesso modo di comportarsi.\nUn anno dopo, Frances muore pochi mesi dopo aver dato alla luce Hareton, figlio di Hindley. La perdita lascia avvilito l'uomo, che comincia a darsi sempre pi\u00f9 all'alcolismo. Circa due anni dopo, Catherine si fidanza con Edgar, pur confessando a Nelly che continua ad amare disperatamente Heathcliff, ma che non potr\u00e0 mai sposarlo a causa della sua bassa estrazione sociale e completa mancanza d'istruzione. Egli sente solo una parte della confessione di Catherine, nella quale ella pare disprezzarlo e quindi decide di partire per cercare fortuna. Scompare senza lasciar alcuna traccia di s\u00e9. A causa dell'abbandono di Heathcliff, Catherine ha una grave crisi nervosa che la porta quasi alla morte.\nDopo tre anni Heathcliff ritorna, sembra aver accumulato un'enorme ricchezza e apparentemente \u00e8 un signore benestante; Catherine e Edgar intanto si sono sposati andando a vivere a Thrushcross. Qui ha inizio la sua grande vendetta: presa residenza a Wuthering Heights fa precipitare Hindley nel tunnel senza ritorno dell'alcool e del gioco d'azzardo, rendendolo ancor pi\u00f9 dipendente e disperato di prima; poi fa abbrutire Hareton privandolo dell'educazione e della consapevolezza di ci\u00f2 che \u00e8 bene, e quando viene a sapere (peraltro da Catherine stessa) dell'infatuazione di Isabella - sorella minore di Edgar - nei suoi confronti, pur non amandola affatto intreccia con lei una relazione.\nIntanto Hindley, dissipata interamente la propria ricchezza, ipoteca la casa a Heathcliff per poter ripagare i suoi debiti. Heathcliff convince Isabella a fuggire con lui per sposarlo; solo quando il matrimonio si \u00e8 celebrato e i due si sono trasferiti definitivamente a Wuthering Heights, le dichiara apertamente di averla sposata soltanto per vendicarsi del fratello attraverso di lei, maltrattandola e facendola soffrire.\nDopo un terribile litigio tra Heathcliff e Edgar, Catherine, a cui Edgar ha proibito di frequentare ancora Heathcliff, si ammala di dolore e di nevrastenia, quasi impazzendo e diventando intrattabile e febbrilmente capricciosa. Infine muore nel partorire una bambina che viene subito chiamata con il suo stesso nome, ma soprannominata Cathy per distinguerla dalla madre. Prima che Catherine muoia, per\u00f2, lei e Heathcliff riescono finalmente a dichiararsi in piena sincerit\u00e0 il loro reciproco, infinito ed eterno amore sopra a ogni altra cosa terrena. Il giorno dopo il funerale Isabella fugge a sud lontano da Heathcliff per dare alla luce un bambino, Linton. Hindley muore sei mesi dopo; Heathcliff si ritrova cos\u00ec ad assumere il controllo definitivo di \"Wuthering Heights\".\nMaturit\u00e0 di Heathcliff (capitoli 18-31).\nAlla morte di Isabella, dodici anni dopo, Heathcliff prende con s\u00e9 Linton, suo figlio, nonostante la madre lo avesse affidato alle cure del fratello Edgar. Heathcliff, nonostante disprezzi profondamente il figlio per il suo carattere debole e capriccioso e per la grande somiglianza fisica con la madre e lo zio Edgar, lo manipola viziandolo e nel contempo terrorizzandolo, per compiere la sua vendetta su Edgar. Il suo scopo infatti \u00e8 far s\u00ec che Linton, sempre cagionevole di salute e sicuramente destinato alla morte, sopravviva fino all'et\u00e0 in cui potr\u00e0 sposare la cugina Cathy, perch\u00e9 in tal modo lui potr\u00e0 impadronirsi, dopo la morte del figlio, della propriet\u00e0 di Thrushcross Grange. Poco prima dell'arrivo del ragazzo, per\u00f2, Cathy, viziata e infantile, si trova a passare per Wuthering Heights, nonostante le fosse sempre stato consigliato dal padre di non avvicinarvisi mai, e qui incontra per la prima volta il cugino Hareton, gi\u00e0 cresciuto ormai come un bruto irascibile.\nTre anni dopo, Cathy visita casualmente Wuthering Heights, dove incontra Linton e Hareton. Prova subito un'innata simpatia per il primo, nonostante sia un tipo malaticcio, debole ed effeminato; mentre disprezza il secondo, abbrutito e ignorante. Heathcliff fa dunque di tutto per favorire l'unione tra Linton e Cathy poich\u00e9 alla morte di Edgar, che sembra ormai prossima, Thrushcross Grange passerebbe proprio al figlio, facendo in tal modo di lui il padrone effettivo di entrambe le case.\nPoco dopo il matrimonio tra i due (che Cathy ha dovuto accettare a forza, in quanto fatta entrare a Wuthering Heights con l'inganno e l\u00ec tenuta prigioniera), suo padre Edgar muore, seguito a poca distanza anche da Linton; il padre di quest'ultimo mostra di non provare alcun dolore per la perdita del figlio, che anzi ha sempre disprezzato. Heathcliff, avendo costretto Linton a lasciargli in eredit\u00e0 la casa dell'omonima famiglia, diventa cos\u00ec il padrone assoluto non solo di Wuthering Heights ma anche di Thrushcross Grange, riuscendo cos\u00ec a vendicare, a scapito degli affetti pi\u00f9 cari, la sua antica e umiliante condizione di servit\u00f9.\nConclusione (capitoli 32-34).\nQui termina il racconto di Nelly Dean. Mr Loockwood parte per Londra. Sette mesi dopo ritorna ma non trova Nelly a Thrushcross Grange, bens\u00ec a Wuthering Heights, ove s'\u00e8 trasferita. Si fa quindi raccontare da lei l'ultima parte della storia.\nHareton, innamorato della cugina Cathy, cerca di uscire dalla sua condizione di abbrutimento in cui era stato sempre tenuto, cominciando a imparare a leggere: la ragazza, tuttavia, si fa inizialmente beffe di lui. Ma, lentamente, la loro avversione si indebolisce e presto tra i due nasce un sincero affetto. Heathcliff, che potrebbe benissimo stroncare la loro relazione, confessa a Nelly di non aver pi\u00f9 voglia n\u00e9 interesse a farlo.\nL'uomo, che ha passato la sua intera esistenza dominato da due passioni assolute e contrapposte, l'amore per Catherine e il desiderio di vendetta verso tutti gli altri, appare infatti sempre pi\u00f9 estraniato dal mondo circostante e quasi stanco, sopraffatto. A un certo punto pare iniziare a vedere il fantasma di Catherine che si aggira per la casa. Poco dopo viene trovato morto nel suo letto. Alla morte di quello che, a tutti gli effetti, considerava come il proprio padre, il giovane Hareton Earnshaw \u00e8 sconvolto dal dolore e piange disperatamente. Heathcliff viene sepolto, secondo i suoi desideri, accanto alla tomba di Catherine, ma la gente del villaggio sostiene di aver visto pi\u00f9 volte gli spettri di entrambi vagare per la brughiera.\nCathy e Hareton decidono di sposarsi il giorno di Capodanno, mentre la narrazione si conclude con Lockwood che visita la tomba dei due innamorati e nega che gli spiriti di Heathcliff e Catherine, finalmente liberi di amarsi, vaghino per la brughiera tenendosi per mano, come sostiene invece la superstizione locale.\nPersonaggi.\nMappa delle relazioni.\nLegenda:\nPubblicazione e accoglienza.\nIl romanzo fu pubblicato per la prima volta nel 1847 poco dopo \"Jane Eyre\" della sorella Charlotte. Come molte scrittrici vittoriane (ad es. George Eliot) Emily Bront\u00eb firma il suo romanzo con uno pseudonimo: Ellis Bell.\nMolti credettero che si trattasse di un'opera poco matura della stessa Charlotte. Nel 1850 proprio Charlotte far\u00e0 pubblicare un'altra edizione del romanzo, nella quale sveler\u00e0 la vera identit\u00e0 della scrittrice.\nLe prime accoglienze della critica furono piuttosto negative. Il libro suscit\u00f2 infatti uno scandalo: si rimproverava all'autrice troppa brutalit\u00e0 e troppa violenza in alcuni punti del libro. Ad esempio l\"'Examiner\" riport\u00f2 che \"Cime tempestose\":\nSconcert\u00f2 anche la struttura \"a matrioska\" della trama, nella quale \u00e8 assente un punto di vista oggettivo e che \u00e8 raccontata in modo tutt'altro che lineare. Altro fatto sconcertante per l'epoca era il fatto che Heathcliff non si redimesse. Il fatto che egli lasci Cathy libera di sposare Hareton dipende dalla sua indifferenza, dalla sua estraneazione dalle cose terrene pi\u00f9 che da un improbabile pentimento. Per questo il libro fu tacciato di immoralit\u00e0.\nLa riabilitazione del romanzo inizi\u00f2 un decennio dopo: Dante Gabriel Rossetti, Matthew Arnold e George Henry Lewes furono tra i primi ad ammirare \"Cime tempestose\". Fu in seguito paragonato da Algernon Swinburne addirittura al \"Re Lear\" di Shakespeare e alle opere di Victor Hugo. Solo nel XX secolo si \u00e8 per\u00f2 iniziato a studiare in modo sistematico \"Cime tempestose\".\nStruttura dell'opera.\nCome molti, in particolare Ginevra Bompiani ha fatto notare che il libro presenta una forte simmetria. Si possono infatti dividere i personaggi in due generazioni (Heathcliff, Catherine, Edgar e Isabella nella prima; Linton, Hareton, Cathy nella seconda). Entrambe le generazioni occupano esattamente 17 capitoli dei 34 in cui il romanzo \u00e8 diviso. Cos\u00ec come alla \"cornice\" introduttiva (capitoli 1-3) fa esattamente da \"pendant\" la conclusione del romanzo (capitoli 32-34). Si vede anche una simmetria tra le due famiglie: i Linton e gli Earnshaw costituite da un membro principale (Catherine-Edgar) e da un fratello/sorella (Hindley-Isabella), equilibrio che viene messo in crisi proprio dall'introduzione di un elemento estraneo, vale a dire Heathcliff.\nLa narrazione inizia \"in medias res\" (ovvero nel mezzo dei fatti). Siamo infatti nel 1801, mentre la storia inizia nel 1771 (anno di arrivo di Heathcliff a casa Earnshaw) e termina nel 1802 con la morte di Heathcliff.\nI narratori sono due: quello principale \u00e8 Mr Lockwood (l'affittuario di Heathcliff), mentre il secondo \u00e8 interno e si identifica in Nelly Dean, la governante. Questo vuol dire che Mr Lockwood racconta la storia di Nelly Dean, la quale a sua volta racconta la storia di Heathcliff e Catherine; in alcuni momenti addirittura la signora Dean, che solitamente racconta in prima persona, si affida a testimonianze di terzi stratificando ancor pi\u00f9 il romanzo.\nMolti inoltre hanno visto in Cathy Linton un'erede ideale di Catherine Earnshaw. La seconda Catherine riesce infatti a coronare il suo amore, essendo della stessa classe sociale dell'amato (Hareton Earnshaw, figlio di Hindley). Heathcliff, che \u00e8 il personaggio pi\u00f9 profondamente tormentato, sembra riuscire comunque, come \u00e8 accennato nel finale del libro, a raggiungere il suo amore nel mondo degli spiriti (il \"suo paradiso\") facendo cos\u00ec tornare la pace a Cime tempestose.\nCuriosit\u00e0.\nUna rara copia della prima edizione dell'unico romanzo della scrittrice inglese Emily Bront\u00eb \u00e8 stata venduta a un'asta di Bonham's a Londra per 114\u00a0000 sterline, ovvero quasi 162\u00a0000 euro.\nElementi sovrannaturali.\nDurante il romanzo si presenta una buona quantit\u00e0 di episodi sovrannaturali, sebbene la loro vera natura rimanga sempre ambigua, in quanto vengono narrati ma non ne viene spiegata l'origine. L'autrice, attraverso le parole di Lockwood e di Nelly, li definisce \"superstizione\", ma in realt\u00e0 non li smentisce, lasciandone l'interpretazione aperta al giudizio del lettore. Il mistero dell'origine di Heathcliff, infatti, non viene mai risolto, come non viene risolto l'enigma della sua fortuna economica. All'inizio del romanzo, Lockwood \u00e8 colpito da una visione di Catherine che appare alla finestra della sua vecchia camera a Wuthering Heights, implorandolo di farla entrare. Heathcliff, venendo a saperlo, non solo ci crede, ma quando lui muore, viene notato che la finestra della sua stanza \u00e8 stata lasciata aperta, dando credito alla possibilit\u00e0 che Catherine potesse ritornare al momento della sua morte.\nAlla morte di Catherine, lo stesso Heathcliff invoca il suo spirito pregandolo di non dargli requie. Heathcliff racconta poi a Nelly Dean di essere \"perseguitato\" da Catherine. Dopo che Heathcliff muore, Nelly Dean riferisce che le varie storie che si raccontano in giro narrano di Catherine e Heathcliff che vagano per la brughiera, anche se nelle righe finali del romanzo Lockwood parla piuttosto dei \"sonni agitati dei dormienti in quella terra calma\". Questi particolari, insieme ad altre scene del libro hanno fatto paragonare \"Cime tempestose\" al genere del romanzo gotico.\nAdattamenti cinematografici e televisivi.\nForse l'adattamento cinematografico pi\u00f9 famoso fu quello diretto da William Wyler nel 1939. Ne sono interpreti Merle Oberon (Catherine), Laurence Olivier (Heathcliff), David Niven (Edgar Linton), Flora Robson (Ellen Dean), Donald Crisp (dott. Kenneth), Geraldine Fitzgerald (Isabella Linton) e Leo G. Carroll (Joseph Earnshaw). Il film fu adattato da Charles MacArthur, Ben Hecht e John Huston. Il film fu nominato per l'Academy Award for Best Picture. Non rappresenta tutto il romanzo, ma solo met\u00e0.\nUn adattamento del 1953 per la BBC fu realizzato da Higel Kneale, diretto da Rudolph Cartier e interpretato da Yvonne Mitchell, nel ruolo di Cathy; questa versione non \u00e8 pi\u00f9 presente negli archivi della BBC.\nNel 1954 fu la volta di \"Abismos de pasi\u00f3n\" di Luis Bu\u00f1uel: un adattamento pi\u00f9 libero, di un romanticismo esasperato fino a sconfinare col surrealismo e un curioso abbinamento musicale con il \"Tristano e Isotta\" di Richard Wagner.\nNel 1956 la Rai trasmise un adattamento di Cime tempestose, diretto da Mario Landi e interpretato da Massimo Girotti e Anna Maria Ferrero.\nAl 1970 risale un nuovo adattamento cinematografico, con Timothy Dalton nei panni di Heathcliff.\nUn adattamento cinematografico del 1992 fu il primo a mostrare entrambe le generazioni delle storia, quindi Heathcliff, Cathy, Edgar, e Hindley, come pure i loro figli. Juliette Binoche interpreta due ruoli, Catherine Earnshaw e sua figlia. Ralph Fiennes fa la parte di Heathcliff.\nNel 2004 la RAI mise in onda una miniserie su \"Cime tempestose\", diretta da Fabrizio Costa, con Alessio Boni nel ruolo di Heathcliff e Anita Caprioli nel ruolo di Catherine.\nNel 2011 \u00e8 uscito nel Regno Unito \"Wuthering Heights\" diretto da Andrea Arnold. Il film \u00e8 stato presentato alla 68\u00aa Mostra internazionale d'arte cinematografica di Venezia il 9 settembre, festival in cui ha vinto il Premio Osella per il migliore contributo tecnico. Nel cast, quasi interamente composto da teenager e da ragazzini piuttosto giovani, figura l'attrice inglese Kaya Scodelario, nota soprattutto per il suo ruolo nella serie TV \"Skins\", alle prese con la sua prima parte da protagonista in un film (riveste infatti la parte di Catherine Earnshaw)."}
{"id": "266412", "revid": "287204", "url": "https://it.wikipedia.org/wiki?curid=266412", "title": "APRS", "text": "LAPRS (Automatic Packet Reporting System) \u00e8 un sistema di radiolocalizzazione sviluppato da un radioamatore di nome Bob Bruninga nei primi anni novanta basato sulla trasmissione di segnali radio digitali a pacchetti (packet radio) usato dai radioamatori che permette la ricetrasmissione di informazioni sulla posizione, velocit\u00e0, direzione, status operativo, ecc. di stazioni radioamatoriali (fisse o mobili), con la possibilit\u00e0 di visualizzare tali dati in tempo reale su mappe digitali (di Personal computer o navigatori GPS) sotto forma di icone, relative alla posizione delle stazioni stesse o ad altri eventi segnalati dai radioamatori, quali ad esempio: situazioni di emergenza, incidenti stradali, allerta civile, ed altro; oppure segnalazioni di tipo meteorologico (con relative indicazioni di pressione atmosferica, direzione del vento, temperatura, ecc.).\nLe stazioni rappresentate su una mappa vengono solitamente rappresentate dall'icona di un veicolo (auto, camion, moto, natante, ecc.) se operano da postazioni mobili, oppure dall'icona di stazione base (una casetta, una tenda per campeggiatori, sede protezione civile, stazione meteo, ecc.) se operano da stazione fissa.\nCon l'avvento della rete Internet l'APRS non \u00e8 pi\u00f9 un sistema locale legato esclusivamente alle trasmissioni radio, ma un sistema globale collegato a livello mondiale tramite server sparsi in tutto il mondo.\nDescrizione.\nIl sistema APRS nasce come progetto sperimentale di ausilio alla protezione civile in caso di catastrofi naturali (terremoti, alluvioni, ecc.), in accordo con gli obblighi/doveri del radioamatore di rendersi disponibile insieme al suo equipaggiamento radio in caso di insufficienza delle normali comunicazioni civili. Utilizza un protocollo AX.25 con una trasmissione di tipo \"uno a molti\" impiegando una modulazione AFSK a 1200 Baud, in modalit\u00e0 non connessa e quindi senza la certezza che il destinatario riceva ci\u00f2 che \u00e8 stato trasmesso, ma proprio per questo motivo si ha la diffusione su vasta scala del segnale. La copertura della rete stessa dipende dal numero di stazioni presenti in quel dato momento, le quali, ricevuti i segnali da postazioni limitrofe, li ripetono a loro volta automaticamente verso stazioni pi\u00f9 lontane, fino a raggiungere, talvolta, distanze di centinaia di chilometri. Inoltre, se in zona si trova una stazione GATE di accesso ad internet i segnali giungeranno anche in rete e saranno visibili da tutto il mondo. Le stazioni mobili, se munite di ricevitore GPS collegato alla radio, possono essere localizzate durante la loro marcia, con possibilit\u00e0 di visualizzarne il percorso sulla mappa.\n\u00c8 anche possibile l'invio e la ricezione di brevissimi messaggi di testo, tuttavia non esattamente come una chat, visto che possono essere letti da chiunque e visto che lo scambio ha bisogno di tempi pi\u00f9 lunghi (da qualche secondo a qualche minuto in alcuni casi di difficolt\u00e0 di collegamento).\nPer operare da stazione radio \u00e8 necessario un ricetrasmettitore sulla frequenza di 144.800\u00a0MHz per l'Europa (144.390\u00a0MHz per gli USA, ma esistono frequenze destinate allo scopo anche in onde corte) collegata ad un PC con scheda audio o, meglio ancora, con un TNC (modem) esterno. Le stazioni mobili, inoltre, possono utilizzare un GPS. La Kenwood (e ultimamente la Yaesu) commercializza ricetrasmettitori con TNC incorporato.\nPer operare esclusivamente da internet senza uso della ricetrasmittente, \u00e8 sufficiente un PC con software apposito di collegamento (come UI-VIEW) e una connessione a internet. Per dispositivi mobili come telefonini/PDA \u00e8 sufficiente un software adatto allo scopo come APRS/CE per Windows Mobile o APRSDroid per Android. E naturalmente un nominativo radioamatoriale valido (in Italia rilasciato dal ministero delle telecomunicazioni superando un esame di ammissione).\nLa velocit\u00e0 di trasmissione dei segnali radio APRS \u00e8 molto modesta (1200 baud) e questo pu\u00f2 causare congestione del traffico APRS sul canale radio in caso di stazioni numerose e configurate con trasmissioni superflue o troppo frequenti.\nInfatti, \u00e8 opportuno che la stazione radio venga predisposta per trasmettere il segnale identificativo (BEACON) lo stretto necessario, in modo da evitare di mantenere costantemente occupato il canale radio. Questo fa s\u00ec che, collegandosi al sistema APRS via radio, ci vorranno almeno una decina di minuti, prima di vedere in mappa la maggior parte delle stazioni presenti localmente. Se si accede, invece, direttamente via internet, in pochi secondi si avranno migliaia di stazioni da tutto il mondo.\nIn altre parole, essendo APRS un sistema operante in modalit\u00e0 simplex (cio\u00e8 su un unico canale radio), un abuso dell'invio del beacon e l'eccessiva frequenza di messaggi superflui, di fatto ne limitano le prestazioni.\nChi opera in APRS dovrebbe essere quindi persona conscia delle funzionalit\u00e0 e dei limiti del sistema, visto che le impostazioni operative sono a discrezione dell'operatore.\nInformazioni generiche sulle impostazioni.\nIl beacon (segnale identificativo) trasmesso a cadenze regolari dalle stazioni APRS \u00e8 composto da una stringa contenente diverse informazioni, quali: posizione, velocit\u00e0 e direzione (se in mobile), icona identificativa, nominativo ed eventuale SSID, orario, commento dell'operatore, comando di percorso del beacon, ecc.\nIcona.\nCi sono diverse icone identificative tra le quali l'operatore pu\u00f2 scegliere per rendere visibile la propria stazione. Oltre alle tipiche icone che contraddistinguono le postazioni fisse (simbolo della casa) e mobile (simbolo della vettura), esistono le icone meteo (simbolo WX), digipeater (simbolo di una stella), stazione IGATE e TCP/IP, stazione E-MAIL (tramite la quale \u00e8 possibile inviare brevissime e-mail), protezione civile, mezzo di soccorso, apparato RTX Kenwood, ecc.). Esistono icone anche per \"oggetti\" (objects) segnalati sul territorio come: ripetitore amatoriale, fiera dell'elettronica, contatore traffico dati locale, luogo dell'incidente, epicentro del terremoto, condizioni meteo locali, ecc.)\nSSID.\nSu un sistema APRS con modalit\u00e0 grafica (quindi con l'uso di un PC), l'utilizzo del suffisso SSID \u00e8 utile per instradare correttamente i messaggi inviati (IK1ABC-3 e IK1ABC-9 non sono la stessa stazione. IK1ABC-3 \u00e8 la stazione meteo mentre IK1ABC-9 \u00e8 la stazione mobile).\nIn sistemi ove non sia possibile visualizzare l'icona identificativa (come ad esempio con l'uso di GPS come display) si potrebbe rendere necessaria una modalit\u00e0 di identificazione delle stazioni.\nAnche in questo caso \u00e8 utile l'SSID. Si tratta come visto di un numero che, posto dopo il nominativo, ne identifica il tipo di stazione. Per esempio, il nominativo radioamatoriale dell'operatore IW6CPK seguita dal SSID -9 significa che l'operatore \u00e8 in postazione mobile (IW6CPK-9).\nEcco quindi che il sistema APRS permette l'uso dei SSID nella seguente modalit\u00e0\nComandi di percorso (relay, wide (trace)).\nAl fine di ottenere buoni risultati nell'ottenere dei collegamenti affidabili, sar\u00e0 opportuno impostare correttamente i comandi di percorso (RELAY / WIDEn-n / TRACEn-n) che permettono al nostro beacon di venire ripetuto attraverso un numero \"n\" di stazioni e/o DIGIPEATER (ripetitori digitali) che lo ricevono.\nCome gi\u00e0 accennato, il segnale identificativo emesso da ogni stazione radio (beacon), contiene diverse informazioni, tra le quali anche il comando che ne regola la propagazione sul canale radio, cio\u00e8 da quante (o quali) stazioni verr\u00e0 ripetuto al fine di coprire distanze pi\u00f9 o meno grandi. Questi comandi sono detti RELAY e WIDE (o TRACE in alternativa al WIDE).\nDi seguito un esempio di stringa beacon identificativa con i comandi di percorso ora menzionati (DIGIPATH):\n\"ATTENZIONE:LE STRINGHE DI COMANDO DIGIPATH DI SEGUITO MOSTRATE SONO CONSIDERATE OBSOLETE IN AMERICA DAL 2004 ED ANCHE IN EUROPA DA OTTOBRE 2009. Sono comunque importanti per capire il meccanismo di funzionamento della rete APRS.\"\n11:30T IK2XYU&gt;APRS,RELAY,WIDE\nOltre l'orario ed il nominativo del radioamatore che ha trasmesso (IK2XYU), nel beacon compare la stringa RELAY seguita dalla stringa WIDE.\nRELAY \u00e8 il comando di richiesta che il proprio beacon venga ritrasmesso da stazioni impostate come ripetitori digitali di tipo RELAY. Le stazioni dette RELAY sono solitamente stazioni a bassa quota con scarso raggio di copertura. Ogni stazione RELAY che ricever\u00e0 il nostro beacon, lo ritrasmetter\u00e0 e, ripetendolo, apporr\u00e0 un simbolo identificativo nella stringa del beacon di ripetizione avvenuta.\nIl beacon che \u00e8 stato ripetuto, quindi, sar\u00e0 ricevuto da stazioni relativamente pi\u00f9 lontane come:\n11:31R IK2XYU&gt;APRS,RELAY*,WIDE\nOltre all'orario di ricezione, ed il nominativo del radioamatore, il comando \"RELAY*\" indica che il beacon che trasporta il segnale identificativo \u00e8 stato gi\u00e0 ripetuto da una stazione RELAY. Quindi ora potr\u00e0 essere ripetuto dalle stazioni WIDE pi\u00f9 prossime. Le stazioni ripetitrici di tipo WIDE sono poste solitamente in alta quota e coprono grandi distanze (a volte anche oltre 100\u00a0km). Di seguito la stringa di beacon dopo che \u00e8 stata ripetuta da una stazione WIDE:\n11:32T IK2XYU&gt;APRS,RELAY*,WIDE*\nIn questo caso il nostro segnale \u00e8 stato ripetuto 2 volte (cio\u00e8 una volta da TUTTE le stazioni RELAY locali e successivamente da quelle di tipo WIDE pi\u00f9 vicine)\nIl comando WIDE pu\u00f2 anche essere sostituito con TRACE. Questo comando permette di \"tracciare\" l'esatto percorso radio eseguito dal beacon per chi lo riceve, permettendo cio\u00e8 di mostrare alle stazioni riceventi su quali DIGIPEATERS \u00e8 transitaro il nostro segnale. Ecco come potrebbe apparire una stringa BEACON con comando \"RELAY,TRACE\" per chi la riceve:\n11:32R IK2XYU&gt;APRS,IW6DLY*,IW6CPK*\nQuesto significa che il BEACON di IK2XYU \u00e8 arrivato al destinatario passando per le stazioni IW6DLY e IW6CPK che lo hanno ripetuto. Si noti che in realt\u00e0 anche il comando RELAY possiede la propriet\u00e0 di mostrare il nominativo della stazione ripetitrice, se l'operatore della stazione stessa lo consente.\n\u00c8 possibile, al comando WIDE (o al comando trace), aggiungere ulteriori informazioni che possono trasportare il beacon attraverso ripetizioni multiple verso tutte le direzioni o verso una specifica direzione rispetto ai quattro punti cardinali.\nDi seguito un esempio di stringa beacon con comando che permette ripetizioni multiple a grandi distanze (centinaia di chilometri)\n11:32T IK2XYU&gt;APRS,RELAY,WIDE7-7\nIn questo caso il nostro segnale verr\u00e0 ripetuto prima da tutte le stazioni RELAY locali per una volta, poi 7 ripetizioni attraverso stazioni WIDE (WIDE7-7), per un totale di almeno 8 salti in tutte le direzioni.\nCome gi\u00e0 accennato, ultimamente gli operatori APRS di tutto il mondo sono stati invitati a eliminare il comando RELAY che, come si pu\u00f2 facilmente dedurre, crea localmente ridondanza di ripetizioni superflue del BEACON. Inoltre sono invitati a eliminare impostazioni che trasportino il proprio BEACON a distanze troppo grandi, cos\u00ec da ridurre drasticamente il numero delle ripetizioni a catena (causate ad esempio da WIDE7-7 e da TRACE7-7) al fine di evitare l'intasamento del traffico radio nel tentativo di raggiungere stazioni lontanissime che, in alternativa, possono comunque essere raggiunte tramite stazioni IGATE, che \"traghetteranno\" i segnali via Internet, lasciando maggiormente disponibile il canale radio alle stazioni locali. La maggior parte dei radioamatori si sono adeguati, ma non tutti sono d'accordo con questa procedura che, anche se permette di limitare le collisioni dei segnali coprendo lo stesso enormi distanze attraverso la rete Internet, in realt\u00e0 sembra tradire lo spirito radiantistico dell'attivit\u00e0 di radioamatore.\nI nuovi comandi che sostituiscono i vecchi sono il WIDE1-1 invece del RELAY e WIDE2-1 (o al massimo WIDE2-2) invece di TRACEn-n.\nEsempio di stringa Beacon con i nuovi comandi appena accennati:\nIK2XYU&gt;APRS,WIDE1-1,WIDE2-2\nIn questo caso il beacon di IK2XYU verr\u00e0 ripetuto una volta (WIDE1-1) da digipeater locali e successivamente almeno 2 volte (WIDE2-2) da stazioni di tipo Wide. Sicuramente un totale di 3 ripetizioni impedir\u00e0 al nostro beacon di propagarsi per distanze eccessive, e soprattutto saranno limitate le ripetizioni superflue che mantengono inutilmente occupato il canale radio.\nIntervalli di trasmissione del beacon.\nDi logica, le stazioni APRS mobili avranno maggiore necessit\u00e0 di trasmettere la loro posizione pi\u00f9 frequentemente rispetto a quelle fisse.\nSu una stazione fissa, mediamente \u00e8 sufficiente un beacon con un tempo impostato dai 15 ai 30 minuti. Anche le stazioni ripetitrici non hanno bisogno di beacon molto frequenti. Mediamente \u00e8 accettabile da 20 a 30 minuti.\nQuesto significa che una stazione in ascolto avr\u00e0 occasione di vedere tutte le altre in un tempo massimo di 30 circa minuti.\nIn generale possiamo considerare le seguenti tempistiche:\n30 secondi/ 1\u00a0minuto: mezzi e situazioni d'emergenza\n3-5 minuti: mezzi con velocit\u00e0 compresa tra 0 e 50\u00a0km/h\n2-3 minuti: mezzi mobili con velocit\u00e0 superiore a 50\u00a0km/h\n10 minuti: stazioni portatili/mobili attorno ai 5\u00a0km/h\n30 minuti: digipeater WIDE\n30 minuti: digipeater RELAY\n15-20 minuti: stazioni di tipo fisso non in emergenza.\nPacchetti di emergenza.\nIl protocollo che definisce il sistema APRS prevede anche la possibilit\u00e0 da parte delle stazioni di trasmettere dei pacchetti di emergenza. Tali pacchetti servono per segnalare una difficolt\u00e0 o una situazione di pericolo da parte di una determinata stazione (fissa o mobile) che potrebbe necessitare di aiuto o soccorso. Esistono programmi atti a monitorare le frequenze destinate al servizio APRS ed eventualmente eseguire opportune operazioni (quali generare allarmi o inviare segnalazioni apposite tramite posta elettronica o in generale qualunque altro mezzo di comunicazione) qualora vengano ricevuti uno o pi\u00f9 pacchetti di emergenza. Un esempio di questi programmi (disponibile come software libero con licenza GNU GPLv3+) \u00e8 ax_emergency_listen (vedi Collegamenti esterni)."}
{"id": "266423", "revid": "118367405", "url": "https://it.wikipedia.org/wiki?curid=266423", "title": "Governo Depretis VI", "text": "Il Governo Depretis VI \u00e8 stato in carica dal 30 marzo 1884 al 29 giugno 1885 per un totale di 456 giorni, ovvero 1 anno, 2 mesi e 30 giorni."}
{"id": "266433", "revid": "1272592", "url": "https://it.wikipedia.org/wiki?curid=266433", "title": "Microsoft Comic Chat", "text": "Microsoft Comic Chat, conosciuto anche come Microsoft chat, \u00e8 un client che si trovava in Windows 95 e Windows 98.\nErano previste due modalit\u00e0 di chat: la modalit\u00e0 classica, testuale e la conversazione \"a fumetti\".\nNella modalit\u00e0 \"a fumetti\", ogni persona veniva identificata con un personaggio a scelta tra gli otto disponibili.\nIl collegamento avveniva alle reti di Internet Relay Chat ma curiosamente non era possibile inviare al server i comandi IRC (espressamente vietato dal programma, con tanto di messagebox di notifica).\nFu largamente usato fino al 2000, anno in cui il server IRC chiuse definitivamente e fu lanciato MSN Messenger."}
{"id": "266436", "revid": "1776051", "url": "https://it.wikipedia.org/wiki?curid=266436", "title": "Governo Depretis V", "text": "Il Governo Depretis V \u00e8 stato in carica dal 25 maggio 1883 al 30 marzo 1884 per un totale di 310 giorni, ovvero 10 mesi e 5 giorni."}
{"id": "266446", "revid": "1543377", "url": "https://it.wikipedia.org/wiki?curid=266446", "title": "Governo Depretis IV", "text": "Il Governo Depretis IV \u00e8 stato in carica dal 29 maggio 1881 al 25 maggio 1883 per un totale di 726 giorni, ovvero 1 anno, 11 mesi e 26 giorni."}
{"id": "266448", "revid": "1437331", "url": "https://it.wikipedia.org/wiki?curid=266448", "title": "Sistemi di misurazione", "text": "I sistemi metrici.\nI sistemi metrici di unit\u00e0 si sono evoluti, sin dalla loro adozione come primo sistema definito di unit\u00e0 di misura, in Francia nel 1791, in piena rivoluzione. Durante questa evoluzione, questi sistemi si sono affermati in tutto il mondo, prima nei paesi non anglosassoni, e pi\u00f9 recentemente in quelli di madrelingua inglese.\nI multipli e i sottomultipli, nei sistemi metrici, sono relazionati in base a potenze di dieci; i nomi dei multipli e dei sottomultipli, sono detti . Questa relazione basata sulle potenze di dieci \u00e8 facilmente compatibile con il sistema decimale di numeri, e ha segnato il successo dei sistemi metrici, grazie alla loro convenienza.\nNei primi sistemi metrici, c'erano due unit\u00e0 fondamentali, o unit\u00e0 di base: il metro per la lunghezza, e il grammo per la massa. Le altre unit\u00e0 di lunghezza e di massa, tutte le unit\u00e0 di area e volume, e tutte le unit\u00e0 composte, come la densit\u00e0, erano derivate dalle due unit\u00e0 fondamentali.\nLe \"Mesures usuelles\" (dal francese: \"unit\u00e0 di misura consuetudinali\") era un sistema di unit\u00e0 di misura introdotto come compromesso tra il sistema metrico e le unit\u00e0 di misura tradizionali. Venne usato in Francia tra il 1812 e il 1839. Una proposta simile per metricare i sistemi di misure inglesi non venne ufficialmente adottata.\nEsiste pi\u00f9 di un sistema metrico, anche se tutti sono caratterizzati dalle unit\u00e0 di lunghezza (metro) e peso (grammo o chilogrammo). I principali sono il sistema CGS usato in campo scientifico, il sistema MTS usato unicamente in Unione Sovietica tra il 1933 e il 1955, e il sistema MKS, il pi\u00f9 comunemente usato oggi.\nL'attuale standard internazionale \u00e8 il sistema internazionale di unit\u00e0 di misura (SI). Questo sistema deriva dal sistema MKS, basato sul metro, chilogrammo e secondo, con l'aggiunta di altre quattro unit\u00e0 fondamentali: il kelvin, l'ampere, la candela, e la mole.\nIl SI include due classi di unit\u00e0 che sono state definite da accordi internazionali.\nLa prima \u00e8 la classe delle sette , per lunghezza, massa, temperatura, tempo, corrente elettrica, intensit\u00e0 luminosa e quantit\u00e0 di sostanza. La seconda \u00e8 la classe delle . Queste unit\u00e0 vengono definite con la composizione delle sette unit\u00e0 di base. Alcune quantit\u00e0 espresse in termini di unit\u00e0 derivate sono il lavoro, l'energia e la potenza.\nSistema imperiale britannico e sistema consuetudinario USA.\nSia il sistema imperiale britannico, sia il sistema consuetudinario USA, derivano dalle antiche unit\u00e0 inglesi. Le unit\u00e0 imperiali erano molto usate nei paesi del Commonwealth e nei paesi dell'Impero britannico. Entrambi questi sistemi sono ancora abbastanza utilizzati, ma vengono rapidamente rimpiazzati in tutto il mondo dal sistema internazionale. Le unit\u00e0 americane rappresentano ancora il principale sistema di misura degli Stati Uniti, anche se sono stati fatti diversi passi avanti nel tentativo di adottare le unit\u00e0 SI (metricazione). Le unit\u00e0 del SI sono preferite in alcuni campi, come la scienza, la medicina e la tecnologia.\nQuesti due sistemi sono strettamente relazionati: esistono comunque alcune differenze. Le unit\u00e0 di lunghezza e di area (il pollice, il piede, la iarda, il miglio etc.) sono praticamente identici, eccetto per la definizione. Le unit\u00e0 di massa e di peso differiscono nelle unit\u00e0 pi\u00f9 grandi, come ad esempio la libbra (lb.). Il sistema imperiale utilizza la \"stone\" (che in italiano vuol dire pietra ma non ha senso tradurre il nome di questa unit\u00e0 di misura) che vale 14 lb., il grande quintale, che vale 112 lb. e la grande tonnellata che vale 2240 lb. Lo \"stone\" non \u00e8 utilizzato nel sistema statunitense e il quintale e la tonnellata sono pi\u00f9 piccoli, essendo rispettivamente 200 lb. e 2000 lb. .\nLe differenze tra i due sistemi, sono invece considerevoli nelle rispettive unit\u00e0 di volume. Un'oncia liquida (fl. oz.) statunitense \u00e8 poco pi\u00f9 grande del corrispettivo imperiale (la prima \u00e8 circa 29,6 millilitri (ml) e il secondo 28,4 ml). A causa di questo, per\u00f2, la pinta statunitense misura 16 fl. oz. statunitensi, mentre la pinta imperiale misura 20 fl. oz. imperiali. Lo stesso vale per il quarto, il gallone, etc. Sei galloni statunitensi sono poco pi\u00f9 piccoli di cinque galloni imperiali.\nUnit\u00e0 naturali.\nGeneralmente, i sistemi di unit\u00e0 di misura si basano su grandezze arbitrarie, che in seguito vengono adottate come standard. Vari sistemi, invece, si basano su delle grandezze fisiche naturali e utilizzano unit\u00e0 di misura che sono pertanto dette unit\u00e0 naturali. Tra di essi vi sono il sistema delle Unit\u00e0 di Planck, quello delle e quello delle Unit\u00e0 atomiche.\nUnit\u00e0 Atomiche.\nLe Unit\u00e0 Atomiche (AU) sono un sistema di unit\u00e0 di misura usato nella fisica atomica per descrivere le propriet\u00e0 degli elettroni. Tutte le unit\u00e0 di questo sistema vengono scelte ponendo uguale ad uno i valori di alcune costanti che descrivono propriet\u00e0 fondamentali degli elettroni.\nUnit\u00e0 non standard.\nAlcune unit\u00e0 di misura non standard, che vengono usate spesso sono:\nUnit\u00e0 di valuta.\nUn'unit\u00e0 di misura applicata ai soldi \u00e8 chiamata unit\u00e0 d'acconto. Questa \u00e8 generalmente una valuta emessa da una nazione o una parte di una nazione; sono un esempio il dollaro statunitense e il centesimo del dollaro o l'euro e il centesimo dell'euro."}
{"id": "266453", "revid": "453768", "url": "https://it.wikipedia.org/wiki?curid=266453", "title": "Rossana (nome)", "text": "Origine e diffusione.\nProviene dal greco \u1fec\u03c9\u03be\u03ac\u03bd\u03b7 (\"Roxane\"), derivato a sua volta dal nome persiano o bactriano \u0631\u0648\u0634\u0646\u06a9 (\"Roshanak\" o \"Rou\u0161anak\"); viene interpretato come \"luminosa\", \"splendente\", \"rilucente\", o come \"alba\" La radice pi\u00f9 arcaica, come anche del termine italiano \"rosso\" o il demonimo \"russo\", \u00e8 l'indo-iranico \"ruxs\"/\"roxs\", ovverosia \"chiaro\", \"luminoso\". Ha pertanto un significato affine ai nomi Alba, Sepideh, Hajna, Aurora, Dawn, Anatolio, Zaria e Niamh, mentre non \u00e8 collegabile in alcun modo a nomi come Rosanna o Rosa.\nEra portato da Rossane, la prima moglie di Alessandro Magno, figlia di Ossiarte, a cui \u00e8 dedicato l'asteroide 317 Roxane; il nome deve per\u00f2 la sua diffusione principalmente al personaggio letterario di Rossana (\"Roxane\"), la donna di cui \u00e8 innamorato Cyrano de Bergerac nel dramma del 1897 di Edmond Rostand. Va detto, peraltro, che Rossana ha una lunga tradizione letteraria: nel 1724 Daniel Defoe scrisse un romanzo dal titolo \"Lady Roxana\" (\"Roxana: The Fortunate Mistress\") che aveva popolarizzato il nome nei paesi di lingua inglese. Precedentemente un personaggio cos\u00ec chiamato appariva nella tragedia orientaleggiante del 1672 \"Bajazet\", di Jean Racine, ed era stato usato ancora prima in opere di epoca rinascimentale e medievale.\nIn Italia \u00e8 attestato anche con la forma maschile Rossano, ma rimane maggiormente diffuso al femminile; sparso su tutta la penisola, \u00e8 accentrato principalmente al Centro, specie in Toscana ed Emilia-Romagna.\nOnomastico.\nSebbene alcune fonti riportino una beata Roxana o Rossana, badessa in Bretagna, commemorata il 15 luglio, tale figura \u00e8 priva di riscontro nei martirologi, e pertanto il nome \u00e8 adespota (ovvero privo di santa patrona). L'onomastico pu\u00f2 essere festeggiato quindi il 1\u00ba novembre, giorno di Ognissanti."}
{"id": "266456", "revid": "1714743", "url": "https://it.wikipedia.org/wiki?curid=266456", "title": "Guglielmo I di Normandia", "text": "Origine.\nSia secondo l\"Harald Harfager's Saga\" dello storico islandese, Snorri Sturluson, che secondo il monaco e cronista inglese, Orderico Vitale, Guglielmo era figlio di Rollone, \"jarl\" (conte) dei Normanni e conte di Rouen, nonch\u00e9 capostipite della Casa di Normandia.\nLa madre era Poppa di Bayeux (sposata da Rollone come seconda moglie in \"more danico\") che, sia secondo il monaco normanno Guglielmo di Jumi\u00e8ges, che secondo Orderico Vitale, era la figlia del conte franco di Rennes e di Bayeux e marchese di Neustria, Berengario II, e della moglie che, secondo lo storico francese, Arthur de La Borderie, nel secondo volume del suo \"Histoire de Bretagne\", era la figlia del conte di Rennes, Gurvant re di Bretagna, unitamente a Pascweten o Pasquitano, conte di Vannes. Che la madre fosse una Cristiana viene confermato anche dal 2\u00b0 verso del \"The Planctus for William Longsword\".\nRollone, secondo l\"Harald Harfager's Saga\" di Snorri Sturluson, era il \"Rolf Ganger\", che si era creato un vasto dominio territoriale, poi denominato Normandia, era uno dei figli legittimi dello Jarl (equiparabile al nostro conte) di M\u00f8re e, per un breve periodo, anche conte delle Orcadi, Ragnvald Eysteinsson e di Ragnhilde, figlia di Rolf Nefia.\nBiografia.\nGoglielmo, secondo il cronista normanno decano della collegiata di San Quintino, Dudone di San Quintino, era nato a Rouen, da Rollone e Poppa.\nNel 911 suo padre assedi\u00f2 Chartres e il re carolingio Carlo il Semplice con il trattato di Saint-Clair-sur-Epte gli cedette parte della Neustria cio\u00e8 le contee di Rouen, Lisieux e \u00c9vreux e la porzione di territorio tra i fiumi Epte, un affluente di destra della Senna, Bresle ed il mare. Rollone, in cambio, acconsenti a convertirsi al Cristianesimo e si impegn\u00f2 ad impedire i saccheggi di altre bande vichinghe; inoltre fece atto di sottomissione, divenendo conte di Rouen e primo conte di Normandia. Guglielmo di Jumi\u00e8ges ci conferma questi avvenimenti, inclusa la \"strana\" cerimonia dell'investitura di suo padre, Rollone.\nNel 919, secondo i \"Flodoardi Annales\", i Normanni, approfittando che il potere in Bretagna non era pi\u00f9 unitario, devastarono l'intera Bretagna inclusa la Cornovaglia, regione situato sulla riva del mare. Dopo aver tutto devastato cacciarono tutti i Bretoni.\nGuglielmo fu associato al potere dal padre nel 927. Infatti Dudone di San Quintino, ci informa che suo padre, Rollone, sentendosi vecchio, nomin\u00f2 suo erede Guglielmo e, radunati i capi Normanni, pass\u00f2 il potere che aveva sulla Normandia e sulla Bretagna a Guglielmo.Inoltre, in quell'anno (927), secondo i \"Flodoardi Annales\", fu Guglielmo, che nel castello d'Eu, rese omaggio a Carlo il Semplice e strinse alleanza con il conte di Vermandois e di Meaux, Erberto II.\nNel 931 gli esuli Bretoni iniziarono i loro tentativi di rioccupare il loro regno, sotto la guida di Alano detto il Barbatorta; ma ad un iniziale successo, segu\u00ec una grave sconfitta. Anche Dudone di San Quintino narra questi avvenimenti e ricorda che dopo l'iniziale successo, i Bretoni, guidati da Alano e dal conte di Rennes, Judicael Berengario avevano portato gravi distruzioni nella regione di Bayeux (\"Bessin\"); dopo la vittoria e la riconquista del territorio, Guglielmo perdon\u00f2 Judicael Berengario, ma non Alano, che dovette tornare in esilio, presso il re d'Inghilterra, Atelstano.\nDopo la morte del padre, di cui non si conosce l'anno esatto (comunque i \"Flodoardi Annales\", nel 933, citano Guglielmo &lt;\"Willelmus, princeps Nortmannorum\"&gt; come il duca dei Normanni) nel 933, Guglielmo, come duca di Normandia, prest\u00f2 omaggio al re dei Franchi Rodolfo (\"Raoul\") e fu riconosciuta la sua autorit\u00e0 su tutta la Bretagna, incluse la penisola del Cotentin e la regione di Avranches (che erano state cedute alla Bretagna nell'868), che furono annesse alla Normandia. Su alcune monete Guglielmo assunse il titolo di \"duca dei Bretoni\".\nNel 934 dovette fronteggiare una rivolta nella Normandia occidentale (rivolta di Riouf), che si opponeva alla francesizzazione dei Normanni, e secondo Guglielmo di Jumi\u00e8ges, Guglielmo lo dovette assediare a Rouen. Dopo aver domato la rivolta Guglielmo ricevette la notizia della nascita del figlio, Riccardo, nei pressi di Falaise.\nAll'inizio del 936 sostenne la proposta di Erberto II di Vermadois e fu determinante nell'elezione a re dei Franchi del carolingio Luigi IV d'Oltremare contro un'eventuale elezione di Ugo il Grande, duca dei Franchi.Nello stesso anno Alano Barbatorta, secondo \"ANGLO-SAXON-ENGLAND\" dello storico britannico, Frank Stenton, nel 936, anche con l'aiuto di Atelstano, divenne conte di Vannes e di Nantes, dopo aver sconfitto i Normanni, guidati da Incon, sulle sponde del fiume Trieux, vicino a Plourivo.Secondo il cronista franco del periodo carolingio, Flodoardo, nel corso del 937, i Bretoni di Alano, si scontrarono diverse volte coi Normanni, che avevano devastato la loro terra, riuscendo a cacciarli e a riconquistare la Bretagna.\nNel 940, Guglielmo appoggi\u00f2 la rivolta della nobilt\u00e0 franca contro il re dei Franchi, Luigi IV, e fu con Ugo il Grande, duca dei Franchi e Erberto II di Vermandois, ora alleati, prima all'assedio di Reims e poi a quello di Laon contro il re Luigi IV.\nAppoggi\u00f2 quindi Erluino, conte di Montreuil, nella sua contesa con Erberto II conte di Vermandois, cognato di Guglielmo, e Arnolfo I Conte di Fiandra e Conte di Artois, aiutandolo a difendere Montreuil-sur-Mer dai rivali e, per questo, Guglielmo Lungaspada ricevette da Erluino il giuramento di fedelt\u00e0, estendendo cos\u00ec i suoi domini; secondo Guglielmo di Jumi\u00e8ges, Arnolfo, rispondendo ai raid di Guglielmo, nel 939, aveva conquistato, con l'aiuto di Erberto II, la contea di Montreuil, ed aveva catturato la famiglia del conte, Herluin de Montreuil, che, alleatosi con Guglielmo, la riconquist\u00f2 non molto tempo dopo.\nLa lotta con la Contea di Fiandra port\u00f2 all'assassinio di Guglielmo Lungaspada, pare su istigazione di Arnolfo. Infatti sempre secondo Guglielmo di Jumi\u00e8ges, nel dicembre del 942, Arnolfo e Guglielmo, per appianare la disputa per la contea di Montreil, concordarono un incontro su un'isola della Somme presso Picquigny, dove si recarono coi rispettivi eserciti e, dopo l'incontro, fu ucciso a tradimento da quattro personaggi che erano tra gli accompagnatori di Arnolfo; anche Dudone di San Quintino riporta la stessa versione dell'avvenimento. Rodolfo il Glabro invece racconta che il duca Guglielmo I fu ucciso a tradimento dal conte di Blois, di Tours, di Chartres e di Ch\u00e2teaudun, Tebaldo l'Ingannatore, mentre Orderico Vitale riporta che Guglielmo fu ucciso con un inganno organizzato da Arnolfo I di Fiandra; infine, anche gli \"Annalibus Rotomagensibus\" riportano l'uccisione di Guglielmo e anche la data: il 17 dicembre (\"16 kal. januar.\").Ancora Guglielmo di Jumi\u00e8ges narra che i Normanni ed i Bretoni, tra cui Alano Barbariccia e Judicael Berengario, intervennero e recuperarono il cadavere che fu trasportato a Rouen, dove fu tumulato nella chiesa di Santa Maria sempre Vergine, dove era stato sepolto suo padre, Rollone. \nAncora secondo Orderico Vitale, nel nono anno di episcopato (1064), a Rouen, di Maurilio, le salme di Guglielmo e del padre, Rollone, furono portate nella cattedrale di Rouen.\nA Guglielmo succedette il figlio, Riccardo, che era ancora in giovane et\u00e0 e che era stato riconosciuto erede (a cui prestarono giuramento) da tutti i capi normanni e bretoni, tra cui Alano Barbariccia, duca di Bretagna per cui dei reggenti governarono la contea di Normandia, mentre il re di Francia, Luigi IV, dopo avergli confermato il possesso della Normandia, fece prelevare Riccardo che fu condotto a Laon per essere educato.\nGuglielmo aveva ripopolato con monaci provenienti da Saint-Cyprien di Poitiers l'abbazia di Jumi\u00e8ges, fondata nel VII secolo e saccheggiata nell'841, abbandonata dalla met\u00e0 del IX secolo. Aveva inoltre restaurato l'abbazia di F\u00e9camp, incendiata nell'842. Per la sua morte fu composto un \"planctus\" (poema di compianto), di cui sopravvivono due manoscritti degli inizi dell'XI secolo.\nMatrimoni e discendenza.\nNel 931 aveva sposato la bretone (come ci viene confermato dai \"Flodoardi Annales\") Sprota, di alto lignaggio, come ci informa Dudone di San Quintino, dopo aver domato la rivolta dei Bretoni; il matrimonio, secondo Guglielmo di Jumi\u00e8ges, con la nobilissima fanciulla, segu\u00ec il \"more danico\"(Dopo essere stata abbandonata da Guglielmo, Sprota si un\u00ec a Eperlengo di Le Vaudreuil da cui ebbe un figlio, Raoul d'Ivry).Da Sprota Guglielmo ebbe un figlio:\nTra il 935 e il 940, Guglielmo aveva sposato secondo il rito cristiano Liutgarda, figlia femmina secondogenita del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e futuro conte di Troyes, Erberto II (880 \u2013 943) (discendente del Re d'Italia, Bernardo, nipote di Carlo Magno) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I, e di Adele del Maine, come \u00e8 indicato nelle \"Europ\u00e4ische Stammtafeln\"., vol II, cap. 10 (non consultate). La \"Chronica Albrici Monachi Trium Fontium\", citandoli nell'anno 920, conferma la parentela tra Erberto II e Roberto I. Liutgarda, secondo Rodolfo il Glabro, un anno dopo la morte del marito, spos\u00f2 Tebaldo l'Ingannatore, colui che era stato accusato dell'omicidio.Da Liutgarda, Guglielmo non ebbe figli."}
{"id": "266458", "revid": "999533", "url": "https://it.wikipedia.org/wiki?curid=266458", "title": "IndyCar Series", "text": "La NTT IndyCar Series, (conosciuta anche semplicemente come IndyCar o, in Italia, come Formula Indy) \u00e8 il maggiore campionato automobilistico statunitense per vetture a ruote scoperte.\nIl campionato attuale, fondato dall'allora proprietario dell'Indianapolis Motor Speedway, Tony George, inizi\u00f2 ad essere disputato nel 1996 con il nome di Indy Racing League, in competizione con l'allora preminente campionato CART. In polemica con gli organizzatori di questo campionato, George volle creare una formula che fosse pi\u00f9 vicina alla tradizione dell'automobilismo statunitense ed avesse costi pi\u00f9 contenuti. Nel 2008, la Indy Racing League si fuse con la Champ Car World Series, diretta discendente della CART, e la serie prese il nome e la fisionomia attuale.\nStoria.\nIl campionato si \u00e8 evoluto, nel corso degli anni, distaccandosi completamente dalla CART. Nel 1997, la dirigenza decise di cambiare regolamento tecnico, adottando nuovi motori aspirati, rispetto ai turbo che correvano fino all'anno precedente, e nuovi telai. La serie si svolgeva unicamente su tracciati ovali, di lunghezza variabile (da \u00be di miglio a 2,5 miglia) ma dal 2005 furono introdotte anche gare su tracciati stradali, fino a che, dal 2008, le prove su stradali sono diventate di numero maggiore rispetto agli ovali e la serie si fuse con la Champ Car.\nLa gara pi\u00f9 importante della stagione \u00e8 comunque sempre stata la 500 miglia di Indianapolis. Questo evento si svolge fin dal 1911 durante l'ultimo fine settimana di maggio ed \u00e8 preceduto da un mese di prove libere e di qualificazione. Nel 2019, la serie \u00e8 stata acquistata da Roger Penske, proprietario dell'omonimo team.\nLe vetture.\nDal 2008 IndyCar Series non \u00e8 una formula aperta. Per prendere parte al campionato, i team devono acquistare i telai, i motori e gli pneumatici indicati dalla IndyCar, che procede alla scelta dei fornitori con cadenza triennale.\nTelaio.\nIl telaio \u00e8 attualmente fornito dall'azienda italiana Dallara, che ha sede a Varano de' Melegari e assembla le vetture IndyCar nel suo stabilimento di Speedway, Indiana. Il telaio attuale, che sostituisce il modello in uso nelle stagioni 2003-2011, \u00e8 stato denominato DW12, in onore del pilota britannico Dan Wheldon che ne aveva curato lo sviluppo prima di essere vittima di un incidente mortale nell'ultima gara del campionato 2011.\nMotore.\nI motori della IndyCar Series sono V6 turbo da 2.2 litri. Essi sviluppano una potenza di circa 700 cavalli. Esistono due fornitori di motori: la Honda e la Chevrolet.\nPneumatici.\nGli pneumatici sono forniti dalla Firestone."}
{"id": "266465", "revid": "22828", "url": "https://it.wikipedia.org/wiki?curid=266465", "title": "Soka Gakkai International", "text": ""}
{"id": "266483", "revid": "121363793", "url": "https://it.wikipedia.org/wiki?curid=266483", "title": "Governo Cairoli III", "text": "Il Governo Cairoli III \u00e8 stato in carica dal 25 novembre 1879 al 29 maggio 1881 per un totale di 551 giorni, ovvero 1 anno, 6 mesi e 4 giorni. Il governo riconfermato dopo le elezioni anticipate del 1880 in seguito a una sfiducia, fu di nuovo sfiduciato il 7 aprile 1881, rimase in carica in attesa di una trattiva ma si dimise, di nuovo, in anticipo in seguito alle polemiche per il Trattato del Bardo. "}
{"id": "266484", "revid": "110157", "url": "https://it.wikipedia.org/wiki?curid=266484", "title": "Avant-Garde and Kitsch", "text": "Avant-garde and kitsch \u00e8 un saggio di Clement Greenberg, pubblicato dall'autore nel 1939 sulla rivista \"Partisan Review\". \nAnalisi.\nGreenberg sostiene che lo sviluppo delle Avanguardie artistiche non sia \navvenuto per motivi diversi da quelli di difesa degli standard estetici.\n\u201c\"il kitsch \u00e8 accademico, e tutto ci\u00f2 che \u00e8 accademico \u00e8 kitsch\"\u201d (vedi citazione 1). Con questa discussa affermazione, egli evidenzia la sua considerazione dell'arte accademica del periodo: l'autore la ritiene fortemente incentrata su regole e dettami che si proponevano come via verso una formulazione artistica e culturale pi\u00f9 facilmente comprensibile ed esprimibile. A quest'arte accademica egli oppone l'essenza estetica delle Avanguardie.\nIn netta opposizione ad esse, Greenberg parla poi di \"rear-garde\u201d: un fenomeno culturale tipico dell'Ovest industrializzato, un fenomeno che risponde agli aggettivi di \u201cpopolare, \ncommerciale, illustrativo, basso\u201d, un fenomeno che in lingua tedesca \u00e8 espresso in una sola parola: kitsch. Il kitsch trova la sua prima corrispondenza nella letteratura universale, nelle illustrazioni, nelle pubblicit\u00e0 e nelle copertine delle riviste, nei fumetti ed anche nella produzione \ncinematografica Hollywoodiana. Il prerequisito fondamentale per questo tipo di manifestazione \u201cartistica\u201d, sottolinea l'autore, \u00e8 la disponibilit\u00e0 di tradizioni culturali completamente mature ed assodate, che contengano tutti quei valori, estetici ma non soltanto, da cui il kitsch pu\u00f2 attingere, prendere in prestito per poi trasformare in mezzi adatti al conseguimento dei \u201csuoi scopi\u201d.\nLa critica di Greenberg a questa cultura che lui ritiene di livello infimo, seppure comunque un prodotto della medesima societ\u00e0 in cui nascono anche le Avanguardie, va anche oltre: egli la ritiene responsabile di una generalizzata insensibilizzazione estetica. \nL'autore, inoltre, carica il suo discorso di connotazioni politiche contemporanee sottolineando l'opera di repressione e distruzione delle correnti artistiche moderniste in Germania ed in Unione Sovietica, sostituite da forme culturali manovrate dal l'altro, come l'Arian-art ed il Realismo socialista. \nIn particolare egli osserva come il kitsch sia diventato la forma di arte dominate in Unione Sovietica negli ultimi anni (Greenberg scrive nel 1939, ed in \nUnione Sovietica quelli erano i primi anni del Realismo socialista), si legga a tal proposito la citazione numero 3. Greenberg fa un'ulteriore puntualizzazione a queste parole di Dwight Macdonald, notando che l'imposizione dello Stato non \u00e8 sufficiente da sola a veicolare i gusti delle masse. Egli sostiene che la familiarit\u00e0 dell'osservatore con l'oggetto della rappresentazione artistica sia fondamentale. In questo ragionamento, conclude asserendo che un contadino ignorante dell'Unione Sovietica degli anni trenta possa ritrovare nel Realismo socialista quello stesso valore culturale che un occidentale colto pu\u00f2 notare in una tela di Pablo Picasso.\nCitazioni interessanti per l'analisi.\nIl testo \u00e8 diviso in quattro parti: la prima \u00e8 dedicata all'interpretazione dell'Avanguardia come movimento artistico orientato allo sviluppo formale dei processi e dei modi caratteristici del proprio mezzo espressivo, quindi caratterizzata da una particolare difficolt\u00e0 dal punto di vista della fruizione. La seconda sezione analizza invece il 'Kitsch' come espressione degradata e meccanica delle formule artistiche ereditate dalla tradizione, ma capace di generare in maniera spontanea effetti emotivi ed estetici nel pubblico di massa grazie al suo carattere figurativo immediatamente godibile. L'autore analizza poi il diverso rapporto tra l'arte delle \u00e9lite e le masse nei momenti di maggiore 'egemonia' e in quelli di crisi sociale; Greenberg ritene che il rifiuto dell'arte di avanguardia da parte delle masse rifletta la loro incapacit\u00e0 di comprensione di una forma artistica d'\u00e9lite che si esprime, in forme reazionarie, grazie alla crisi sociale. Nell'ultima sezione Greenberg rifiuta l'idea che la cultura d'avanguardia sia per sua intrinseca natura critica e per questo repressa dai totalitarismi, ed afferma invece che al contrario sono le politiche culturali dei regimi totalitari a doversi adeguare al livello di comprensione e di gusto delle masse. \nParte I \nGreenberg introduce il testo chiedendosi se la differenza tra prodotti culturali tanto distanti quanto un poema di T. S. Eliot ed una canzoncina popolare, o un dipinto di Braque ed una copertina illustrata di una rivista, possa essere considerata naturale, o piuttosto un risultato specifico della nostra societ\u00e0. \nLa risposta, sostiene l'autore, non appartiene alla sfera dell'estetica pura, ma richiede l'indagine del contesto storico e sociale, in modo da mostrare la relazione tra la questione estetica e formale ed altri e pi\u00f9 rilevanti temi d carattere storico-sociale.\nSecondo lo scrittore, una societ\u00e0, nel corso della propria evoluzione, inizia a mettere in discussione le verit\u00e0 accettate dalla tradizione e le forme stilistiche in cui queste si tramandano. A questo punto gli artisti tendono a ritrarsi nell'alessandrinismo, nell'accademismo, nel virtuosismo fine a se stesso, rifugiandosi nella cura dei dettagli e dei particolari stilistici, evitando le scelte sostanziali che potrebbero implicare questioni controverse.\nSi ripetono quindi le soluzioni adottate nel passato dai grandi maestri, e la variet\u00e0 artistica si riduce a moltiplicazione meccanica delle varianti, senza che nulla di realmente innovativo venga prodotto. \nGreenberg afferma che nella generale decadenza della nostra cultura, \u00e8 emerso un fenomeno del tutto nuovo, l'Avanguardia. Questa cultura rappresenta una forma superiore di consapevolezza storica, un nuovo tipo di critica della societ\u00e0, una critica storica. \nQuesta forma di critica non si basa su un'utopia al di fuori del tempo, ma si fonda su una superiore coscienza storica, capace di interpretare la societ\u00e0 borghese non come un prodotto naturale ed eterno, ma come la pi\u00f9 recente tra una serie di forme storiche e sociali. \nQuesta consapevolezza critica, scientifica e rivoluzionaria, si \u00e8 diffusa in Europa a partire dalla seconda parte del XIX secolo, ed \u00e8 stata assimilata, per lo pi\u00f9 inconsapevolmente, da artisti e poeti.\nLa coincidenza della nascita della cultura d'Avanguardia con il diffondersi del pensiero scientifico rivoluzionario non \u00e8 quindi casuale, anche se i suoi primi rappresentanti si mostrarono disinteressati alla politica. \nInfatti, la prima manifestazione della cultura dell'Avanguardia \u00e8 espressa dall'atteggiamento boh\u00e9mien degli artisti, che si dichiaravano disinteressati ed estranei alla politica, e che pure dovevano avere consapevolezza delle idee 'rivoluzionarie' per potersi definire in opposizione alla cultura borghese e rifiutarne le norme, anche a costo di essere emarginati dal mercato 'borghese' dell'arte, sia pure rimanendovi dipendenti per la loro sopravvivenza. \nTuttavia l'arte deve rifiutare non solo il modello borghese, ma anche l'azione politica rivoluzionaria, poich\u00e9 il suo fine non \u00e8 quello di essere al servizio di uno schieramento ideologico, ma quello di cercare di superare le contraddizioni implicite in qualsiasi 'contenuto' o soggetto trasfigurandolo esteticamente, affermando cos\u00ec il concetto di 'arte per l'arte' o di 'poesia pura'.\nSecondo Greenberg questa 'liberazione dal contenuto' e dalla 'presentazione della realt\u00e0' ha avuto conseguenze rilevanti anche sugli aspetti formali dell'arte. L'affermazione dell'autonomia dell'arte ha implicato la necessit\u00e0 di liberarsi dall'oggettivit\u00e0 e dalla riproduzione mimetica, che restituisce l'esistente, ed ha promosso una tensione verso l'astratto, verso la rappresentazione pura, formale. La necessit\u00e0 di redimersi dal 'contenuto' si \u00e8 tradotta cio\u00e8 in una forma espressiva nuova, indipendente dalla figurativit\u00e0. \nL'artista \u00e8 creatore perch\u00e9, come Dio, crea qualcosa che risponde esclusivamente alle leggi dell'opera e non a quelle della natura. Dunque, il 'contenuto', liberatosi dall'imitazione della natura, si dissolve e si risolve esclusivamente nella forma; l'opera d'arte non \u00e8 pi\u00f9 referenziale verso la realt\u00e0, e non pu\u00f2 pi\u00f9 essere ricondotta ad altro che a se stessa.\nTuttavia, poich\u00e9 l'artista non pu\u00f2 creare un assoluto, la sua creazione \u00e8 sempre legata ad una forma di imitazione, non pi\u00f9 della realt\u00e0 ma dei suoi stessi processi artistici. Questa \u00e8 l'origine della tendenza verso l'astrattismo nell'arte: l'attenzione dell'artista si ritira dall'imitazione della realt\u00e0 e si concentra sulla forma, sui mezzi e i processi dell'arte stessa. \nPer possedere un valore estetico, la creazione artistica non pu\u00f2 essere arbitraria, deve ancora obbedire a dei parametri, ma questi non provengono pi\u00f9 dall'imitazione della realt\u00e0, e possono derivare esclusivamente dai processi e dai modi della creazione artistica. \nI pi\u00f9 innovativi artisti delle Avanguardie, come Picasso, Braque, Mondrian, Kandinsky, Brancusi, o anche Klee, Matisse e C\u00e9zanne, derivano la loro ispirazione dai mezzi espressivi della loro disciplina. L'originalit\u00e0 della loro produzione artistica risiede nella concezione, l'organizzazione degli spazi, delle superfici, delle forme e dei colori. \nAllo stesso modo l'attenzione di poeti come Rimbaud, Mallarm\u00e9, Yeats, sembra concentrarsi sulla poesia e sui 'momenti' poetici, piuttosto che sulla traduzione dell'esperienza in poesia. Di certo, l'uso delle parole implica la necessit\u00e0 di comunicare, e anche lasciando da parte quei poeti che hanno tentato di creare poesie attraverso suoni puri, alcuni, come Mallarm\u00e9 e Valery, si sono mostrati pi\u00f9 radicali.\nComunque, la poesia contemporanea \u00e8 caratterizzata dall'essere pi\u00f9 'pura' ed 'astratta'. Ed anche nella prosa, molti romanzi, Come quelli di Gide e di Joyce, mostrano caratteristiche moderniste, in cui l'esperienza \u00e8 ridotta ad espressione, e l'espressione \u00e8 pi\u00f9 importante di ci\u00f2 che viene espresso. \nTuttavia, queste caratteristiche della cultura d'Avanguardia, il suo carattere astratto, formalistico e puro, comportano una tensione nei confronti della societ\u00e0. Infatti, gli artisti ed i poeti modernisti hanno reciso il legame con il loro pubblico tradizionale, le classi dominanti, le sole che nel passato si erano mostrate in grado di godere ed apprezzare le novit\u00e0 artistiche. \nLe masse infatti sono sempre state indifferenti nei confronti dello sviluppo della cultura. Oggi tuttavia, per il suo carattere specialistico ed 'iniziatico', l'arte d'avanguardia corre il rischio di essere abbandonata dal pubblico colto, cui tradizionalmente appartiene. \nL'arte tuttavia non pu\u00f2 svilupparsi e progredire senza una base sociale, che garantisca una fonte di reddito. Nel caso dell'Avanguardia, questo legame era stato assicurato da un'\u00e9lite colta all'interno della classe dirigente e della societ\u00e0, alla quale gli artisti si dichiaravano estranei ma a cui rimanevano legati da un 'cordone ombelicale d'oro'. Il paradosso \u00e8 che il restringersi di quella \u00e9lite minaccia la sopravvivenza del futuro di questa cultura.\nNonostante il successo di maestri come Picasso o Eliot, del mercato dell'arte, il rischio \u00e8 che l'Avanguardia sia costretta ad adattarsi alla realt\u00e0 ed al gusto prevalenti all'interno della societ\u00e0., invece di guidarlo. Accademismo e commercializzazione emergono quando gli artisti si sentono insicuri del sostegno del pubblico da cui dipendono, i ricchi ed i colti. \nIl problema \u00e8 se questa crisi sia insita nella natura stessa della cultura d'avanguardia o se essa sia il risultato di altri e pi\u00f9 importanti motivi.\nparte II\nDove esista una cultura di avanguardia ne esiste anche di 'retroguardia'. Ed infatti, contemporaneamente all'apparire dell'Avanguardia comparve un secondo, nuovo fenomeno culturale, che in Germania prese il nome di Kitsch e poi si diffuse a comprendere i prodotti dell'arte e della letteratura popolare e commerciale, le copertine illustrate, la pubblicit\u00e0, i fumetti, i racconti sensazionali, la musica pop, la danza tip-tap, il cinema hollywoodiano e molti altri generi. \nQuesto fenomeno sociale \u00e8 stato considerato come un prodotto naturale e spontaneo della societ\u00e0: al contrario, \u00e8 giunto il momento di indagarne le ragioni e i percorsi. \nIl Kitsch \u00e8 il prodotto della Rivoluzione industriale, dell'urbanizzazione e dell'alfabetizzazione delle masse. \nIn precedenza, esisteva un mercato solo per l'alta cultura, che per essere apprezzata richiedeva educazione e gusto, ed in questo si distingueva la cultura popolare (folk). \nMa con la diffusione dell'alfabetizzazione l'istruzione si \u00e8 ridotta alla promozione di abilit\u00e0 a fini pratici, quotidiani. D'altra parte le masse inurbate, allontanandosi dal contesto rurale, hanno perso il gusto per la cultura folk e hanno creato un nuovo mercato per il consumo di massa di prodotti culturali popolari, commerciali e mercificati, cio\u00e8 'kitsch'. \nGli individui ed i gruppi appartenenti a questa cultura di massa non possiedono il gusto e l'educazione per apprezzare l'arte originale e creativa. Tuttavia, per soddisfare le loro esigenze di consumo culturale, si crea un mercato di cultura popolare (kitsch) che utilizza come 'materie prime' dei propri prodotti i simulacri dell'arte accademica, riutilizzandone meccanicamente le formule per generare esperienze spurie e sentimentalismi. Infatti, la condizione per l'esistenza della cultura kitsch \u00e8 la disponibilit\u00e0 di una tradizione culturale pienamente matura cui attingere per trarne meccanismi, trucchi, stratagemmi, regole generali e temi da convertire ai propri fini. L'arte genuina del passato \u00e8 degradata ad accademismo e prodotto culturale, in modo che ci\u00f2 che \u00e8 accademico \u00e8 kitsch, e ci\u00f2 che \u00e8 kitsch \u00e8 accademico. I meccanismi produttivi dell'industria subentrano ai processi artigianali. \nInfatti, poich\u00e9 il kitsch pu\u00f2 essere riprodotto meccanicamente, esso \u00e8 diventato parte integrante del nostro sistema produttivo, ridotto ad un investimento che deve generare profitto, creare e mantenere il proprio mercato. Per questo esiste un sistema commerciale per la sua commercializzazione, che crea una pressione ed una propensione al consumo su ogni membro della societ\u00e0. Il kitsch si propone a diversi livelli di ricercatezza, in modo da tendere trappole anche in quelle che sono le riserve della cultura autentica. \nIl kitsch infatti \u00e8 ingannevole, e si estende fino ad una rivista come il 'New Yorker', che converte e diluisce il materiale dell'avanguardia per il proprio commercio di lusso. Del resto non tutto il kitsch \u00e8 ugualmente privo di valore, e talvolta esso produce anche qualcosa di valore, dal gusto folk.\nInoltre, i suoi enormi profitti rappresentano una tentazione per l'avanguardia stessa, e non sempre artisti e scrittori hanno saputo resistere. \nUn'altra caratteristica del kitsch \u00e8 la sua capacit\u00e0 di penetrazione, di sostituzione all'autentica e genuina cultura popolare (folk) tradizionale. Come altri prodotti industriali di massa, la cultura kitsch \u00e8 subentrata a quelle locali tradizionali, in modo da creare la prima cultura veramente universale (globale), dalla Cina all'India, dall'America latina alla Polinesia . \nPerch\u00e9 i prodotti kitsch mostrano una tale capacit\u00e0 di penetrazione, assai superiore alla possibilit\u00e0 di esportazione di immagini ad esempio di Rembrandt, visto che la loro identica riproducibilit\u00e0 tecnica?\nUn esempio \u00e8 rappresentato dalla diffusione del kitsch in Unione Sovietica: non si tratta solo di una cultura promossa dal regime politico, ma anche del gusto dominante tra le masse. \nPerch\u00e9, si chiedono alcuni critici, le masse sovietiche preferiscono le opere appartenenti al 'realismo socialista' di un Repin a quelle di Picasso, dal momento che lo stile di entrambe \u00e8 altrettanto distante dalla loro cultura? \nLa spiegazione, ritiene Greenberg, non risiede semplicemente nel tipo di educazione che il regime propone alle masse; in realt\u00e0, l'alternativa non \u00e8 tra arte autentica del passato (Michelangelo) e quella contemporanea (Picasso), ma tra quest'ultima ed il kitsch, cio\u00e8 una cattiva versione, degradata ed accademica, dell'arte figurativa e realistica. Anche nei paesi i cui sistemi educativi propongono l'arte d'Avanguardia, il gusto si rivolge all'illustrazione ed alle opere di artisti come Maxfield Parrish piuttosto che verso i grandi maestri come Michelangelo o Rembrandt.\nDel resto, fino al 1925, quando il regime sovietico tentava di promuovere il cinema d'avanguardia, le masse sovietiche dimostravano gi\u00e0 di preferire quello hollywoodiano. \nI valori estetici dell'arte sono stati definiti in maniera universale, per cui un prodotto d'avanguardia come un dipinto di Picasso richiede l'apprezzamento di una rappresentazione astratta, di una tecnica compositiva che si esprime attraverso l'equilibrio di linee, colori e superfici.\nAl contrario, in un'opera kitsch come un dipinto di Repin il pubblico apprezza la possibilit\u00e0 di riconoscere immediatamente e senza sforzo ci\u00f2 che vi \u00e8 rappresentato, allo stesso modo in cui vede e riconosce persone ed oggetti nella realt\u00e0, senza nessuna distinzione tra vita ed arte. Ci\u00f2 che rende preferibile per le masse un'opera kitsch rispetto ad una d'avanguardia \u00e8 il realismo, la capacit\u00e0 di narrare' una storia, di proporre un significato evidente ed immediato, che non richiede nessuno sforzo da parte dello spettatore; questo spiega il successo del 'realismo socialista' e delle copertine di riviste illustrate da Norman Rockwell. \nL'arte d'avanguardia richiede invece uno sforzo, una riflessione che va oltre l'impressione immediata prodotta dai valori plastici. Mentre l'arte kitsch produce immediatamente i suoi effetti di piacere, quella d'avanguardia richiede all'osservatore capacit\u00e0 ed impegno, implicando un'interpretazione che va oltre la rappresentazione immediatamente colta.\nParte III\nGreenberg inizi il terzo paragrafo riassumendo i risultati dell'analisi condotta nei primi due affermando che se l'Avanguardia si caratterizza per l'imitazione dei processi artistici, il Kitsch invece ne imita gli effetti. \nSecondo lui, la chiarezza dell'opposizione e l'enorme divario tra questi due fenomeni culturali riflettono una distanza sempre esistita all'interno dell'alta cultura e della societ\u00e0 stessa, quella tra le classi dominanti e colte e la massa della popolazione, priva di mezzi e quindi di gusto. L'alta cultura \u00e8 sempre appartenuta alle classi dirigenti, mentre quelle lavoratrici si sono dovute accontentare della loro cultura popolare locale, ('folk') o del kitsch.\nTuttavia i termini di quest'opposizione convergono e divergono in relazione alla maggiore o minore stabilit\u00e0 della societ\u00e0. All'interno di una societ\u00e0 stabile, l'opposizione si fa in qualche modo indistinta, poich\u00e9 le verit\u00e0 delle \u00e9lite sono accettate dalla maggioranza della popolazione, che prova ammirazione per l'alta cultura, almeno nelle arti visive, che sono per loro natura pi\u00f9 accessibili.\nDurante il Medioevo gli artisti offrirono un'adesione, almeno in superficie, ai canoni comuni dell'esperienza sensibile, e quest'impostazione continu\u00f2 in forme diverse fino al XVII secolo. L'artista non poteva prescindere dall'imitazione della realt\u00e0, poich\u00e9 il contenuto delle opere era determinato dai committenti. Proprio perch\u00e9 il soggetto era predeterminato, l'artista era libero di concentrarsi sui mezzi stilistici, senza aver bisogno di essere filosofo o visionario, ma semplicemente artefice. Fino a quando la scelta dei temi iconografici fu ampiamente condivisa, l'artista non ebbe bisogno di essere originale ed inventivo nei contenuti, indirizzando la propria creativit\u00e0 agli aspetti formali. Per gli artisti quindi, il proprio mezzo espressivo e stilistico divenne, nel privato, il contenuto della propria arte, proprio come oggi esso diviene il contenuto pubblico dell'arte astratta; con la differenza tuttavia che l'artista medievale dissimulava il processo creativo nel prodotto finale, nell'opera rappresentativa. Solo a partire dal Rinascimento fu possibile all'artista esprimere delle emozioni personali, purch\u00e9 sempre contenute nei limiti delle convenzioni della rappresentazione del reale. E fino a quando il criterio estetico dominante nell'arte occidentale fu la rappresentazione realistica, le masse poterono ancora provare ammirazione e meraviglia per l'arte delle \u00e9lite.\nL'arte divenne incomprensibile quando inizi\u00f2 ad imitare una realt\u00e0 diversa da quella riconoscibile dalla massa delle persone. Anche allora tuttavia, il risentimento suscitato dall'incomprensione \u00e8 trattenuto dal timore nei confronti dei mecenati delle arti.\n\u00c8 solo quando le masse divengono insoddisfatte dell'ordine sociale imposto dalle \u00e9lite che iniziano a criticare la loro cultura; solo allora la plebe trova il coraggio di affermare apertamente le proprie opinioni, e chiunque si sente autorizzato ad esprimere il proprio giudizio. In generale, questo risentimento verso la cultura emerge laddove il malcontento verso la societ\u00e0 si esprime in forme conservatrici o reazionarie, nel 'revivalismo' e nel puritanesimo, ed infine nel fascismo. Allora la cultura ed i fal\u00f2 cominciano ad essere accomunati, e comincia la distruzione delle opere d'arte, in nome della piet\u00e0 o della difesa della razza.\nparte IV \nLa preferenza tra le masse sovietiche di un artista come Repin rispetto a Picasso \u00e8 dovuta alle circostanze concrete della loro esistenza, alla impossibilit\u00e0 per le classi lavoratrici di accedere ad un'educazione che consenta di apprezzare l'alta cultura. Questa rappresenta del resto una delle creazioni pi\u00f9 artificiali e sofisticate di una societ\u00e0, e la persona comune non prova alcuna urgenza in se stessa che la spinga a superare le difficolt\u00e0 offerte dalla comprensione dell'arte di Picasso. Queste circostanze respingono l'uomo comune verso il kitsch, che pu\u00f2 essere compreso senza sforzo. \nSono quindi le necessit\u00e0 del sistema produttivo che rendono impossibile, e quindi demagogico, qualsiasi discorso relativo all'arte per le masse'. \nAl contrario, quando un regime politico stabilisce una politica culturale ufficiale, \u00e8 per scopi di propaganda: se il kitsch \u00e8 la tendenza ufficiale di stati come la Germania, l'Italia e la Russia, non \u00e8 perch\u00e9 i loro governanti siano dei 'filistei', ma perch\u00e9 il kitsch \u00e8 gi\u00e0 la cultura di massa nei loro paesi, come n qualsiasi altro. L'appoggio all'arte kitsch \u00e8 un ulteriore e poco costoso strumento per grazie al quale i regimi totalitari possono ingraziarsi i loro soggetti. Se anche questi regimi volessero, non potrebbero innalzare il livello culturale delle masse, quindi le manipolano livellando la cultura al loro.\n\u00c8 questa la ragione per cui le avanguardie non sono tollerate, e non perch\u00e9 l'alta cultura sia per sua natura critica. Dal punto di vista dei fascismi e dello stalinismo, il problema dell'arte e della letteratura d'avanguardia non \u00e8 per una loro intrinseca capacit\u00e0 critica, ma piuttosto per la difficolt\u00e0 ad utilizzarle come strumenti di propaganda, mentre l'arte kitsch si presta con facilit\u00e0 a questo fine.\nIl kitsch mantiene un dittatore pi\u00f9 vicino alle masse, mentre un'arte superiore al loro livello comporterebbe un rischio di isolamento.\nSe le masse dovessero cominciare ad apprezzare l'arte e la letteratura d'avanguardia, Hitler, Mussolini e Stalin non esiterebbero a soddisfare le loro richieste.\nAnche se Hitler \u00e8 un fiero oppositore delle avanguardie, questo non ha impedito a Goebbels tra il 1932 ed il 1933 di appoggiare artisti d'avanguardia, o al nazismo d esaltare un poeta espressionista come Gottfried Benn. In quel periodo i nazisti si avvantaggiarono del prestigio di cui godevano gli artisti d'avanguardia tra le \u00e9lite, mentre pi\u00f9 tardi si orientarono verso i gusti ed i desideri delle masse.\nLe \u00e9lite infatti erano pronte a rinunciare a morale e cultura, pur di mantenersi al potere, mentre le masse, che ne rimanevano escluse, dovevano essere manipolate attraverso altre forme. I regimi totalitari hanno la necessit\u00e0 di promuovere l'illusione del potere delle masse in uno pi\u00f9 monumentale che le democrazie: per questo la letteratura e l'arte di massa dovevano essere affermate come le sole forme di cultura accettate, mentre le altre dovevano essere represse. Anche quegli artisti d'avanguardia che avano appoggiato i movimenti totalitari nella fase delle loro ascesa al potere erano divenuti un peso, e furono relegati ai margini. Il 'filisteinismo' artistico personale di Hitler e Stalin \u00e8 solo accidentale rispetto al motivi profondi delle politiche culturali ufficiali che essi sarebbero stati costretti comunque ad adottare.\nMussolini rappresenta l'esempio perfetto di atteggiamento pragmatico: il fascismo ha appoggiato il movimento Futurista, ha realizzato opere pubbliche come stazioni in stile moderno, ha avviato realizzazioni urbanistiche all'avanguardia, forse anche per nascondere dietro questa rappresentazione della modernit\u00e0 il proprio carattere regressivo o conformarsi al gusto delle \u00e9lite di cui \u00e8 l'espressione. Tuttavia, Mussolini sembra aver realizzato l'importanza di andare incontro ai\ngusti delle masse ed ai loro bisogni di oggetti che producano ammirazione e stupore; per questo egli ha annunciato la creazione di un nuovo stile imperiale, mentre Marinetti e De Chirico sono relegati nell'oscurit\u00e0. \nLo stesso Capitalismo, ormai in crisi, sperimenta il fatto che qualsiasi prodotto culturale di qualit\u00e0 \u00e8 ancora in grado di creare si trasforma in una minaccia alla propria esistenza. I progressi della cultura, della scienza e dell'industria corrodono la stessa societ\u00e0 che li ha resi possibili."}
{"id": "266492", "revid": "177966", "url": "https://it.wikipedia.org/wiki?curid=266492", "title": "Altichiero", "text": "\u00c8 considerato tra i maggiori pittori veneti di questo periodo, secondo alcuni \"il pi\u00f9 geniale pittore italiano del secondo Trecento\".\nBiografia e opere.\nFiglio di Domenico da Zevio, nelle \"Le vite de' pi\u00f9 eccellenti pittori, scultori e architettori\" di Vasari \u00e8 chiamato Aldigeri da Zevio. Fu discepolo a Verona di Turone. Sulla sua vita le notizie sono molto scarse; si sa soltanto che \u00e8 citato per il pagamento di una \"anchona\" (cio\u00e8 un'ancona, una tavola dipinta da altare) nel 1384 e che era gi\u00e0 morto nel 1393. Le fonti per\u00f2 lo ricordano come un artista molto apprezzato ai suoi tempi. Vasari lo presenta gi\u00e0 maturo e tenuto in alta considerazione nel mondo dell'arte, e lo definisce \"famigliarissimo con i signori della Scala\". Il primo documento a parlare di Altichiero \u00e8 del 2 marzo 1369: \u00e8 stato ritrovato un contratto stipulato tra il capitolo dei frati di Sant'Anastasia e \"Altecherio pintore\".\nNelle sue prime opere si ispir\u00f2 alla scuola giottesca lombarda, traendo insegnamenti di \"verit\u00e0\" descrittiva, che seppe mettere a buon frutto nelle sue opere. Dalle vivaci opere di Tommaso da Modena impar\u00f2 lo stile narrativo brillante e l'attenzione per i dettagli quotidiani. Sebbene per alcuni aspetti coloristici e narrativi sembri precedere lo stile del gotico internazionale il suo sguardo indaga ancora oggettivamente ed \u00e8 estraneo alle fantasie cortesi e cavalleresche che saranno invece in Pisanello, suo diretto erede.\nLe prime opere a Verona e a Padova.\nNel 1364 affresc\u00f2 nella Sala Grande di Cansignorio della Scala, a Verona, le \"Storie della guerra giudaica\", andate perdute come le altre storie profane della Reggia Carrarese di Padova, dove erano raffigurati vari cicli: di Nerone, di Camilla, di Lucrezia, di Ercole e una serie di \"Uomini illustri\", su ispirazione di Petrarca. Del poeta toscano egli esegu\u00ec anche un ritratto, che ci \u00e8 pervenuto sebbene ampiamente ridipinto in epoche successive, dove l'autore \u00e8 al tavolo di studio. L'interesse verso soggetti storici e classici, influenzato sicuramente dall'umanesimo petrarchiano, fece da preludio a quel gusto antiquario che domin\u00f2 la scena dell'Italia settentrionale nel secolo successivo.\nLa Cappella di San Giacomo nella basilica di Sant'Antonio a Padova.\nIl primo capolavoro che ci sia pervenuto di questo autore sono gli affreschi nella cappella di San Giacomo della Basilica di Sant'Antonio di Padova, dove Altichiero dipinse le \"Storie di San Giacomo\", in collaborazione con il bolognese Jacopo Avanzi, e, da solo, la maestosa \"Crocifissione\", tra il 1376 e il 1379, su commissione di Bonifacio Lupi marchese di Soragna.\nLa Crocifissione \u00e8 dipinta entro tre arcate, ma le diverse scene sono trattate come un unico spazio. Al centro la Croce, isolata in alto e contornata da angeli, ricorda il medesimo soggetto di Giotto nella cappella degli Scrovegni, al pari del gruppo delle pie donne.\nMa straordinario \u00e8 il dispiegarsi della folla attorno al Golgota, con un campionario di stati d'animo e di scene di vita quotidiana che non ha paragoni in un soggetto del genere: soldati indifferenti, passanti, spettatori incuriositi o inconsapevoli, madri con i bambini alla mano, persone che commentano... e poi le scene secondarie, come quella degli sgherri che rientrano in citt\u00e0, o quella delle vesti tirate a sorte, il tutto con una tale vividezza che pare di trovarsi di fronte a un vivido spaccato di una piazza trecentesca, con un'amplissima gamma di tipi umani e di atteggiamenti emotivi.\nL'oratorio di San Giorgio a Padova.\nNel 1384 Altichiero concluse un'altra grande opera, gli affreschi sulle pareti dell'oratorio di San Giorgio, sempre a Padova. La struttura architettonica \u00e8 molto simile alla cappella degli Scrovegni, con un'aula dalle pareti lisce coperta da volta a botte. Le scene raffigurate sono la \"Crocifissione\", l\"Incoronazione della Vergine\" (sull'altare), le \"Storie dell'infanzia di Cristo\" (controfacciata) e, sulle pareti, le \"Storie di San Giorgio, di Santa Caterina d'Alessandria e di Santa Lucia\". Ciascuna scena \u00e8 contornata da grandi campiture che ne risaltano la spettacolarit\u00e0. Lo stato di conservazione non \u00e8 ottimo, ma nelle parti meglio conservate si pu\u00f2 ammirare come la stesura pittorica sia raffinatissima, con giochi di luce e morbide sfumature e brillanti accostamenti, con vertici assoluti per l'arte trecentesca. Gli scorci architettonici sono complessi e perfettamente inseriti nello svolgimento delle scene, con profondi scorci prospettici, come nel \"San Giorgio che beve il veleno\" o nei \"Funerali di Santa Lucia\", dove appare una navata di una chiesa in scorcio piena di astanti perfettamente collocati nello spazio. Se l'orchestrazione delle masse non presenta errori o stanchezza inventiva, ancora pi\u00f9 sorprendente \u00e8 l'attenzione a individuare con gesti, espressioni e vari dettagli la componente individuale di ciascuna figura. Ma nonostante ci\u00f2 i preziosismi non rubano mai la scena all'azione principale: il pittore controlla tutta la composizione per fare cadere l'occhio all'osservatore dove lui vuole che cada. Nella scena di \"Santa Lucia condotta al Lupanare\", per esempio, una serie di linee orizzontali convergono sulla figura della santa, che nonostante si trovi in posizione decentrata appare immediatamente visibile; in un secondo momento poi l'occhio si allontana a percepire la realistica rappresentazione, con i buoi piegati dallo sforzo, l'incredulit\u00e0 delle guardie, l'apprensione di alcuni spettatori.\nInfluenza culturale.\nAltichiero \u00e8 uno dei protagonisti del libro di Valerio Evangelisti intitolato \"La luce di Orione\", uscito nel 2007."}
{"id": "266494", "revid": "122549377", "url": "https://it.wikipedia.org/wiki?curid=266494", "title": "Governo Cairoli II", "text": "Il Governo Cairoli II \u00e8 stato in carica dal 14 luglio al 25 novembre 1879 per un totale di 134 giorni, ovvero 4 mesi e 11 giorni. Il governo si dimise per favorire un rimpasto in seguito ad un nuovo accordo fra Cairoli e Depretis."}
{"id": "266501", "revid": "547992", "url": "https://it.wikipedia.org/wiki?curid=266501", "title": "Governo Depretis III", "text": "Il Governo Depretis III \u00e8 stato in carica dal 19 dicembre 1878 al 14 luglio 1879 per un totale di 207 giorni, ovvero 6 mesi e 25 giorni. Come il precedente anche questo governo cadde in seguito ad una mancata fiducia. Venne fatto cadere con una mozione di sfiducia con 251 voti a favore e 159 contrari. "}
{"id": "266503", "revid": "174925", "url": "https://it.wikipedia.org/wiki?curid=266503", "title": "Storia della medicina", "text": "La storia della medicina ha origini molto antiche e spesso dibattute.\nI primordi.\nL'atto terapeutico delle origini era essenzialmente autoreferenziale: il soggetto ferito o malato ricercava il rimedio allontanandosi dal gruppo o essendo abbandonato da esso (questo comportamento ha una testimonianza antico testamentaria; nella Bibbia si prescrive l'estromissione dalla trib\u00f9 in presenza di alcune malattie ed \u00e8 inoltre confermato dai moderni studi antropologici sui gruppi primitivo-moderni).\nTuttavia con lo stabilizzarsi dei gruppi e sviluppando maggior predominio del territorio, sorse una progressiva divisione dei ruoli: le femmine, oltre ad occuparsi dei piccoli, si diedero alla raccolta di vegetali, mentre i maschi si dedicarono alla caccia. Lo sviluppo della complessit\u00e0 del sistema comunitario contempl\u00f2 come sua parte integrante la definizione dei ruoli, delle gerarchie corrispondenti e delle figure preposte al loro mantenimento, ossia una configurazione della dinamica sociale in cui ad ogni individuo era assicurata la sopravvivenza in funzione di un ruolo. \nIn questo quadro, individui con appropriate caratteristiche si assunsero il compito di provvedere al mantenimento del tenore sanitario della comunit\u00e0. Essa si svilupp\u00f2 secondo due criteri ormai ben riconosciuti: la costante intellettuale e la ricerca istintiva del farmaco.\nQuesto esercizio primordiale, di attivit\u00e0 finalizzate alla sanificazione del corpo attinto da malattia o da lesione, si ritrova in tutte le civilt\u00e0; spesso, nelle forme primigenie, si nota una commistione, una confusione, o comunque sempre almeno una vicinanza, fra le attivit\u00e0 medicali e quelle religiose.\nIn effetti nella Grecia, in Egitto, in Mesopotamia, tra gli ebrei, si sviluppa una medicina sapienziale, esorcistica, esercitata da sacerdoti, in cui la terapia \u00e8 la penitenza, l'eziologia della malattia \u00e8 divina.\nAccanto a questa medicina sapienziale, in tutti gli ambiti si svilupp\u00f2 anche una medicina artigianale, di artigiani della guarigione, di manipolatori di farmaci, di operatori manuali.\nMedicina in et\u00e0 antica.\nI primi riferimenti della medicina egizia appartengono alla prima epoca monarchica (2700 a. C.). Essa aveva una concezione magica della infermit\u00e0, esistevano svariate conoscenze e pratiche ma le pratiche mediche erano accompagnate da specifiche formule apotropaiche.\nPi\u00f9 o meno contemporanea \u00e8 la medicina mesopotamica, la cui principale testimonianza scritta \u00e8 il Codice di Hammurabi (circa 1772 a.C.). Esso riportava, in tredici articoli, le responsabilit\u00e0 del medico nell'esercizio della sua professione, come pure i castighi previsti.\nAnche qui primeggia una concezione soprannaturale della malattia: si tratta di un castigo divino a seguito della rottura di un tab\u00f9.\nMedicina greco-romana.\nLa medicina assume valore di scienza autonoma, almeno nella civilizzazione di ambito Mar Mediterraneo, assieme alla rilevanza culturale acquisita dalla figura di Ippocrate. Tuttora molti neolaureati nelle scienze mediche prestano il cosiddetto giuramento di Ippocrate.\nIppocrate.\nAll'interno del clima culturale \u201crazionalistico\u201d occidentale del V secolo a.C. si colloc\u00f2 anche la nascita della prima forma di scienza medica: con Ippocrate di Coo la medicina greca antica usc\u00ec dalla fase pre-scientifica, legata a pratiche e credenze magiche e religiose, e si organizz\u00f2 intorno ad una metodologia decisamente razionale, rigorosa ed empirica.\nLa medicina ippocratea in primo luogo prese le distanze dalla tradizione religiosa, ossia dalla tendenza ad attribuire le cause di alcune malattie ad una origine divina (come nel caso dell'epilessia): tutte le malattie avevano invece una causa \u201cnaturale\u201d. In particolare Ippocrate, riprendendo un'idea che risaliva al pitagorico Alcmeone, sostenne che la malattia insorgesse quando nell'organismo si verificava una rottura dell'equilibrio esistente tra i quattro umori fondamentali (sangue, flegma, bile gialla e bile nera). Inoltre, sempre rifacendosi ad Alcmeone, sostenne che il centro delle sensazioni, delle emozioni e dei sentimenti (oltre che del pensiero) fosse il cervello e non il cuore, come si credeva all'epoca.\nUn secondo, fondamentale, aspetto dell'impostazione di Ippocrate fu quello di separare sempre pi\u00f9 la pratica e le teorie mediche dalla riflessione filosofica, entro cui esse erano prima incluse. Le conoscenze mediche divennero sempre pi\u00f9 specialistiche e precise e non ebbero pi\u00f9 nulla a che vedere con le teorie filosofiche astratte e generali (la commistione tra filosofia e medicina caratterizzava invece la scuola medica che derivava da Empedocle).\nInfine occorre sottolineare l'importanza e l'originalit\u00e0 della metodologia seguita da Ippocrate: in primo luogo l'importanza e la centralit\u00e0 dell'esperienza, dell'osservazione attenta e sistematica dei sintomi. Dall'analisi dei sintomi il medico doveva poi risalire alle cause interne della patologia, costruendo un quadro teorico complessivo e coerente, da cui discendeva poi la scelta della terapia.\nNel nuovo, rigoroso, metodo ippocratico, osservazione, teoria e tecnica (= pratica) non solo erano complementari e interdipendenti ma erano collocate sul medesimo piano di importanza: la tecnica non era affatto \u201cinferiore\u201d alla teoria (si pensi all'importanza della chirurgia).\nMedicina orientale.\nLa medicina tradizionale cinese emerge come un modo fondamentalmente taoista di intendere la medicina ed il corpo umano, che si sostiene su un equilibrio instabile frutto di due forze primordiali il Yin (la terra, il freddo, il femminile) e lo Yang (il calore, il caldo, il maschile), capace di modificare i cinque elementi di cui \u00e8 composto l'universo: acqua, terra, fuoco, legno e metallo.\nQuesta concezione cosmologica determina un modello di malattia basato sulla rottura dell'equilibrio; il trattamento della stessa consiste nel recupero di questo equilibrio fondamentale. \nUna delle prime vestigia di questa medicina consiste nel Nei Jing, che \u00e8 un compendio di scritti medici datati intorno all'anno 2600 a.C. e che rappresenter\u00e0 uno dei pilastri della medicina tradizionale cinese nei 4 millenni successivi.\nUna delle prime e pi\u00f9 importanti revisioni \u00e8 attribuita all'Imperatore Giallo Huang Di.\nIn questo compendio si trovano alcuni concetti medici interessanti per l'epoca, specialmente in campo chirurgico.\nMa la riluttanza a studiare cadaveri umani sembra aver sminuito l'efficacia dei suoi metodi. La medicina cinese svilupp\u00f2 una disciplina a cavallo tra la medicina e chirurgia chiamata agopuntura. Secondo questa disciplina, l'applicazione di aghi su alcuni dei 365 punti di inserzione (fino ai 600, secondo le scuole), restituiva l'equilibrio perso tra lo Yin e lo Yang.\nDiversi storici della medicina si sono chiesti perch\u00e9 la medicina cinese rest\u00f2 ancorata a questa visione cosmologica, senza raggiungere il livello di \"scienza tecnica\", nonostante la sua lunga tradizione e il suo corpo di conoscenze, al contrario modello classico greco-romano. La ragione, secondo questi autori, sarebbe nello sviluppo del concetto di \"logos\", da parte della cultura greca, come una spiegazione naturale slegata dal modello cosmologico (\"Mythos\").\nCon l'arrivo della dinastia Han (206 a.C.-220 d.C.), e con l'apogeo del \u201ctaoismo\u201d, (dal II secolo a.C. fino al VII secolo d.C.), si iniziano ad enfatizzare i rimedi naturali, vegetali e minerali, i veleni, la dietetica, cos\u00ec come le tecniche respiratorie e l'esercizio fisico. Da questa dinastia, fino alla dinastia Sui, (secolo VI) si misero in luce i seguenti studiosi:\nDurante le dinastie Sui (581-618) e Tang la medicina tradizionale cinese vive un grande momento. Nell'anno 624 fu creato il Grande Servizio Medico, da dove si organizzavano gli studi e le ricerche in medicina. Sono di questa epoca le descrizioni molto precise di moltissime malattie, tanto infettive come carenziali, sia acute che croniche.\nE determinati riferimenti lasciano immaginare un importante sviluppo nelle specialit\u00e0 come la chirurgia, ortopedia o odontoiatria. Il medico che pi\u00f9 si distinse in questo periodo fu Sun Simiao (581-682).\nDurante la dinastia Song (960-1270) apparvero studiosi multidisciplinari come Chen Kua, pediatri come Qian Yi, specialisti di medicina legale come Song Ci, o agopuntori come Wang Wei Yi. Poco dopo, prima dell'arrivo della dinastia Ming, la menzione spetta a Hu Zheng Qi Huei (specialista in dietetica), e Hua Shuou (o Bowen, autore di una rilevante revisione del classico \"Nan Jing\").\nDurante la dinastia Ming (1368-1644) iniziano le influenze da fuori, medici cinesi esplorano nuovi territori e medici occidentali portano le loro conoscenze alla Cina. Una delle pi\u00f9 grandi opere mediche dell'epoca fu il \u201cGran trattato di Medicina\u201d di Li Shizhen. Si distinse in questo periodo come agopuntore Yang Jizou.\nA partire dal secolo XVII e XVIII le influenze reciproche con l'occidente, ed il suo avanzamento tecnologico, e con le differenti filosofie imperanti (per esempio il comunismo) finiscono per conformare la attuale medicina cinese.\nMedicina medievale.\nL'Europa.\nGrande importanza assunse nel medioevo la Scuola medica salernitana.\nSecondo Bynum le prime dissezioni furono effettuate da Mondino dei Liuzzi a Bologna nel 1315, a Lerida in Spagna nel 1391 e a Vienna nel 1414. Comunque fino al XVI secolo la dissezione non divenne uno standard.\nL'Ottocento.\nCon il passare dei secoli, la medicina si \u00e8 ormai suddivisa:\nIl Novecento.\nIl secolo XX \u00e8 il secolo della medicina basata sull'evidenza: i protocolli standardizzati, avallati da studi scientifici, vanno sostituendo le opinioni e le esperienze personali di ciascun medico."}
{"id": "266506", "revid": "547992", "url": "https://it.wikipedia.org/wiki?curid=266506", "title": "Governo Cairoli I", "text": "Il Governo Cairoli I \u00e8 stato in carica dal 24 marzo al 19 dicembre 1878 per un totale di 270 giorni, ovvero 8 mesi e 25 giorni. L'11 dicembre del 1878 il governo venne sfiduciato su un ordine del giorno con 263 voti contrari e 189 a favore. "}
{"id": "266510", "revid": "73843", "url": "https://it.wikipedia.org/wiki?curid=266510", "title": "Stadio di Murrayfield", "text": "Lo stadio di Murrayfield (, IPA ), talora per sineddoche semplicemente Murrayfield, \u00e8 un impianto rugbistico britannico di Edimburgo.\nPrende il nome da Murrayfield, quartiere cittadino centro-occidentale della capitale scozzese, ed \u00e8 di propriet\u00e0, nonch\u00e9 sede amministrativa, della Scottish Rugby Union, la federazione rugbistica di Scozia (d'ora in avanti SRU).\nLo stadio \u00e8 dal 1925 l'impianto interno della nazionale scozzese di rugby a 15 e, pur essendo principalmente utilizzato per tale disciplina, ha ospitato anche gare di football americano, rugby a 13 e calcio.\nMurrayfield ha ospitato le gare di tre edizioni di Coppa del Mondo di rugby (nel 1991, 1999 e 2007) per complessivi 13 incontri bench\u00e9 sempre a supporto logistico di un altro Paese organizzatore; durante il Cinque Nazioni 1975, inoltre, stabil\u00ec il record d'affluenza assoluto per incontri di rugby con spettatori.\nSuccessive ristrutturazioni con conseguente trasformazione in impianto senza spettatori in piedi abbassarono la capienza generale a poco pi\u00f9 di posti.\nOltre agli incontri della nazionale, \u00e8 sede dal 1997 delle partite della \"franchise\" cittadina dell' militante nello United Rugby Championship.\nSempre in ambito di rugby a 15 di club ospit\u00f2 tre finali di Heineken / Champions Cup e una di Challenge Cup, oltre a due finali di Challenge Cup di rugby a 13.\nPer diversi anni fu anche sede interna del club britannico di football americano dello e fu utilizzato, in quanto stadio omologato UEFA, anche per incontri di calcio di club senza impianto idoneo per le competizioni europee.\nDal 1983 \u00e8 anche sede di concerti: a inaugurare tale nuova destinazione d'uso fu David Bowie.\nA seguito di accordo di \"naming\" con l'impresa di telecomunicazioni BT Group, lo stadio \u00e8 noto dal 2014 anche come BT Murrayfield Stadium.\nStoria.\nNei suoi primi anni di vita, la SRU non aveva un impianto di propriet\u00e0.\nIl nomadismo della nazionale era frequente e, dopo avere giocato 10 anni a Raeburn Place, si fece fatica a trovare una sistemazione stabile, perch\u00e9 i club gestori dei campi di cricket erano restii a concedere il proprio terreno al rugby.\nPer un certo periodo di tempo la nazionale utilizz\u00f2 il vecchio terreno oggi occupato da Hampden Park a Glasgow, poi la federazione acquist\u00f2 un terreno a Inverleith, sobborgo di Edimburgo, per , e vi edific\u00f2 uno stadio, il primo di propriet\u00e0 di una delle quattro \"Home Nations\", che apr\u00ec nel 1901.\nDurante la Grande Guerra Inverleith fu usato come campo militare da gioco, ma le strutture rimasero trascurate e, al termine del conflitto, lo stato dell'impianto, e la necessit\u00e0 di garantire una maggiore capienza portarono la SRU a cercare una nuova sistemazione, che fu trovata alla fine del 1922, quando un club sportivo di Edimburgo vendette alla SRU 19 acri di terreno (~) in localit\u00e0 Murrayfield, quartiere residenziale nel settore centro-occidentale della citt\u00e0.\nI lavori iniziarono nel 1924 e furono ultimati in tempo per l'inaugurazione, che avvenne il con un 14-11 sull' nell'ultimo impegno scozzese nel vittorioso Cinque Nazioni di quell'anno davanti a spettatori, che quel giorno videro gli scozzesi conquistare anche Calcutta Cup e Grande Slam.\nGi\u00e0 nel 1927 lo stadio and\u00f2 incontro a un ampliamento: furono acquistati terreni confinanti per costruirvi campi accessori per i club giovanili, messi in opera due ponti sul Water of Leith e approntato un parcheggio auto.\nNel 1936 i posti a sedere erano , circa un quinto del totale.\nQuando scoppi\u00f2 la seconda guerra mondiale lo stadio fu adibito a uso militare: l'esercito britannico vi install\u00f2 un deposito d'armi, ma il campo fu talvolta utilizzato per incontri tra giocatori appartenenti alle forze armate.\nIl primo incontro internazionale tenutosi nel dopoguerra a Murrayfield fu la vittoria 22-8 del durante il Cinque Nazioni 1947, ma l'intera struttura mostrava tutti i segni della trascuratezza di cui era stata vittima nel periodo bellico: si rese necessario rinnovare tutte le strutture in metallo, ripulire tutte le gradinate \u2013 su cui erano cresciute sterpaglie ed erbacce \u2013 e aggiungere nuovi posti, oltre che ristrutturare spogliatoi e terreno: quest'ultima esigenza fu soddisfatta negli anni cinquanta quando fu installato sul campo un sistema elettrico di riscaldamento del suolo, finanziato con la donazione di da parte di Charles Hepburn, industriale del whisky e presidente di un locale club di rugby.\nIn occasione dell'incontro del Cinque Nazioni 1975 contro il , Murrayfield fu teatro della maggior affluenza mai registrata prima d'allora per una gara di rugby a 15: spettatori, infatti, riempirono lo stadio, anche se \u00e8 lecito supporre ve ne fossero di pi\u00f9 rispetto a tale cifra ufficiale, in quanto molti di essi erano entrati senza biglietto, creando tensioni tra la folla.\nNel dopo partita molti spettatori presero d'assedio gli uffici amministrativi della SRU chiedendo il rimborso del biglietto, non essendo riusciti a entrare nello stadio per colpa dei non paganti.\nIl primato di Murrayfield resistette pi\u00f9 di 24 anni, per essere superato dallo Stadium Australia di Sydney che, nel 1999, ospit\u00f2 un \"match\" di Bledisloe Cup tra gli \"Wallabies\" e la che attir\u00f2 sugli spalti una folla di spettatori; quello di Murrayfield rimane comunque il record europeo d'affluenza per gare di rugby, non attaccabile nell'immediato in quanto nessuna struttura dedita al rugby nel continente supera i posti a sedere.\nNel 1982 la tribuna orientale fu ricostruita completamente; il suo costo, di circa 3,15 milioni di sterline, fu parzialmente coperto da microprestiti a vent'anni senza interessi da ciascuno; la nuova struttura fu inaugurata nel marzo 1983.\nNel corso del decennio furono anche spostati gli uffici della SRU e fu fatto spazio per una biblioteca e un museo del rugby scozzese, inaugurati nel 1986.\nNel 1991 Murrayfield forn\u00ec sostegno logistico all'Inghilterra, organizzatrice della seconda Coppa del Mondo di rugby, garantendovi la disputa di 5 incontri, incluso il quarto di finale con cui la batt\u00e9 e la semifinale in cui a vincere sui padroni di casa fu l'.\nNei prosieguo del decennio, facendo seguito al rapporto Taylor sulla sicurezza degli stadi nel Regno Unito, la SRU decise di trasformare Murrayfield in un impianto con posti completamente a sedere e interamente coperti; i lavori, costati circa , iniziarono dopo il Cinque Nazioni 1992: l'anno dopo lo stadio affront\u00f2 l'edizione 1993 del torneo con posti e, successivamente, furono demolite le estremit\u00e0 della tribuna occidentale per costruirvi le curve di raccordo con le tribune settentrionale e meridionale; dopo il Cinque Nazioni 1994 il resto della tribuna occidentale fu demolito e ricostruito; a dicembre 1995 lo stadio, nella configurazione pi\u00f9 recente, fu ufficialmente riaperto al pubblico.\nCon la nuova configurazione Murrayfield fu utilizzato anche per la , formalmente in capo al Galles, e nella fase a gironi del torneo ospit\u00f2 gli incontri della ; sia lo stadio che la squadra di casa si congedarono dal torneo nei quarti di finale, quando la vinse 30-18 e vol\u00f2 in semifinale.\nAncora, con la Francia paese organizzatore, Murrayfield ospit\u00f2 due incontri della , bench\u00e9 la SRU, a causa di una sopraggiunta crisi finanziaria, avesse cercato di disimpegnarsi due anni prima del torneo per impossibilit\u00e0 di gestire in proprio prezzi d'ingresso e \"marketing\" legato agli incontri che a posteriori, come preventivato, si rivelarono in un passivo d'esercizio per la SRU per via dei circa biglietti venduti a fronte dei potenziali : circa per il 42-0 inflitto dalla Scozia alla e per la sconfitta 0-40 contro la Nuova Zelanda.\nNel 2014, per far fronte a un'infestazione di nematodi, vermi cilindrici parassiti delle radici dell'erba, la SRU decise di eradicare completamente il terreno di gioco e metterne in posa uno ibrido di tecnologia GrassMaster, consistente in erba naturale e fibre sintetiche a sostegno dei fili e delle radici, soluzione che entr\u00f2 in esercizio a regime dalla stagione 2014-15.\nIn quello stesso anno la SRU concluse anche un accordo di \"naming\" con BT Group, l'ex compagnia telefonica nota in passato come \"British Telecom\"; a seguito di tale sponsorizzazione, lo stadio assunse il nome di \"BT Murrayfield Stadium\".\nNel 2002, per la prima volta, Murrayfield ospit\u00f2 anche un incontro internazionale della Scozia femminile, una vittoria per 34-3 sulla ; in diverse altre occasioni lo stadio accolse tale formazione, la pi\u00f9 recente delle quali nella seconda giornata del Sei Nazioni 2020, quando l' ivi vinse 53-0.\nIn ambito continentale, inoltre, Murrayfield fu sede dell'ultimo atto di tre edizioni della coppa d'Europa, la Heineken Cup 2004-05 tra e e 2008-09 tra e , e la Champions Cup 2016-17 tra e ; il giorno antecedente a tale incontro era anche stato, per la prima volta, teatro della finale di Challenge Cup tra e : a seguito della vittoria di quest'ultimo, Sergio Parisse, giocatore del club francese, fu il primo capitano italiano a ricevere una coppa europea di club.\nUsi alternativi al rugby a 15.\nAltri sport.\nBench\u00e9 eminentemente rugbistico, Murrayfield si \u00e8 spesso prestato, in ragione della sua capienza (al 2021, con i suoi oltre spettatori di capacit\u00e0, \u00e8 l'impianto pi\u00f9 grande di Scozia e il quinto del Regno Unito) a ospitare gare di altre discipline.\nNel rugby a 13 fu sede delle finali di due edizioni della Challenge Cup, la prima volta nel 2000 tra e con vittoria per 24-18 di quest'ultima squadra e la seconda nel 2002, quando il vinse il titolo battendo 21-12 .\nAnche in ambito calcistico, a parte saltuarie ed estemporanee apparizioni amichevoli, Murrayfield serv\u00ec come impianto interno stagionale e sede di incontri ufficiali; il concittadino , infatti, proprietario di Tynecastle Park, nel 2003 si vide negata l'omologazione UEFA dell'impianto per gli incontri delle proprie competizioni; impossibilitato a intraprendere lavori per l'adeguamento del proprio stadio a causa di una crisi finanziaria, decise di venderlo e di prendere Murrayfield in affitto per 3 stagioni per le gare europee.\nIn seguito, Murrayfield fu usato anche dal nel 2013 per due partite di Champions League, durante i Giochi del Commonwealth in programma a Glasgow e, successivamente, di nuovo dallo stesso Hearts nel 2017 per lavori di ristrutturazione a Tynecastle.\nNel 2019 ospit\u00f2 anche un incontro amichevole tra il e i neocampioni d'Europa del , terminato 3-0 per la squadra italiana di fronte a un'affluenza di spettatori, la maggiore in Scozia da trent'anni a quella parte, risalente alla finale della Coppa nazionale 1988-89 ad Hampden Park.\nA cavallo del millennio Murrayfield fu anche sede per diversi anni dello , club di football americano di NFL Europa, prima del suo spostamento a Glasgow.\nPi\u00f9 recentemente, nel 2017, la NFL riapr\u00ec trattative con la SRU al fine di valutare l'opportunit\u00e0 di ospitare a Edimburgo incontri del proprio campionato.\nUsi non sportivi.\nA partire dagli anni ottanta Murrayfield divenne una gettonata sede per concerti all'aperto: a inaugurarlo in tale veste fu l'artista inglese David Bowie nel corso del suo \"Serious Moonlight Tour\" del 1983.\nGli U2 ivi si esibirono due volte, la prima nel 1987 nel corso del loro \"Joshua Tree Tour\", e dieci anni pi\u00f9 tardi nel \"PopMart Tour\".\nTra gli altri importanti gruppi esibitisi a Murrayfield si citano i Rolling Stones, una prima volta nel 1999 nel loro \"No Security Tour\", con la cantante americana Sheryl Crow come artista d'apertura e, a seguire, nel 2018 nel corso del \"No Filter Tour\"; gli statunitensi Red Hot Chili Peppers nel 2004, tappa europea del loro \"Roll on the Red Tour\"; gli Oasis, dapprima nel 2000 durante il \"Standing on the Shoulder of Giants Tour\" e poi nel 2009 come parte del \"Dig Out Your Soul Tour\", concerto che cre\u00f2 polemiche in citt\u00e0 perch\u00e9 l'afflusso di spettatori allo stadio costrinse la polizia della zona a un'inattesa chiusura anticipata delle scuole circostanti per motivi di ordine pubblico, decisione che provoc\u00f2 disagi alle famiglie.\nTra gli artisti solisti, invece, figurano Robbie Williams, esibitosi due volte per un totale di tre serate a Murrayfield, la prima volta nel 2003 con due concerti del suo \"Weekends of Mass Distraction Tour\" e la seconda nel 2017 in \"The Heavy Entertainment Show Tour\" e la statunitense Madonna nel suo \"The MDNA Tour\" del 2012.\nMurrayfield fu, inoltre, sede dell'atto finale del Live 8, il Live 8 Edimburgo, concerto di sensibilizzazione contro la fame e la povert\u00e0 nel mondo che si tenne il ."}
{"id": "266512", "revid": "6923", "url": "https://it.wikipedia.org/wiki?curid=266512", "title": "Alfa Romeo Brera", "text": "LAlfa Romeo Brera \u00e8 una coup\u00e9 prodotta dalla casa automobilistica italiana Alfa Romeo dal 2005 al 2010 presso lo stabilimento Pininfarina di San Giorgio Canavese in Piemonte. La vettura, nata dopo il successo del prototipo realizzato da Giugiaro presentato al Salone di Ginevra 2002, ha preso il posto della precedente GTV e, come da questa, ne \u00e8 stata derivata una versione scoperta, la Spider (2006).\nIl contesto.\nNel 2002 Giorgetto Giugiaro stup\u00ec critica e pubblico al Salone dell'automobile di Ginevra con una concept car dal design eccezionale, la Brera, il cui nome deriva dal celebre quartiere degli artisti di Milano, basata sul pianale della Maserati Coup\u00e9 e che avrebbe dovuto montare un motore V8 di 90\u00b0 anteriore centrale di oltre 4000 cm3 e 400 CV di potenza abbinato ad un cambio sequenziale.\nLa carrozzeria, tutta in fibra di carbonio, con scenografiche portiere ad apertura verticale su uno snodo brevettato, \u00e8 caratterizzata da un design capace di vincere ben 10 premi sullo stile e sul design, tra cui il Compasso d'oro 2004 con la seguente motivazione: \"raramente la complessa combinazione di volumi che costituisce il corpo di un'automobile \u00e8 stata espressa con linee cos\u00ec nette, essenziali e armoniose: il risultato \u00e8 una delle automobili pi\u00f9 belle ed affascinanti che siano state mai realizzate\".\nIl successo di questo prototipo fu talmente alto da spingere la dirigenza Alfa Romeo prima a trasferire lo stile del frontale sui modelli in produzione (156 e 147) e poi a cercare di portare la stessa Brera in produzione.\nNel 2005, tre anni dopo il salone di Ginevra, il concept venne \"tradotto\" in un modello di produzione e debutta la Brera di serie, commercializzata a partire da dicembre 2005. Giorgietto Giugiaro ha affermato: \"Se una concept car in cui il designer ha molto creduto comincia a uscire... dalla catena di montaggio, replicata in migliaia di esemplari, la soddisfazione procura a lui e al team che lo ha assistito una sana punta di orgoglio\".\nLa vettura.\nLa Brera di produzione, pur mantenendo l'impostazione generale nel design originale, sfrutta la \"piattaforma Premium Fiat-GM a\"ccorciato nel passo dell'Alfa 159 che utilizza un avantreno a quadrilateri alti deformabili e un retrotreno Multilink a 3 bracci in acciaio e portamozzo in alluminio con ammortizzatori idraulici telescopici e molle elicoidali.\nLa vettura, omologata come una classica 2+2 posti, debutt\u00f2 con due motorizzazioni entrambe a benzina prodotte dalla Holden (gruppo GM) presso lo stabilimento australiano di Port Melbourne montate trasversalmente. Il primo \u00e8 un 4 cilindri in linea da 2.198 cm\u00b3 della famiglia GM Ecotec L850 ed L880, capace di 185 CV accoppiato ad un cambio manuale a 6 rapporti o ad uno robotizzato M32 MTA \"Selespeed\" e abbinato alla sola trazione anteriore; mentre il secondo \u00e8 un 6 cilindri a V di 60\u00ba da 3.195 cm\u00b3 parte della famiglia motoristica \"GM H.F.\" con 260 CV accoppiato ad un cambio manuale a 6 rapporti o ad uno sequenziale \"Aisin Q-Tronic\" abbinato alla trazione integrale Q4. Entrambi sono dei \"JTS\" (\"J\"et \"T\"hrust \"S\"toichiometric) che dispongono di basamento in lega d'alluminio, iniezione diretta \"high precision\" e 4 valvole per cilindro.\nCommercializzata a partire da dicembre 2005, a inizio 2006 venne adottato anche un motore a gasolio, il 5 cilindri in linea 2.4 \"JTDm\" Euro 4 con filtro attivo antiparticolato di serie e 200 Cv di potenza, potenziato a 210 Cv nel 2007, accoppiato in entrambi i casi allo stesso cambio manuale a 6 rapporti e alla trazione anteriore. A differenza delle versioni manuali il 2.4 \"JTDm\" abbinato al cambio automatico \"Q-Tronic\" non venne mai potenziato.\nI freni sono a disco sulle quattro ruote con gli anteriori autoventilanti e, nel caso delle motorizzazioni 2.4 \"JTDm\" e 3.2 V6 \"JTS\", anche i posteriori; mentre tutti gli esemplari sono dotati di pinze anteriori Brembo in alluminio a 4 pistoncini. La trazione pu\u00f2 essere solo anteriore, con dispositivo \"Electronic Q2\" di serie\",\" che simulando elettronicamente un differenziale autobloccante riduce il sottosterzo, o integrale \"Q4\" con differenziale \"Torsen C\".\nTra gli allestimenti che la contraddistinguono vi sono airbag frontali, laterali e per le ginocchia del guidatore, climatizzatore manuale, autoradio con lettore CD, fendinebbia, tetto panoramico in vetro con tendina apribile elettrica, presente inizialmente nell'allestimento pi\u00f9 accessoriato \"Sky Window,\" e il controllo elettronico della stabilit\u00e0 (\"Alfa Romeo VSC System\") e della trazione, di serie per tutte le versioni.\nNella seconda puntata della nona edizione di \"Top Gear\" la Brera viene confrontata con altre due coup\u00e9, l'Audi TT e la Mazda RX-8, venendo scelta come unica fra le tre meritevole di esposizione allo \"Scottish National Gallery of Modern Art\" di Edimburgo.\nAggiornamenti.\nNel 2008 al Salone dell'auto di Ginevra venne presentato un leggero lifting che senza modificare la linea introdusse nuovi colori per interni e carrozzeria ed inediti cerchi in lega da 18\" e, a richiesta, da 19\". Tra i motori il turbodiesel 2.4 \"JTDm\" abbinato al cambio manuale a 6 marce venne potenziato a 210 CV mentre la versione abbinata al cambio automatico Q-Tronic continuer\u00e0 ad avere solo 200 Cv. Nel 2008 venne prodotta anche una versione a trazione solo anteriore della Spider con motore 3.2 \"JTS\" V6 a benzina di origine General Motors che permise un alleggerimento di 65 Kg.\nNel 2009 l'Alfa Romeo monta nuovi motori su tutta la sua gamma sia per garantire il rispetto delle future norme antinquinamento Euro 5 che per l'interruzione dell'accordo Fiat-GM. La prima novit\u00e0 \u00e8 il nuovo propulsore 1750 TBi (\"Turbo Benzina iniezione-diretta\"), il primo interamente nuovo ad essere montato sulla Brera; un 4 cilindri in linea da 1.742 cm\u00b3 dotato di doppio variatore di fase continuo, iniezione diretta e turbocompressore con 200 Cv di potenza e 320 N m di coppia disponibili gi\u00e0 a 1400 giri/min che sostitu\u00ec il 2.2 JTS migliorando le qualit\u00e0 dinamiche dell'auto nonostante la cubatura inferiore. Questo motore abbinato alla sola trazione anteriore e al cambio manuale rimase a listino fino a fine produzione insieme alla 3.2 V6 abbinata alla trazione integrale, mentre cessa dopo solo un anno la produzione della 3.2 V6 a trazione anteriore.\nTra i diesel debutt\u00f2 il nuovo 2.0 \"JTDm\" con 170 Cv, progettato per ottimizzare consumi e rispettare i parametri ambientali Euro 5, che affiancava il 2.4 \"JTDm\" posizionandosi alla base della gamma abbinandosi a cambio manuale e trazione anteriore.\nLa produzione termina insieme a quella della Spider il 15 ottobre 2010 ma la commercializzazione continu\u00f2 anche per i rimanenti mesi del 2010 e parte del 2011, garantita da un consistente stock di vetture.\nVersioni speciali.\nBrera S.\nNella primavera del 2008 \u00e8 stata annunciata una versione speciale della vettura, ovvero la Brera S limitata al mercato inglese.Questa versione \u00e8 stata sviluppata in collaborazione con specialisti di ingegneria della Prodrive al fine di aumentare le prestazioni della vettura. L'elaborazione non comprende alcuna modifica estetica, prevalentemente si \u00e8 agito sul peso per alleggerire la Brera di circa 100 kg. Importanti modifiche sono state apportate al telaio e al reparto sospensioni che in questo modello sono in alluminio con assetto ribassato di 10\u00a0mm dotate di molle Eibach, ammortizzatori Bilstein.\nLa Brera S \u00e8 dotata di nuovi cerchi in lega leggera da 19 pollici molto simili a quelli della 8C Competizione. Oltre alle migliorie apportate sul peso e sulla dinamica di guida, aumentano anche sensibilmente le prestazioni per entrambe le versioni disponibili (una spinta dal 2.2 \"JTS\" da 185 cavalli e l'altra dal V6 3.2 da 260): 8,5 secondi per raggiungere i 100 km/h da fermo per la 2.2 e 6,8 secondi per lo 0\u2013100\u00a0km/h per la 3.2 Q4 con velocit\u00e0 massima di 250\u00a0km/h. Questa versione \u00e8 stata prodotta in tiratura limitata di 500 esemplari distribuiti nel Regno Unito dai concessionari Alfa Romeo.\nBrera S 3.2 Compressore Autodelta UK.\nBasandosi sulla Brera S, il preparatore britannico Autodelta, in collaborazione con Alfa Romeo UK e Prodrive, ha realizzato nel 2007 la 3.2 Compressore. Rispetto al modello originale, la nuova versione presentava un peso inferiore di 100\u00a0kg, grazie all'eliminazione della trazione integrale, e il propulsore V6 potenziato a 345 CV, con 435 Nm di coppia, grazie all'implementazione di un nuovo kit di sovralimentazione. Inoltre erano stati rivisti l'assetto, l'aerodinamica ed erano state introdotte nuove sospensioni sportive, sviluppate dall'Autodelta e dalla Prodrive.\nBrera Ti.\nAl Salone dell'automobile di Parigi 2008 venne presentata la Brera Ti; la storica sigla che significa Turismo internazionale qui rappresenta l'allestimento il pi\u00f9 sportivo della gamma grazie ad una taratura pi\u00f9 rigida di molle ed ammortizzatori e a pneumatici maggiorati. La commercializzazione inizi\u00f2 nell'autunno 2008 prima con i motori a benzina e prosegu\u00ec fino a fine carriera potendo abbinare questo allestimento ad ogni motorizzazione disponibile a benzina e a gasolio.\nL'esterno della Brera Ti \u00e8 caratterizzato dal logo \"Ti\" disposto sui parafanghi anteriori, dai cerchi in lega bruniti da 19\" ispirati a quelli della 8C Competizione e dalle pinze dei freni monoblocco ad attacco radiale Brembo verniciate di rosso. Gli interni invece sono caratterizzati da sedili anatomici rivestiti in pelle rifiniti con cuciture a contrasto e dotati di logo \"Ti\" stampato sulla targhetta metallica dei poggiatesta, volante e pomello del cambio in pelle traforata, consolle centrale e razze del volante in alluminio spazzolato scuro, strumentazione bianca e pedaliera in alluminio con trattamento antiscivolo. A richiesta le finiture in alluminio della plancia potevano essere sostituite da altre in fibra di carbonio e tutto il cruscotto poteva essere ricoperto di pelle.\nBrera Italia Independent.\nPresentata nell'estate 2009 la Brera Italia Independent \u00e8 una versione speciale prodotta in soli 900 esemplari grazie ad una joint-venture effettuata dall'Alfa Romeo con la casa d'abbigliamento Italia Independent. Questa versione presenta numerosi inserti in carbonio all'interno e il logo \"Italia Independent\" applicato accanto ai poggiatesta interni, l'esterno viene distinto dalla verniciatura opaca di colore titanio e dai cerchi in lega nero opaco da 18\". Ridisegnato il tappo del serbatoio ora in alluminio e le pinze dei freni sono verniciate in rosso. La dotazione pu\u00f2 essere arricchita con la selleria Poltrona Frau di colore scuro con cuciture a contrasto rosse. La \"Brera Italia Independent\" \u00e8 stata messa in vendita nel settembre 2009 sia con motorizzazioni 2.2 e 3.2 \"JTS\" a benzina e seguite poi dalle nuove 1750 TBi e 2.0 JTDm."}
{"id": "266514", "revid": "1784425", "url": "https://it.wikipedia.org/wiki?curid=266514", "title": "Adelchi Serena", "text": "Biografia.\nGiovinezza.\nSerena apparteneva a una famiglia di piccoli commercianti dell'Aquila e dal 1906 frequent\u00f2 il liceo ginnasio cittadino, venendo per\u00f2 espulso nel 1911 e dovendo frequentare gli ultimi anni da esterno. Allo scoppio della prima guerra mondiale si distinse per le manifestazioni interventiste e part\u00ec volontario, venendo per\u00f2 dispensato per motivi di salute, potendosi cos\u00ec diplomare nel giugno del 1915. Fu richiamato alle armi nel 1916 nel corpo dei Bersaglieri, scalando i gradi da tenente a capitano, ricevendo una croce al merito e venendo congedato nel dicembre del 1919 da maggiore. Alla fine del 1920 consegu\u00ec la laurea in giurisprudenza presso l'universit\u00e0 degli Studi di Napoli, anche grazie alle agevolazioni per gli ex militari. Pratic\u00f2 l'attivit\u00e0 forense nello studio di Vincenzo Speranza, sindaco dell'Aquila, discutendo per\u00f2 un'unica causa nel 1922 e iscrivendosi all'albo solamente nel 1927.\nMilitanza, incarichi locali e attivit\u00e0 podestarile.\nNel febbraio del 1921 si iscrisse al Partito Nazionale Fascista e nel febbraio del 1922 entr\u00f2 nel direttorio cittadino del partito, ricoprendo la carica di segretario federale del fascio cittadino da quell'anno al 1923. Non partecip\u00f2 alla marcia su Roma (28 ottobre 1922), durante la quale si trovava a Napoli, ma dopo la riuscita della manifestazione si diresse nella Capitale, partecipando alla sfilata davanti al palazzo del Quirinale di tre giorni dopo. Nel 1926 fu nominato podest\u00e0 della citt\u00e0 dell'Aquila, incarico che mantenne fino al 1934.\nCome podest\u00e0 sponsorizz\u00f2 nel 1927 la nascita della Grande Aquila, che previde la soppressione e l'accorpamento al territorio del capoluogo dei comuni di Arischia, Bagno, Camarda, Lucoli, Paganica, Preturo, Roio, Sassa e la frazione di San Vittorino di Pizzoli; nel 1947 Lucoli fu il solo che ritorn\u00f2 comune autonomo, a differenza degli altri sette. Fu anche promotore di una rinascita turistica del territorio, facendo realizzare la Funivia del Gran Sasso d'Italia e l'Hotel Campo Imperatore, e della costruzione una serie di edifici e monumenti cittadini, tra cui lo Stadio del Littorio, la fontana vecchia di piazza del Duomo e il palazzo della GIL. Sponsorizz\u00f2 anche la nascita della squadra calcistica cittadina, di cui fu il primo presidente.\nDal gennaio del 1928 all'aprile del 1929 fu inoltre segretario federale della provincia, dopo essere riuscito a vincere un confronto interno con il sulmonese Alessandro Sardi.\nIncarichi nazionali e segreteria.\nDal 1923 era console della Milizia Volontaria per la Sicurezza Nazionale al comando della 130\u00aa Legione \"Monte Sirente\", assumendo nel 1929 il grado di console generale. Alle elezioni politiche del 1924 fu eletto deputato del Regno, venendo riconfermato nelle elezioni del 1929 e in quelle del 1934. Con la trasformazione della Camera dei deputati nella Camera dei fasci e delle corporazioni nel 1939, ne divent\u00f2 consigliere nazionale fino alla fine del regime.\nGi\u00e0 dai primi anni 1930 si era trasferito a Roma, dove si era sposato con una donna aquilana di ricca famiglia, potendo in questo modo aumentare il proprio tenore di vita. Dal dicembre del 1932 fu membro del direttorio nazionale del PNF e tra luglio e novembre del 1933 fu commissario straordinario della federazione romana. Nel mese di dicembre di quell'anno divent\u00f2 vicesegretario nazionale del partito, sotto la protezione di Achille Starace, e, finita l'esperienza di podest\u00e0 a gennaio del 1934, entr\u00f2 a far parte del Gran consiglio del fascismo.\nTra febbraio e luglio del 1936 divent\u00f2 segretario nazionale reggente del PNF, mentre Starace era impegnato nella guerra d'Etiopia, concentrando i propri sforzi soprattutto nella politica economica fascista, rivolta all'autarchia e al corporativismo. Nel 1938 non fu tra i firmatari del \"Manifesto degli scienziati razzisti\" e continu\u00f2 a far parte degli organi parlamentari nazionali, senza tuttavia emergere in questo ambito. Il 31 ottobre 1939 fu nominato ministro dei lavori pubblici nel quadro del rimpasto ministeriale voluto da Galeazzo Ciano. In questa veste si ritrov\u00f2 a gestire importanti opere pubbliche e un'ampia parte del bilancio statale.\nNell'ottobre dell'anno successivo rientr\u00f2 nella politica del partito, diventandone segretario nazionale. Questo ruolo lo vide molto impegnato nella riaffermazione della centralit\u00e0 del PNF nelle istituzioni nazionali, ma le sue politiche non furono pienamente attuate, anche a causa dell'esito sfavorevole all'Italia fascista che stava avendo la seconda guerra mondiale. A questo periodo (29 ottobre 1941) risale una lettera con la quale si lamentava della \"troppa libert\u00e0 in cui vivono gli internati ebrei del campo di internamento di Campagna\" e chiedeva \"provvedimenti conseguenti da parte delle forze di polizia del regime\". Il suo potere fu indebolito da faide interne al PNF, che lo videro scontrarsi con il Senato del Regno, il sottosegretario Guido Buffarini Guidi e il ministro Giuseppe Tassinari; Serena fu quindi costretto alle dimissioni, rassegnate nel dicembre del 1941.\nSubito dopo Serena chiese e ottenne di andare a combattere in Croazia, arrivando al fronte nel gennaio del 1942. L\u00ec guadagn\u00f2 il grado di tenente colonnello nell'11\u00ba Reggimento bersaglieri e venne decorato con la Croce di guerra al valor militare per i fatti bellici del settembre 1942 (decorazione ratificata solo nel 1949). L'8 settembre 1943, data in cui fu annunciato l'armistizio di Cassibile, Serena assunse una falsa identit\u00e0 e rientr\u00f2 a Roma, non aderendo alla Repubblica Sociale Italiana ma entrando in clandestinit\u00e0. Non \u00e8 chiaro il suo rapporto con la Resistenza romana, nella quale forse milit\u00f2 con il nome di Alberto Scerni.\nCaduta del regime e ultimi anni.\nRifugiatosi presso strutture ecclesiastiche, rest\u00f2 nella clandestinit\u00e0 anche dopo la liberazione di Roma e venne indagato dalla commissione di epurazione e processato in contumacia dalla corte d'assise di Roma. Nel luglio del 1947 fu assolto per il reato di annullamento delle garanzie costituzionali e amnistiato per quello di organizzazione di squadrismo.\nDopo il processo si allontan\u00f2 dalla politica attiva, ritirandosi a vita privata e declinando proposte di candidatura del Movimento Sociale Italiano. Mor\u00ec a Roma nel 1970, all'et\u00e0 di 74 anni.\nIl suo nome \u00e8 tornato alla ribalta delle cronache politiche nel 2001, quando l'allora sindaco dell'Aquila Biagio Tempesta, alla guida di una coalizione di centro-destra, suscitando le proteste dell'opposizione gli intitol\u00f2 la piscina comunale che egli fece costruire; nel 2011 l'edificio ha cambiato intitolazione, venendo dedicato all'atleta olimpica Ondina Valla."}
{"id": "266517", "revid": "547992", "url": "https://it.wikipedia.org/wiki?curid=266517", "title": "Governo Depretis II", "text": "Il Governo Depretis II \u00e8 stato in carica dal 26 dicembre 1877 al 24 marzo 1878 per un totale di 88 giorni, ovvero 2 mesi e 26 giorni. Il governo si dimise in seguito di una frattura nella sinistra, infatti una parte si alle\u00f2 con l'estrema e elesse Benedetto Cairoli come presidente della camera."}
{"id": "266526", "revid": "1228162", "url": "https://it.wikipedia.org/wiki?curid=266526", "title": "Governo Depretis I", "text": "Il Governo Depretis I \u00e8 stato in carica dal 25 marzo 1876 al 25 dicembre 1877 per un totale di 640 giorni, ovvero 1 anno e 9 mesi. Il governo si dimise in seguito a contrasti con il ministro Nicotera "}
{"id": "266527", "revid": "9", "url": "https://it.wikipedia.org/wiki?curid=266527", "title": "Fiammiferi", "text": ""}
{"id": "266531", "revid": "1652635", "url": "https://it.wikipedia.org/wiki?curid=266531", "title": "Casty", "text": "Casty svolge l'attivit\u00e0 di sceneggiatore, disegnatore e illustratore per \"Lupo Alberto\", \"Cattivik\" e \"Topolino\".\nGli esordi su Lupo Alberto e Cattivik.\nCasty esordisce come sceneggiatore sul n. 66 del mensile \"Cattivik\" del marzo 1995 con la storia \"Il ladrobot\". Su \"Lupo Alberto\", invece, esordisce sul n. 179 del maggio 2000 con la storia \"L'idea originale\".\nCarriera su Topolino.\nSu \"Topolino\" debutta come sceneggiatore nel 2003, con la storia \"Topolino e i mostri idrofili\", su disegni di Andrea Ferraris. Il suo esordio come disegnatore avviene un paio di anni dopo, dapprima come copertinista (Topolino n. 2597) e poi con la storia natalizia \"Topolino e le macchine ribelli\" (Topolino n. 2613).\nIspirato dalle opere artistiche dei grandi artigiani del Fumetto Disney Romano Scarpa e Floyd Gottfredson, Casty si occupa prevalentemente del mondo di Topolinia: a oggi (2018) sono infatti solo due, su quasi cento storie, le avventure che ha ambientato a Paperopoli.\n\u00c8 inoltre creatore di alcuni nuovi personaggi, che ha gradualmente introdotto nell'universo topolinese: l'archeologa Eurasia Tost (esordio su \"Topolino e la spedizione perduta\" - Topolino n. 2507), la biologa Estrella Marina e il \"magnifico\" villain Vito Doppioscherzo (\"esordio su Topolino e il magnifico Doppioscherzo\" - Topolino n. 2535).\nAssieme a Lorenzo Pastrovicchio \u00e8 il creatore nel 2012 della fortunata saga di \"Darkenblot\", una serie di avventure in cui Topolino \u00e8 alle prese con un Macchia Nera particolarmente futuristico. Con Massimo Bonfatti (in arte Bonfa) \u00e8 autore di una bilogia di storie avventuroso-fantascientifiche, Tutto questo accadr\u00e0 ieri e Tutto questo accadde domani, in cui Topolino, Minni e Pippo interagiscono con le proprie versioni giovanili.\nPremi.\nNel 2006 riceve il Premio Fumo di China come Migliore Sceneggiatore Umoristico.\nNel 2011 riceve il Premio Bottaro.\nNel 2014 riceve il Premio Papersera.\nNel 2015 vince il Premio Anafi come Miglior autore completo."}
{"id": "266532", "revid": "115233", "url": "https://it.wikipedia.org/wiki?curid=266532", "title": "Quota di riserva", "text": "Nel diritto civile, si intende per quota di riserva la quota di eredit\u00e0 che la legge riserva al coniuge della persona della cui successione si tratta, ai figli legittimi e ai figli naturali, nonch\u00e9, in assenza dei figli, agli ascendenti legittimi.\nCi\u00f2 che resta dell'eredit\u00e0, detratta la quota di riserva, \u00e8 la \"quota disponibile\" che rappresenta la quota parte di eredit\u00e0 che chi fa testamento pu\u00f2 disporre a suo piacimento senza ledere i diritti dei legittimari.\nQuote di riserva.\nI legittimari non hanno diritto alla medesima quota ereditaria. La legge distingue a seconda si tratti dei figli, del coniuge o degli ascendenti. In particolare occorre distinguere:\nConcorso di legittimari.\nAnche qui occorre distinguere:\nNel caso in cui chi fa testamento violi la quota di riserva utilizzando a suo piacimento pi\u00f9 di quanto rientri nella quota disponibile, gli eredi legittimari possono esercitare l'azione di riduzione."}
{"id": "266533", "revid": "1209850", "url": "https://it.wikipedia.org/wiki?curid=266533", "title": "Giovanni Giuriati", "text": "Biografia.\nFiglio di Domenico Giuriati, avvocato e deputato della Sinistra storica, e di Giovanna Bigaglia, crebbe in una famiglia dai forti sentimenti patriottici.\nNel 1903 diventa socio dell'associazione \"Trento e Trieste\", di cui nel 1913 sar\u00e0 nominato presidente. Nel 1908 si laurea in Giurisprudenza presso l'Universit\u00e0 degli Studi di Padova, diventando in seguito avvocato. Sostenitore dell'Associazione nazionalistica italiana, nel 1915, insieme ad alcuni irredentisti italiani residenti nell'Impero austro-ungarico, aiuta la popolazione di Avezzano, colpita dal terremoto. Nell'aprile dello stesso anno partecipa come volontario alla prima guerra mondiale, in cui sar\u00e0 coinvolto in tre importanti episodi: il 21 novembre sar\u00e0 ferito ad Oslavia e decorato di medaglia d'argento; il 22 maggio 1917 \u00e8 promosso maggiore per meriti di guerra ed il 19 agosto dello stesso anno, nuovamente ferito sulla Bainsizza, riceve una seconda medaglia d'argento.\nCongedato a conflitto ormai ultimato, torna in laguna riprendendo la sua attivit\u00e0 forense ma, nel 1919, segue Gabriele D'Annunzio nell'Impresa di Fiume, di cui \u00e8 capo di gabinetto, e un anno pi\u00f9 tardi peror\u00f2 la causa fiumana alla conferenza di pace svoltasi a Parigi. Come D'Annunzio e molti dei legionari fiumani, fu membro della massoneria. Dopo il Trattato di Rapallo aderisce all'idea della Vittoria mutilata e si iscrive nel 1919 ai Fasci di combattimento e sar\u00e0 eletto deputato nel 1921, iscrivendosi al gruppo del Partito Nazionale Fascista. \nDopo la marcia su Roma dell'ottobre 1922, cui partecipa come ispettore generale della IV Zona, entra a far parte del governo Mussolini come Ministro per le terre liberate dal nemico (1922-1923) e poi ministro senza portafoglio (1923-1924). \u00c8 anche Presidente del Consiglio superiore dell'emigrazione (1923-1924) e Commissario del Governo per la liquidazione dei beni degli ex nemici (1923-1924). e nel 1924 fu rieletto deputato. Fu quindi a capo della missione della crociera commerciale della nave \"Italia\" in Sudamerica.\nNel 1925 \u00e8 ministro dei Lavori Pubblici, incarico che lascia quando, dopo la conferma nelle elezioni del 1929, viene eletto presidente della Camera dei deputati il 29 aprile del 1929.\nCome ministro dei lavori pubblici, presiedette a Bergamo un convegno promotore dell'autostrada Torino-Trieste.\nA questa carica cumula il 24 settembre 1930 anche quella di segretario nazionale del PNF, in cui per\u00f2 sar\u00e0 sostituito nel dicembre 1931 da Achille Starace. La sostituzione alla segreteria avvenne soprattutto a causa dell'indiscriminata epurazione nelle file degli iscritti al partito (120.000 esclusioni) e dei contrasti con la Chiesa sull'Azione cattolica. \nNel gennaio 1934 decide di non ricandidarsi alla Camera, nonostante la richiesta dello stesso Mussolini, rifiutando anche la nomina di ambasciatore a Berlino. Nel febbraio 1934 cess\u00f2 di far parte del Gran consiglio del fascismo, ma nello stesso anno (il 1\u00ba marzo) verr\u00e0 nominato senatore, dedicandosi all'avvocatura.\nNel 1941, durante la seconda guerra mondiale, \u00e8 presidente della commissione legislativa Forze armate del Senato.\nIl 26 febbraio 1943, sessantasettenne, viene nominato generale di brigata della riserva. Dopo l'8 settembre 1943 si stabilisce a Cortina d'Ampezzo: Pavolini e Buffarini Guidi gli chiesero di diventare il nuovo ministro degli esteri della Repubblica Sociale Italiana, ma egli prefer\u00ec rifiutare.\nNel luglio 1944 \u00e8 dichiarato decaduto da senatore del Regno.\nDopo la conclusione della seconda guerra mondiale verr\u00e0 processato per il sostegno al fascismo, ma sar\u00e0 assolto (1947): da quel momento in poi si trasferisce a Roma non occupandosi pi\u00f9 di politica."}
{"id": "266537", "revid": "830939", "url": "https://it.wikipedia.org/wiki?curid=266537", "title": "133 Cyrene", "text": "133 Cyrene (in italiano 133 Cirene) \u00e8 un piccolo e brillante asteroide della Fascia principale. Ha probabilmente una composizione di rocce silicate, nichel e ferro allo stato metallico.\nCyrene fu scoperto il 16 agosto 1873 da James Craig Watson dal Detroit Observatory dell'universit\u00e0 del Michigan (USA) ad Ann Arbor. Fu battezzato cos\u00ec in onore di Cirene, una ninfa della mitologia greca, figlia di Ipseo, re dei Lapiti, amata da Apollo."}
{"id": "266540", "revid": "399", "url": "https://it.wikipedia.org/wiki?curid=266540", "title": "Acitrezza", "text": ""}
{"id": "266545", "revid": "287204", "url": "https://it.wikipedia.org/wiki?curid=266545", "title": "Davik Kang", "text": ""}
{"id": "266550", "revid": "1347902", "url": "https://it.wikipedia.org/wiki?curid=266550", "title": "Sots-art", "text": "La Sots-Art \u00e8 una corrente artistica che si sviluppa negli anni sessanta in Unione Sovietica.\nOrigine del termine.\nIl termine Sots-Art viene coniato nel 1972 da Vitalij Komar e Alexander Melamid con l'intento di creare una certa continuit\u00e0 con l'americano Pop-Art e di definire un fenomeno che rappresentasse la controparte sovietica a quello statunitense.\nDa una parte, quindi, nella definizione di Sots-Art il suffisso \u201cArt\u201d era collegato alla tradizione americana, ma allo stesso tempo, presenta un legame con il movimento dell'Apt-Art come a sottolinearne il carattere \u201cclandestino\u201d, pur non essendo, tuttavia, del tutto immune alle ambiguit\u00e0 dovute alla sua carica di reminiscenze estetico-borghesi ed individualistico-controrivoluzionarie.\nIl termine \u201cSots\u201d era invece legato al concetto sovietico di realismo socialista: rispettando la tendenza alla contrazione ed abbreviazione della tradizione sovietica. D'altra parte il concetto di \u201cSots\u201d possiede anche una connotazione ulteriore: quella di una visione del mondo costruita a sua volta intorno all'unica idea della rivoluzione, dell'utopia socialista che, attraverso artisti apologeti, riusciva ad indicare a tutti in modo chiaro la via per il radioso avvenire. In questo senso, forse, il termine stesso riesce ad acquisire un'ombra di ironia: quell'ironia del contrasto capace di porre sullo stesso piano un'esigenza forte di rivisitazione, con l'impossibilit\u00e0 del completo distacco da quei simboli del passato cos\u00ec fortemente radicati nella realt\u00e0 di ognuno.\nTra Concettualismo e Decostruzionismo in un'ottica tipica del Postmodernismo.\nLa Sots-Art si colloca all'interno del movimento postmoderno e si accosta alla corrente del Concettualismo. Il Postmodernismo comprende, infatti, diversi movimenti letterari, tra cui il Concettualismo, che si presenta piuttosto diffuso e rilevante nello scenario culturale della Russia sovietica. La Sots-Art pu\u00f2, in questo senso, essere considerata una \u201cclasse\u201d all'interno di questa pi\u00f9 ampia tendenza. In particolare, il movimento della Sots-Art si concentra sui segni e simboli del sistema ideologico socialista e comunista, ponendosi come tendenza specifica di un Concettualismo che si relaziona, in generale, con i linguaggi artistici ed i sistemi ideologico-culturali pi\u00f9 differenziati. \u00c8 in ogni caso importante precisare come i confini che identificano le produzioni Sots-Arts all'interno del Postmodernismo e del Concettualismo siano poco definiti, e non coincidano nemmeno con l'identificazione di un autore: se, da una parte \u00e8 chiaro che alcuni artisti possano essere considerati pi\u00f9 o meno aderenti a questa tendenza, \u00e8 possibile, dall'altro, che, anche prendendo in esame l'intera produzione di un singolo personaggio, si noti una differenza tra \"autentica Sots-Art\" e testi assimilabili a russart o psicoart.\nIl meccanismo con cui operano gli artisti della Sots-Art si pone, inoltre, all'interno di una tendenza pi\u00f9 ampia: quella del Decotruzionismo. La corrente decostruzionista rappresenta una nuova visione artistica, tipicamente postmoderna che ribalta i canoni dell'arte tradizionale e si pone come obiettivo quello di smascherare i simboli della cultura dominante, e, con essi, dell'arte tradizionale. La decostruzione non \u00e8 nient'altro che la rivelazione dell'incompletezza, dell'inadeguatezza dei metodi di comunicazione artistica e sociale; i significati spariscono, vengono portati al livello di soli significanti, simboli vuoti che sono riempiti di nuove connotazioni in totale libert\u00e0.\nIl movimento statunitense della pop art costituisce un'interessante base di analisi del fenomeno avvenuto in terra sovietica, nonch\u00e9 un rilevante termine di paragone con lo stesso. Ad una prima analisi, infatti, si pu\u00f2 assumere la sussistenza di un fondamentale parallelismo tra le due correnti, una sorta di corrispondenza che muove dalla volont\u00e0 di rivelare i meccanismi nascosti nella cultura dominante. In entrambi i casi gli \"oggetti\" della narrazione, o forse, meglio, gli \"oggetti che subiranno la narrazione\" decostruzionista, sono dei testi di fruizione globale, che si riassumono in due categorie principali: le pubblicit\u00e0 per la pop art ed i manifesti propagandistici del periodo del realismo socialista per la Sots-Art. Le due tipologie indicate hanno una corrispondenza lampante, sono entrambe la manifestazione della societ\u00e0 contemporanea: la societ\u00e0 del consumismo sfrenato degli Stati Uniti degli anni sessanta e la societ\u00e0 sovietica del medesimo periodo, quella della stagnazione, e del recupero della linea pre-kruscioviana. In Unione Sovietica l'iconografia di regime \u00e8 in primo luogo coscienza collettiva, ed \u00e8 questo il principale oggetto \"banale\" della produzione Sots: le immagini retoriche, i roboanti slogans di propaganda e gli oggetti-feticcio del sistema.\nLa fruizione della Sots-Art.\nIl movimento della Sots-Art \u00e8 per\u00f2 lontano da fini politici di dissidenza attiva nei confronti del partito. Gli intellettuali sovietici che si esprimono nell'ambito di questa tendenza hanno come fine quello di amplificare la percezione di un'atmosfera culturale e sociale particolare. Negli anni della stagnazione si diffonde una nuova coscienza, una nuova consapevolezza nell'analisi della contingenza culturale: molti si sentono emarginati da un sistema non soltanto ostile, ma immobile e, sebbene a diversi livelli ed in modalit\u00e0 differenti, essi si esprimono attraverso un gioco di riferimenti ed interrelazioni.\nI testi della Sots-Art presentano il vuoto che si trova dietro ai simboli della cultura dominante, ma non ne propongono alternative. Narrano del nulla. Gli autori dopo aver decostruito e dimostrato la non valenza di ci\u00f2 narrato in precedenza, si fermano, concludono il loro discorso, e le opere della Sots-Art sono lontane dal proporre una \"soluzione\". \u0301\n\u00c8 difficile riuscire a determinare quanto testi Sots abbiano contenuti di opposizione, di dissidenza; ed \u00e8 ancora pi\u00f9 arduo riuscire a comprendere come gli spettatori, intesi ad un livello come massa popolare e ad un altro livello come appartenenti allo stesso ambiente sociale e culturale degli artisti che producono Sots-Art, recepiscano ed elaborino questo tipo di manifestazioni."}
{"id": "266552", "revid": "56620", "url": "https://it.wikipedia.org/wiki?curid=266552", "title": "Carlo Scorza", "text": "Luogotenente generale della MVSN, fu l'ultimo Segretario del Partito Nazionale Fascista.\nBiografia.\nNel 1912, insieme alla famiglia, si trasferisce dalla Calabria a Lucca, dove si diplomer\u00e0 in ragioneria. Allo scoppio della Prima guerra mondiale si arruola come volontario nei Bersaglieri, e poi nei Reparti d'Assalto, gli Arditi, raggiungendo nel corso del conflitto il grado di tenente e meritando tre medaglie di Bronzo al Valor Militare. Il 14 dicembre 1920 si iscrive ai Fasci di Combattimento che poi si trasformeranno nel Partito Nazionale Fascista (PNF). Nello stesso anno, diventa giornalista professionista.\nI fatti di Valdottavo.\nDirige le squadre d'azione lucchesi ed \u00e8 organizzatore della spedizione di Valdottavo, conclusasi il 22 maggio 1921 con la morte di due squadristi e il ferimento di numerosi altri che viaggiavano a bordo del camion caduto in una scarpata a causa dei massi fatti precipitare, stando alla versione di Scorza, dagli antifascisti. Indagini successive, tuttavia, collegate anche alla contemporanea uccisione del casellante Porciani di Ponte a Moriano, testimone dei fatti, indicano che il mandante dell'eccidio (e dell'omicidio) fu proprio Scorza, assieme a Lorenzo Grossi e Andrea Ballerini \nDeputato del PNF.\nPrende parte alla Marcia su Roma dell'ottobre 1922, come Comandante delle tre legioni della Lucchesia, confluite a Civitavecchia, ed \u00e8 Segretario Federale di Lucca del PNF dal 1921 al 1929. \u00c8 eletto deputato alla Camera nel 1924. \nCome \"Federale\" della citt\u00e0 toscana fu responsabile dell'aggressione squadristica nel luglio 1925 a Giovanni Amendola. Il deputato liberale, al quale Scorza aveva garantito l'incolumit\u00e0 in cambio dell'immediata partenza da Montecatini, fu aggredito dalle camicie nere appena fuori dall'albergo. Per le conseguenze delle percosse subite Amendola morir\u00e0 di l\u00ec a pochi mesi.\nDiviene direttore de \"L'Intrepido\", settimanale dei fasci di combattimento di Lucca e Pisa. \u00c8 tra i fondatori del giornale \"Il Popolo Toscano\" e, dal 1931, \u00e8 direttore di \"Giovent\u00f9 Fascista\". Nel 1928 diviene Presidente della F.N.A.I. (Federazione Nazionale Arditi d'Italia). Nel 1928-1929 Scorza \u00e8 anche Commissario straordinario del partito per la Federazione di Forl\u00ec. \n\u00c8 riconfermato deputato nel 1929 e nel 1934 fu membro del Direttorio Nazionale del PNF (1929-1931), nel dicembre del 1932 viene censurato da Mussolini per aver ecceduto nella polemica contro le organizzazioni cattoliche.\nPartecipa come Ufficiale alla Guerra d'Etiopia e come Volontario alla Guerra civile spagnola, ottenendo una Medaglia d'Argento e una di Bronzo al Valor Militare in Spagna e due Medaglie d'Argento e una di Bronzo al Valor Militare in Africa, ma durante gli anni della segreteria di Achille Starace rimane sostanzialmente in ombra e in posizione polemica contro la burocratizzazione del Partito e dello Stato. La fine della segreteria Starace coincide con la rinascita politica di Scorza: \u00e8 Consigliere Nazionale della Camera dei Fasci e delle Corporazioni (1939 - 1943), membro della Corporazione della Chimica (1938-1941) e della Corporazione della Siderurgia e Metallurgia (1941-1942), presidente dell'Ente della Stampa (1940-1943) e Vicesegretario nazionale del PNF dal dicembre 1942.\nIl 19 aprile 1943 viene nominato Segretario del Partito Nazionale Fascista, con il rango di ministro, carica che mantiene fino al 25 luglio 1943.\nIl 24 luglio e la nascita della RSI.\n\u00c8 il primo a informare Mussolini del contenuto dell'Ordine del giorno che Grandi avrebbe presentato alla seduta del Gran Consiglio del Fascismo del 24 luglio 1943, quindi concorda con il Duce un Ordine del giorno del PNF che poi sarebbe stato messo ai voti subito dopo quello di Grandi (nei confronti del quale Scorza esprime voto contrario). Ma dopo la votazione sull'O.d.g. Grandi (che raccolse solo sette voti contrari tra cui il suo), non fu votato a quel punto alcun altro OdG. Nella confusione politica seguita alla destituzione e all'arresto di Mussolini, prima si nasconde, sottraendosi alla cattura, poi si offre di collaborare al governo di Pietro Badoglio e resta indisturbato fino all'8 settembre.\nPer tale motivo, dopo la nascita della Repubblica Sociale Italiana, verr\u00e0 arrestato con l'accusa di tradimento. Compare come testimone al processo di Verona contro Galeazzo Ciano e gli altri gerarchi. Processato a Parma nell'aprile del 1944 e difeso dall'avvocato Paolo Toffanin (1890-1971), fratello del pi\u00f9 noto Giuseppe Toffanin, viene liberato per intervento diretto del Duce. Si trasferir\u00e0, successivamente, a Cortina d'Ampezzo in provincia di Belluno.\nLa morte.\nAl termine della seconda guerra mondiale si rifugia a Gallarate (Varese). Scoperto e arrestato nell'agosto del 1945, riesce a evadere riparando in Argentina. Rientrato in Italia nel 1969, si trasferisce in un piccolo comune vicino a Firenze, dove muore nel 1988. Ha scritto un memoriale sulla seduta del Gran Consiglio del Fascismo del 24 luglio 1943\nLa Banca di Lucca e l'affare Benedetti.\nLa posizione autorevole raggiunta da Scorza nel corso degli anni '30 gli permise di dedicarsi all'eliminazione di personaggi a lui sgraditi nel territorio della Provincia di Lucca. Le sue azioni furono dirette sia contro gli oppositori interni al partito (fra cui Oscar Galleni di Pietrasanta, e i fratelli Pennacchi di Castelnuovo), sia contro l'ex deputato demosociale Tullio Benedetti, da tempo nel mirino di Scorza e del fratello Giuseppe per un accertamento fiscale (probabilmente opera dello stesso G.S.); Benedetti fu quindi costretto al confino, poi, a seguito di indagini da parte di un inviato di Mussolini, gli fu permesso il rientro a Lucca, a condizione che finanziasse la Banca di Lucca (amministrata da Giuseppe Scorza). La volont\u00e0 di Benedetti nel rimodulare l'importo da versare nella Banca (in grave dissesto finanziario e in procinto di essere rilevata dalla Banca Nazionale del Lavoro) fece s\u00ec che, al termine dell'assemblea dei soci, l'ex deputato fosse picchiato.\nUn accanimento, quello degli Scorza, probabilmente dovuto alla presunta pericolosit\u00e0 di Benedetti, \"[...] ben addentro alla storia della cancrena politico-affaristica del fascismo dei primi anni Venti connessa con il delitto Matteotti e aveva dimestichezza con le vicende dei memoriali e dei dossier che facevano risalire a Mussolini e ai vertici del partito la responsabilit\u00e0 del deputato socialista\"."}
{"id": "266553", "revid": "2166030", "url": "https://it.wikipedia.org/wiki?curid=266553", "title": "Ducato di Atene", "text": "Il ducato di Atene fu uno degli Stati crociati costituito in Grecia dopo la Quarta crociata (1205) a seguito della conquista dell'Impero Bizantino. La capitale del ducato fu fissata a Tebe e mantenne una certa importanza fino alla conquista ottomana del 1460.\nStoria.\nIl primo duca di Atene fu Ottone de la Roche, un condottiero borgognone della quarta crociata, gi\u00e0 feudatario della Franca Contea, grazie a Bonifacio del Monferrato. Il titolo, per\u00f2, fu riconosciuto ufficialmente solo nel 1280.\nAtene inizialmente era un vassallo del Regno di Tessalonica, ma dopo la cattura del regno da parte del bizantino Teodoro Ducas despota dell'Epiro, il ducato divenne vassallo del Principato d'Acaia. Il ducato occupava la penisola attica e si estendeva anche su parte della Macedonia, ma non possedeva le isole dell'Egeo che costituivano un possedimento veneziano. Gli edifici dell'Acropoli di Atene fungevano da palazzo per i duchi.\nIl ducato venne retto dalla famiglia de la Roche fino al 1308 quando pass\u00f2 a Gualtieri V di Brienne, figlio della cugina di Guido II. Gualtiero assunse un gruppo di mercenari catalani alla scopo di combattere contro gli stati bizantini dell'Epiro e l'Impero di Nicea, ma in seguito cerc\u00f2 di tradirli e ucciderli nel 1311.\nIn seguito alla battaglia di Halmyros Gualtiero fu sconfitto dagli aragonesi che presero il comando sul ducato. Questi stabilirono la lingua catalana come lingua ufficiale e cambiarono la legislazione di origine bizantina e francese con quella della Catalogna. Al figlio di Gualtiero rimase solo la Signoria di Argos e Nauplia dove le sue rivendicazioni sul ducato vennero riconosciute.\nNel 1318/1319 i catalani conquistarono Siderocastro e la Tessaglia meridionale. Cos\u00ec crearono il ducato di Neopatria unendolo a quello di Atene ma parte della Tessaglia venne persa nel 1337 per mano dei serbi.\nIl ducato di Atene fu data dagli aragonesi al regno di Trinacria per il semplice fatto che era una provincia troppo lontana dalla Spagna, mentre per la Sicilia (gestita da un ramo cadetto di origine aragonese per legami matrimoniali) era pi\u00f9 semplice da amministrare.\nNel 1379 un gruppo di mercenari della Navarra al servizio dell'Impero Latino conquist\u00f2 Tebe e parte della Neopatria, mentre ai catalani rimase il resto del ducato e dell'Attica.\nDopo il 1381 sul ducato dominarono i re catalani del Regno d'Aragona fino al 1388 quando la famiglia fiorentina degli Acciaioli lo compr\u00f2. La Neopatria venne occupata nel 1390. I re d'Aragona e poi di Spagna conservarono comunque i titoli di duchi d'Atene e Neopatria.\nDal 1395 al 1402 i veneziani controllarono il ducato. Nel 1444 Atene divenne tributaria di Costantino XI Paleologo, il despota della Morea ed erede al trono bizantino. Nel 1456, dopo la Caduta di Costantinopoli ad opera dell'Impero Ottomano il sultano Mehmed II conquist\u00f2 quello che restava del ducato.\nDuchi titolari 1311\u20131388.\nGli eredi di Gualtiero di Brienne, riconosciuti solo nelle citt\u00e0 di Argo e Nauplia."}
{"id": "266554", "revid": "183694", "url": "https://it.wikipedia.org/wiki?curid=266554", "title": "Enrico Mantero", "text": "Laureatosi al Politecnico di Milano nel 1960, \u00e8 stato assistente di Ernesto Nathan Rogers e successivamente professore ordinario di Composizione Architettonica e Urbana dal 1981 presso lo stesso Politecnico.\nFu sicuramente uno degli architetti pi\u00f9 importanti del panorama lombardo e nazionale, avendo contribuito in modo decisivo alla fondazione della \"Facolt\u00e0 di Architettura Civile\" di Milano-Bovisa. In questa facolt\u00e0 \u00e8 stato istituito, dopo la sua morte, il premio Mantero che viene consegnato alla laurea pi\u00f9 meritevole in Composizione Architettonica. \n\u00c8 da considerarsi uno dei pi\u00f9 autorevoli ricercatori del razionalismo italiano e in particolare di quella vena milanese e comasca il cui maggiore esponente fu Giuseppe Terragni.\n\u00c8 autore di due testi fondamentali relativi al razionalismo: \"Il razionalismo italiano\" e \"Giuseppe Terragni\".\nTra le sue opere realizzate come architetto, si enumerano: "}
{"id": "266555", "revid": "1305887", "url": "https://it.wikipedia.org/wiki?curid=266555", "title": "Barbarella (fumetto)", "text": "Barbarella \u00e8 un personaggio dei fumetti femminile protagonista dell'omonimo fumetto di fantascienza ideato dal francese Jean-Claude Forest pubblicato per la prima volta nel 1962 sulla rivista \"V-Magazine\", in cui \u00e8 presente una sottile vena di erotismo per la personalit\u00e0 disinibita della protagonista i cui lineamenti ricordano quelli dell'attrice Brigitte Bardot. Il personaggio raggiunse presto il successo sia per i contenuti che per il disegno, vivace e curato, che proponeva un'eroina spaziale al centro di avventure al limite della morale dell'epoca.\nStoria editoriale.\nIn Francia, il mensile \"V-Magazine\" pubblic\u00f2 la prima puntata il 2 Aprile 1962. La serie \u00e8 stata in seguito raccolta in un volume edito da Eric Losfeld.\nIn Italia venne pubblicato per la prima volta nell'Ottobre del 1967 sulla rivista \"linus\".\nIl successo del personaggio diede inizio al genere cosiddetto \"fantaerotico\" con il proliferare di imitazioni e epigoni in tutto il mondo che professavano l'emancipazione femminile e la liberazione sessuale. Tra le varie eroine si ricordano Saga de Xam, Phoebe Zeit-Geist, Scarlett Dream, Scarth A.D. 2195 e l'italiana Alika.\nRemake.\nIn occasione del suo 55\u00ba anniversario, la \"Dynamite Entertainment\" in un comunicato stampa ha annunciato che verr\u00e0 realizzata una nuova serie di fumetti con protagonista Barbarella sotto la supervisione di Jean-Marc Lofficier, che gi\u00e0 lavor\u00f2 con Jean-Claude Forest nella met\u00e0 degli anni novanta a un progetto di sequel a fumetti di Barbarella rimasto incompiuto. La figlia dell'autore, Julien Forest, ha segner\u00e0 un rilancio \"multimediale\" del personaggio di Barbarella.\nBiografia del personaggio.\nIl nome venne scelto dall'autore pensando \"a una ragazza un po\u2019 selvaggia, e quindi barbara, ma al tempo stesso gentile, da qui la scelta del diminuitivo, quasi un vezzeggiativo\". Selvaggia ma anche molto sensuale, Barbarella \u00e8 una ragazza curiosa e intraprendente del pianeta \"Lythion\" nell\u2019anno 40.000 D.C. dove affronta, sempre con successo, criminali e mostri di ogni razza, riuscendo finanche a liberare pianeti oppressi dalle dittature.\nBarbarella fu precursore di una tendenza del mondo del fumetto del periodo nel quale i personaggi femminili - soprattutto italiani, come Valentina, Isabella, Satanik e altre - non pi\u00f9 eterne fidanzate, ma protagoniste. Forest del suo personaggio disse che \"\"\u00e8 una donna finalmente libera, padrona delle sue azioni e del suo corpo\". Nel corso delle sue avventure amoregger\u00e0 anche con un robot (\"I miei slanci hanno qualcosa di meccanico\"\"), ma senza nulla di torbido o di proibito come altre eroine di quel periodo.\nAltri media.\nCinema.\nIspirato al personaggio, nel 1967 \u00e8 stato prodotto un film di fantascienza di produzione italo-francese intitolato \"Barbarella\", diretto da Roger Vadim con Jane Fonda nel ruolo principale e con Ugo Tognazzi, V\u00e9ronique Vendell, Anita Pallenberg e Giancarlo Cobelli.\nNonostante Barbarella nascesse con le fattezze della Bardot, quando il regista riusc\u00ec a girare la pellicola era sposato con Jane Fonda, alla quale dar\u00e0 la parte della protagonista. Nel film la rappresentazione del mondo fantastico in cui si muove Barbarella non riesce a raggiungere i livelli presenti nel fumetto e fu un insuccesso sia di pubblico che di critica. Per essere riuscito per\u00f2 a descrivere lo sprito del tempo e i cambiamenti in atto nella societ\u00e0 degli anni sessanta, \u00e8 oggi ritenuto un cult movie.\nTelevisione.\nNel 2014 venne data la notizia che Amazon Studios era intenzionata a realizzare una Serie TV ispirata al personaggio di Barbarella prodotta per la casa francese Gaumont Television International. Amazon Studios aveva incominciato a sviluppare il pilot della cui sceneggiatura si erano occupati Neal Purvis e Robert Wade e sarebbe stata prodotta da Nicolas Winding Refn che si sarebbe dovuto occupare anche della regia, affiancato da Martha De Laurentiis alla produzione. Il progetto non si \u00e8 concretizzato come comunicato da Refn nel 2016."}
{"id": "266562", "revid": "729019", "url": "https://it.wikipedia.org/wiki?curid=266562", "title": "Manfredi Toraldo", "text": "Biografia.\nComincia la sua carriera di fumettista a 17 anni scrivendo \"2700\", un fumetto con diffusione nazionale, sebbene autoprodotto. Di genere fantasy, ha avuto un certo successo per circa due anni, e riscontri positivi nell'ambito della critica specializzata.\nSuccessive opere sono state Arcana Mater pubblicato prima dalle Edizioni Lo Scarabeo e quindi ridistribuito dalla Indy Press.\nSulla rivista \"Brand New\", delle edizioni Free Books viene pubblicato dal novembre 2005 il seguito di \"2700\", con il titolo \"3200\".\nLa prima miniserie di Arcana Mater creata appunto insieme a David Messina \u00e8 stata ristampata in un unico volume per Lucca Comics 2013.\nNel 2005, con Sandro Pizziolo, crea il fumetto Halloween School, per le edizioni GES. Nel 2006, per la FreeBooks pubblica 3200, e scrive per La banda di Net sull'omonima rivista. Tra il 2007 e il 2010 collabora con 001, Walt Disney, Andamar, Renoir e pubblica due serie bimestrali sulla rivista Clubba.\n \u00e8 Art Director, delle edizioni Allagalla. Realizza, ogni anno, l'albo omaggio, a Lucca Comics &amp; Games per la Pediatria locale. Nel 2010 fonda la ManFont, casa editrice indipendente che si \u00e8 lanciata sul digitale ma in anticipo sui tempi, e nel 2013 \u00e8 tornata al cartaceo, portando a Lucca Comics &amp; Games 2013 la nuova edizione di Arcana Mater ed Esso, l'ultimo fumettista.\nDal 2013 \u00e8 sceneggiatore su Nathan Never per la Sergio Bonelli Editore.\nSi \u00e8 cimentato anche con storie rivolte a un pubblico pi\u00f9 giovane, con una testata per ragazzi intitolata \"Halloween School\", distribuita in edicola.\nAll'edizione di Lucca Comics &amp; Games 2015 la ManFont ha pubblicato numerosi nuovi volumi: \"Agenzia investigativa Carlo Lorenzini\", \"Norbybus\", \"Little Norby\", \"Sex and The Trones\" e \"Johnny Dynamic\", di Manfredi Toraldo, presentandosi al Padiglione Napoleone assieme ad altre identit\u00e0 fumettistiche (le Truckers, il Kaiju Club, i Villains, i Dr.Ink) sotto l'iniziativa Crossover.\nL'autore si occupa inoltre di simbolismi ed esoterismo, in particolare ha seguito la stesura di mazzi di tarocchi e altre carte oracolari per la casa editrice \"Lo Scarabeo\", e ha curato la pubblicazione per la stessa la \"Storia della Sindone\" nella versione a fumetti.\n\u00c8 anche grafico e letterista presso diverse case editrici.\nDal 2007 insegna Sceneggiatura, Storytelling e Grafica presso la sede di Torino della Scuola Internazionale di Comics."}
{"id": "266564", "revid": "1893", "url": "https://it.wikipedia.org/wiki?curid=266564", "title": "Andrea Castellan", "text": ""}
{"id": "266566", "revid": "287204", "url": "https://it.wikipedia.org/wiki?curid=266566", "title": "Darth Bandon", "text": ""}
{"id": "266580", "revid": "1310927", "url": "https://it.wikipedia.org/wiki?curid=266580", "title": "Carlo Cudicini", "text": "Occupa la 44\u00aa posizione della speciale classifica istituita dall'IFFHS per il portiere del decennio 2001-2010, al pari del suo connazionale Ivan Pelizzoli.\nCarriera.\nGiocatore.\nClub.\nInizi.\nFiglio di Fabio Cudicini, a sua volta portiere di livello internazionale e nipote di Guglielmo, \u00e8 cresciuto calcisticamente nel Milan. Ha esordito con i rossoneri nella stagione 1992-1993, giocando gli ultimi minuti della partita di Champions League contro il Porto, il 3 marzo 1993. Ha poi disputato altre due partite da titolare prima della fine della stagione, contro la Roma in Coppa Italia e contro il sempre in Champions League, ma non ha esordito in Serie A.\nSuccessivamente viene ceduto in prestito al , prima di tornare al Milan e poi approdare al , dove riesce a conquistarsi un posto da titolare, giocando 30 partite nella stagione 1995-1996 e suscitando l'interesse della Lazio. Con i biancocelesti gioca una sola partita, nella quale si infortuna gravemente, ma rimane in campo per non lasciare la porta sguarnita, visto che la squadra aveva finito le sostituzioni. La sfida, che coincide con il suo esordio in Serie A \u00e8 un Lazio-Cagliari vinto 2-1 dalla Lazio. Purtroppo per questo infortunio dove ha riportato una lesione al legamento crociato anteriore del ginocchio destro, rester\u00e0 fuori 6 mesi. Decide quindi di ricominciare nelle file del Castel di Sangro, dove disputa 46 partite.\nChelsea.\nIl 20 luglio 1999 si trasferisce al Chelsea, voluto dall'allenatore Gianluca Vialli.\nInizialmente ingaggiato come portiere di riserva, a causa di un infortunio al titolare Ed de Goey, Cudicini ha l'occasione di partire come titolare in 24 partite nella stagione 2000-2001, e guadagnandosi cos\u00ec sul campo il posto fisso.\nNella stagione 2002-2003 gioca 36 partite di campionato con il Chelsea, che \u00e8 giunto quarto e si \u00e8 qualificato per la fase preliminare della UEFA Champions League. Nella stagione 2002 viene premiato come miglior portiere della Premier League.\nNel 2003-2004, sotto la guida di Claudio Ranieri, anche a causa di un infortunio colleziona 26 presenze in campionato. L'arrivo, con la nuova stagione 2004-2005, dell'allenatore Jos\u00e9 Mourinho e soprattutto del portiere ceco Petr \u010cech riportano Cudicini in panchina.\nUltimi anni.\nIl 26 gennaio 2009, dopo dieci anni passati nel Chelsea, viene ceduto al Tottenham a titolo gratuito. Il 12 novembre 2009 subisce un incidente in moto dove si frattura il bacino e i polsi, che rischi\u00f2 di compromettergli il prosieguo di carriera.\nNel frattempo, per la partita tra Chelsea e Arsenal del 3 ottobre 2010, Cudicini lavora, al fianco di Massimo Marianella, come commentatore per Sky; ripete l'esperienza l'8 gennaio 2012 per il derby mancuniano di FA Cup tra Manchester City e Manchester United.\nIl 1\u00ba gennaio 2013 il Tottenham ufficializza l'accordo con i Los Angeles Galaxy per il trasferimento in California di Cudicini, che lascia cos\u00ec gli \"Spurs\" dopo quattro anni in cui ha totalizzato 37 presenze con la maglia della squadra londinese.\nNazionale.\nDopo aver disputato 20 partite con la nazionale Under-18, entra nel giro dell'Under-21, con cui disputa una partita, il 20 gennaio 1993 contro la Romania (gara vinta 1-0 dagli \"azzurrini\").\nNel novembre 2002 riceve l'unica convocazione nella nazionale maggiore, in occasione di una partita amichevole contro la Turchia (terminata 1-1), senza scendere in campo.\nAllenatore.\nNel 2015 viene nominato ambasciatore del Chelsea. Il 24 marzo entra a far parte dello staff tecnico di Noel King come preparatore dei portieri della nazionale Under-21 di calcio dell'Irlanda.\nIl 22 luglio 2016 con l'arrivo di Antonio Conte come tecnico del Chelsea assume il ruolo di assistente. Rimane assistente anche sotto la guida di Maurizio Sarri.\nDal 2 agosto 2019 \u00e8 responsabile dei giocatori in prestito del Chelsea."}
{"id": "266581", "revid": "125735024", "url": "https://it.wikipedia.org/wiki?curid=266581", "title": "Nuovo Cinema Paradiso", "text": "Nuovo Cinema Paradiso \u00e8 un film del 1988 scritto e diretto da Giuseppe Tornatore.\nCo-prodotto da Cristaldifilm e Films Ariane, in associazione con Rai, TF1 Films Production e Forum Picture, il film \u00e8 inerpretato da Philippe Noiret, Salvatore Cascio, Marco Leonardi, Jacques Perrin, Antonella Attili, Pupella Maggio, Leopoldo Trieste, Enzo Cannavale, Leo Gullotta e Brigitte Fossey. La colonna sonora \u00e8 stata composta da Ennio Morricone, alla sua prima collaborazione con il regista.\nIl film racconta in flashback la vita di Salvatore, un regista cinematografico di successo ma infelice che non \u00e8 mai ritornato al paese siciliano in cui \u00e8 cresciuto. La notizia della morte di Alfredo, proiezionista nel cinema del paese nonch\u00e9 suo mentore professionale e amico di una vita, diventa per Salvatore l'occasione per ripercorrere la sua formazione e la sua vita e trovare il coraggio di tornare nelle sue terre.\nUna prima versione del film, lunga 173 minuti, venne presentata in anteprima al festival EuropaCinema nel settembre 1988, ottenendo reazioni contrastanti. Una seconda versione, ridotta a 155 minuti, venne distribuita nella sale nel novembre 1988, andando incontro a uno scarso successo di pubblico. Una terza e ultima versione, della durata di 123 minuti, ottenne il successo internazionale di pubblico e critica, vincendo numerosi premi tra cui il Grand Prix Speciale della Giuria al Festival di Cannes del 1989, il Golden Globe per il miglior film straniero nel gennaio 1990 e il Premio Oscar per il miglior film straniero nel marzo 1990.\nLa pellicola ha dato notoriet\u00e0 internazionale a Tornatore e, per i riconoscimenti e il successo internazionale ottenuti, \u00e8 considerata uno dei film pi\u00f9 importanti nella storia del cinema italiano.\nTrama.\nNegli anni '80, Salvatore Di Vita \u00e8 un affermato regista cinematografico che vive a Roma da circa trent'anni e non ha mai voluto fare ritorno a Giancaldo, il paese siciliano di cui \u00e8 originario, lasciando sempre che sia sua madre a doverlo venire a trovare. Una sera, al suo rientro a casa, la compagna gli dice di aver appreso, tramite una telefonata dalla madre di lui, della morte di un certo Alfredo. Quella notte Salvatore, turbato dalla notizia, non riesce a prendere sonno e rivive i ricordi della sua infanzia.\nNel secondo dopoguerra il piccolo Salvatore, chiamato da tutti Tot\u00f2, vive a Giancaldo insieme alla madre e alla sorella Lia, sperando invano che il padre, militare disperso in Russia, torni a casa. Tot\u00f2 fa il chierichetto per il parroco don Adelfio, gestore della sala cinematografica locale, il Cinema Paradiso. Don Adelfio assiste in anteprima alla proiezione delle pellicole e ordina al proiezionista Alfredo di rimuovere da esse tutte le scene in cui gli attori si baciano. Salvatore, affascinato dal cinematografo, assiste di nascosto alle proiezioni private per il prete e tenta invano di rubare i pezzi di pellicola tagliati da Alfredo.\nQuest\u2019ultimo \u00e8 un uomo analfabeta e scontroso ma di buon cuore, con cui Tot\u00f2 stringe amicizia, nonostante il parere contrario di sua madre e di Alfredo stesso. Quando Tot\u00f2 e Alfredo si sottopongono all\u2019esame di licenza elementare, stringono un accordo: il bambino aiuter\u00e0 Alfredo a svolgere la prova e in cambio l'uomo dovr\u00e0 insegnargli a proiettare i film.\nTot\u00f2 comincia cos\u00ec a frequentare regolarmente la cabina di proiezione del Cinema Paradiso, diventando un vero e proprio assistente di Alfredo. Una sera, in occasione dell\u2019ultimo giorno di programmazione del film \"I pompieri di Viggi\u00f9\", gli spettatori sono troppi e la maggior parte di loro non riesce ad entrare in sala, reclamando di poter comunque visionare la pellicola: Alfredo, con un gesto di sorridente magnanimit\u00e0, decide di accontentarli manovrando il proiettore in modo da mostrare le immagini sul muro di un edificio della piazza e facendo sentire il sonoro tramite un altoparlante. Durante la proiezione, tuttavia, mentre Alfredo \u00e8 distratto, la pellicola prende fuoco, generando un incendio che si propaga velocemente prima alla cabina di proiezione e poi all\u2019intero edificio. Alfredo, nel tentativo di domare l\u2019incendio, viene investito al volto da una fiammata e cade svenuto, riuscendo a salvarsi la vita solo grazie all\u2019intervento di Tot\u00f2, che lo trascina fuori dal cinema, rimanendo tuttavia cieco per sempre.\nGrazie a Ciccio Spaccafico, un paesano originario di Napoli diventato milionario dopo una vincita alla Sisal, la sala cinematografica andata distrutta viene ricostruita e riaperta, con il nome di Nuovo Cinema Paradiso, e Tot\u00f2 assume in pianta stabile il ruolo di proiezionista (anche se, essendo il ragazzino minorenne, ufficialmente l'operatore sarebbe il proprietario Spaccafico), mostrando i film senza pi\u00f9 censure e ricevendo continuamente visite da Alfredo, il quale, ovviamente, si rammarica e si innervosisce quando, qualche anno dopo, vengono introdotte le prime pellicole a prova di fiamma.\nDiventato adolescente, Salvatore, mentre continua a lavorare al cinema, incontra Elena Mendola, figlia del direttore della banca locale, e se ne innamora. Inizialmente non trova il coraggio di dichiararsi (a un certo punto, addirittura, telefona a casa di lei e si dichiara senza rendersi conto che in realt\u00e0 al telefono c'\u00e8 la madre di lei, la quale lo sgrida arrabbiatissima) e si limita a confidare il proprio turbamento ad Alfredo. Alla fine, grazie alla complicit\u00e0 dell\u2019amico, Salvatore rivela il proprio amore a Elena in un momento in cui lei si \u00e8 recata in chiesa per confessarsi, entrando nel confessionale al posto di don Adelfio, che viene attirato fuori da Alfredo; la ragazza per\u00f2 gli dice di non essere innamorata di lui. Salvatore non si scoraggia e continua con ostinazione il corteggiamento, che si protrae per diversi mesi. Alla fine Elena, colpita dalla perseveranza di Salvatore, cede alla sua corte.\nLa relazione tra i due \u00e8 avversata dalla famiglia di Elena, che non ritiene Salvatore all\u2019altezza della figlia; il padre di Elena, in particolare, vorrebbe farla fidanzare con il figlio di un suo collega. All\u2019avvicinarsi dell\u2019estate, i genitori della ragazza decidono di trascorrere un periodo in Toscana, nel tentativo di allontanare la figlia da Salvatore. Il sentimento tra i due per\u00f2 non si affievolisce, ed Elena trova il modo di tornare in Sicilia con una scusa. Al termine dell\u2019estate, tuttavia, Salvatore riceve la chiamata per assolvere al servizio militare di leva a Roma, dal quale, teoricamente, avrebbe dovuto essere dispensato in quanto orfano di guerra. Prima di partire, si accorda con Elena per vedersi un'ultima volta al Nuovo Cinema Paradiso, ma la ragazza non si presenta. Salvatore corre a casa di lei e scopre che la famiglia di Elena si \u00e8 trasferita altrove, senza lasciare alcun recapito.\nDurante il periodo di leva (che, a causa di problemi burocratici, si protrae per pi\u00f9 di un anno), il protagonista tenta invano di rintracciare Elena, di cui sembrano essersi perse le tracce. Tornato in Sicilia, ritrova Alfredo, che in sua assenza non \u00e8 mai uscito di casa e non ha voluto parlare con nessuno. L'ex proiezionista, amareggiato e deluso dalla vita, consiglia a Salvatore di lasciare per sempre il paese e tornare a Roma, badando solo a se stesso e alle proprie aspirazioni. Alla stazione ferroviaria di Giancaldo, nel salutare Salvatore per l'ultima volta, Alfredo gli ribadisce i propri consigli: dimenticare tutto, non pensare a nulla di relativo al passato e non tornare mai pi\u00f9.\nCon quest\u2019ultimo ricordo la mente di Salvatore torna al presente. Il protagonista si rende conto che, nonostante abbia avuto grandi soddisfazioni sul piano professionale, \u00e8 molto insoddisfatto della propria vita. Decide cos\u00ec di tornare al suo paese natale, per riappacificarsi col proprio passato e rendere l\u2019ultimo saluto all\u2019amico Alfredo. A Giancaldo, Salvatore viene accolto con affetto dalla madre, incontra la sorella ed i nipoti e viene salutato con rispetto e ammirazione dai compaesani. Durante il funerale di Alfredo, il protagonista passa accanto al Nuovo Cinema Paradiso, trovandolo ormai chiuso ed in rovina, ed incontra Spaccafico, che gli spiega che la sala ha cessato l'attivit\u00e0 da ormai sei anni e pochi giorni dopo verr\u00e0 demolita per fare posto a un parcheggio.\nSalvatore decide di trattenersi qualche giorno in pi\u00f9 a Giancaldo. Durante il soggiorno, dopo aver visitato le rovine del cinema, nota una giovane straordinariamente somigliante a Elena e, convinto che sia in qualche modo legata al suo amore di giovent\u00f9, la segue fino a casa, dove scopre che il padre della ragazza \u00e8 \"Boccia\", un suo vecchio amico. Salvatore si reca nel bar di fronte all\u2019appartamento e, ricordandosi il cognome dell'uomo, con l'ausilio di un elenco telefonico, cerca e compone il numero dell\u2019abitazione. A rispondere \u00e8 proprio Elena: Salvatore le chiede un incontro di persona, ma la donna rifiuta.\nUna sera, mentre Salvatore passeggia su un molo, Elena lo raggiunge e i due hanno modo di confrontarsi sul passato. Elena gli spiega di essersi sposata con \"Boccia\", diventato negli anni un noto politico; quando Salvatore le rinfaccia di non essersi presentata al loro ultimo appuntamento al cinema, Elena gli rivela che in realt\u00e0 ci era andata eccome e sperava anche di fuggire insieme a lui, ma, siccome aveva dovuto litigare a lungo con i genitori, era arrivata in ritardo e al cinema aveva incontrato Alfredo, che le aveva detto che le passioni sono destinate a finire e ad essere rimpiazzate da nuovi amori e che il giovane Tot\u00f2, invece, poteva avere un unico futuro, nel mondo cinematografico. Elena dice di aver comunque lasciato all'amato un messaggio, scritto sul retro di una delle bolle di accompagnamento delle bobine in proiezione, e Salvatore si rende conto di non averlo mai trovato.\nAlfredo, successivamente, aveva scelto di non rivelare mai a Salvatore di aver incontrato la ragazza, nonostante lei glielo avesse chiesto. Lei gli racconta di aver visto ed apprezzato tutti i suoi film, dicendogli che essi non sarebbero mai stati realizzati se loro due fossero rimasti insieme, e gli rivela di averlo sempre amato esattamente come lui amava lei. Dopo queste rivelazioni, i due vivono un ultimo momento di passione.\nPrima di lasciare la Sicilia, Salvatore incontra la vedova di Alfredo, che gli spiega che l'anziano operatore in realt\u00e0 \u00e8 sempre stato molto fiero di lui come regista, pur rimanendo convinto che non dovesse mai pi\u00f9 tornare a Giancaldo, e gli consegna una bobina che Alfredo aveva deciso di lasciargli. Salvatore si reca per l'ultima volta al Nuovo Cinema Paradiso, dove ritrova il biglietto di Elena tra i fogli ingialliti ed impolverati, in cui lei gli scriveva di amarlo e gli forniva un indirizzo per scriverle, ed assiste impotente all'abbattimento del locale insieme ai compaesani. Tornato a Roma, fa proiettare la bobina e scopre l\u2019ultimo regalo di Alfredo: si tratta di un montaggio delle scene dei baci censurate da Alfredo dalle proiezioni del Cinema Paradiso, per conto di don Adelfio, nel corso degli anni.\nProduzione.\nSoggetto e sceneggiatura.\nTornatore cominci\u00f2 a pensare alla storia alla base del film nel 1983, prima ancora di essere regista della seconda unit\u00e0 di \"Cento giorni a Palermo\". Scrisse un primo trattamento soltanto nel dicembre del 1987, su suggerimento di Goffredo Lombardo, che aveva prodotto il suo film d'esordio \"Il camorrista\". Tornatore propose la sceneggiatura a diversi produttori, ottenendo un riscontro positivo sia da Franco Cristaldi che da Angelo Rizzoli; il regista decise di firmare con Cristaldi, mentre con Rizzoli si accord\u00f2 per il film successivo, che sarebbe diventato \"Stanno tutti bene\".\nAlla base del soggetto ci sono diversi riferimenti autobiografici. La figura di don Adelfio \u00e8 ispirata al parroco della chiesa del Santo Sepolcro di Bagheria, frequentata da Tornatore durante la sua infanzia, che in qualit\u00e0 di gestore della cineteca parrocchiale era solito far eliminare dai film le scene che giudicava scandalose. Il personaggio di Alfredo \u00e8 invece ispirato al fotografo e proiezionista bagherese Mimmo Pintacuda, amico e maestro dello stesso Tornatore. Parlando di lui, il regista ha detto:\nAlla stesura della sceneggiatura ha collaborato, non accreditata, Vanna Paoli, autrice anche delle ricerche di repertorio per il film.\nCast.\nTornatore aveva originariamente concepito il personaggio di Alfredo pensando di farlo interpretare a Turi Ferro, ma gli impegni teatrali dell'attore, coincidenti col periodo delle riprese, costrinsero la produzione a cercare un altro interprete. Tra gli attori presi in considerazione ci furono Marcello Mastroianni e Gian Maria Volont\u00e9, ma entrambi dovettero rinunciare a causa di impegni in altre produzioni. Leopoldo Trieste, Lino Troisi e Ciccio Ingrassia vennero invece scartati dalla produzione; Trieste venne poi scritturato per il ruolo di don Adelfio. Franco Cristaldi propose infine Alberto Sordi; dopo che anche questa possibilit\u00e0 non si concretizz\u00f2, il ruolo venne definitivamente assegnato a Philippe Noiret.\nGian Maria Volont\u00e9 venne considerato anche per il ruolo di Tot\u00f2 adulto, andato poi a Jacques Perrin.\nPer il ruolo di Salvatore bambino il casting avvenne direttamente in Sicilia e port\u00f2 all'individuazione di Salvatore Cascio, all'epoca dell'et\u00e0 di 9 anni, durante un'indagine nelle scuole elementari della zona; Cascio venne scritturato dopo due provini.\nNella pellicola \u00e8 presente anche un cameo del regista, che appare nei panni dell'operatore a cui Tot\u00f2 fa proiettare la pellicola che ha ricevuto da Alfredo, a fine film. Tornatore aveva chiesto al collega Federico Fellini di apparire in quella scena, ma quest'ultimo aveva declinato l'offerta, suggerendo che fosse proprio lo stesso regista a interpretare quel ruolo.\nRiprese.\nIl film \u00e8 stato girato quasi interamente in Sicilia, a eccezione di alcune riprese effettuate nel Lazio. Nella finzione scenica la vicenda ha luogo in gran parte nell'immaginario paese di Giancaldo, in realt\u00e0 risultato di un collage di diverse location; il nome del paese \u00e8 un omaggio del regista al Monte Giancaldo, che sovrasta la sua citt\u00e0 natale, Bagheria.\nLocation principale del film fu Palazzo Adriano, dove le riprese durarono per tre mesi e coinvolsero parte della cittadinanza. La facciata del Cinema Paradiso venne allestita in piazza Umberto I per le riprese in esterno e venne smontata al termine delle riprese. Per le riprese all'interno del Cinema Paradiso, invece, la produzione scelse la Chiesa di Maria Santissima del Carmelo, sempre a Palazzo Adriano.\nSequenze del film sono state girate anche a Bagheria, Cefal\u00f9, Castelbuono, Chiusa Sclafani, Palermo, Poggioreale, Santa Flavia, San Nicola l'Arena e Termini Imerese. La scena della partenza in treno \u00e8 stata girata presso la stazione di Lascari-Gratteri, nel comune di Lascari. Alcune riprese aggiuntive vennero effettuate nel Lazio, tra i comuni di Roma e Oriolo Romano.\nMontaggio.\nIl montaggio del film venne curato da Mario Morra, che aveva gi\u00e0 collaborato con Tornatore al suo film d'esordio \"Il camorrista\".\nLa prima versione del lungometraggio, realizzata nel settembre 1988, durava 173 minuti; sebbene ritenuta ancora acerba dal regista, venne proiettata al festival EuropaCinema di Bari nello stesso mese. Per l'uscita cinematografica del novembre 1988 vennero effettuati tagli per un totale di circa un quarto d'ora, portando la durata del film a 155 minuti. Dopo l'insuccesso commerciale del film, il regista, d'accordo con la produzione, tagli\u00f2 ulteriori sequenze per una durata di circa 25 minuti, riducendo la durata a 123 minuti: venne eliminato l'intero segmento con Salvatore ed Elena adulti - comprensivo di tutte le scene interpretate da Brigitte Fossey - oltre ad alcune sequenze della prima parte della pellicola. In questa versione \"Nuovo Cinema Paradiso\" venne distribuito in Italia e nel resto del mondo a partire dal 1989, ottenendo numerosi premi internazionali. La versione da 173 minuti \u00e8 stata successivamente distribuita in sala e nel circuito home video come \"director's cut\".\nIl montaggio del film comprende anche alcuni brevi estratti dalle pellicole proiettate nel \"Cinema Paradiso\": si tratta di alcuni noti film realmente usciti tra gli anni '30 e gli anni '50, come \"Riso amaro\", \"Senso\", \"Ombre rosse\", \"La terra trema\", \"I pompieri di Viggi\u00f9\", \"I vitelloni\", \"In nome della legge\", \"Catene\", \"Bellissima\", \"Umberto D.\" e \"Il grido\".\nColonna sonora.\nLa colonna sonora del film \u00e8 stata composta e diretta da Ennio Morricone, ad eccezione del brano \"Tema d'amore\", composto dal figlio Andrea. Morricone, contattato da Cristaldi, inizialmente rifiut\u00f2 in quanto stava per dedicarsi alle musiche del film \"Old Gringo - Il vecchio gringo\"; il produttore per\u00f2 insistette e sped\u00ec al compositore la sceneggiatura, convincendolo ad accettare.\nConsiderata una delle opere pi\u00f9 celebri e fortunate di Morricone, la colonna sonora del film \u00e8 caratterizzata da sinfonie orchestrali dai toni nostalgici, struggenti e malinconici, indissolubilmente legati alla pellicola. Il film segn\u00f2 l'inizio della collaborazione tra Morricone e Tornatore, protrattasi fino alla morte del compositore, per un totale di undici film.\nLe musiche del film sono state premiate con il David di Donatello nel 1989 e con il BAFTA nel 1991.\nAlbum.\nL'album contenente la colonna sonora del film \u00e8 stato pubblicato in Italia inizialmente nel 1988 dall'etichetta Mercury Records, nei formati audiocassetta, LP e CD; questa prima versione della colonna sonora conteneva 16 tracce. Successivamente l'album \u00e8 stato ripubblicato in vari Paesi in una versione estesa a 23 brani.\nDistribuzione.\nData di uscita.\nIn Italia \"Nuovo Cinema Paradiso\" venne distribuito nelle sale da Titanus, una prima volta a partire dal 17 novembre 1988 nella versione da 155 minuti e una seconda volta nel marzo del 1989 nella versione da 123 minuti. Dopo la vittoria del Grand Prix Speciale della Giuria al Festival di Cannes, la versione da 123 minuti torn\u00f2 al cinema il 25 maggio 1989.\nDopo il successo in Italia e le successive affermazioni ai Golden Globe e ai Premi Oscar, la versione da 123 minuti del film venne distribuita nei seguenti Paesi:\nNel giugno 2002 il \"director's cut\" da 173 minuti venne distribuito nelle sale cinematografiche statunitensi con il titolo \"Cinema Paradiso: The New Version\", e a seguire anche in Canada, Israele, Hong Kong e Ungheria.\nIn Cina il film \u00e8 stato distribuito nelle sale soltanto nel giugno 2021.\nDivieti.\nIn Italia il film ottenne visto censura n. 84141 dell'11 novembre 1988, con classificazione \"per tutti\".\nIn alcuni Paesi il visto censura cambi\u00f2 a seconda dell'edizione del film, per via di alcune scene di sesso contenute nella versione \"director's cut\". I divieti internazionali furono:\nEdizione italiana.\nLa versione italiana del film si avvalse del contributo di alcuni doppiatori per i personaggi interpretati da attori non italiani. Vittorio Di Prima prest\u00f2 la voce a Philippe Noiret, Cesare Barbetti doppi\u00f2 Jacques Perrin e Vittoria Febbi venne scelta come doppiatrice di Brigitte Fossey. Anche per le versioni adolescenti di Salvatore ed Elena vennero coinvolti due doppiatori, rispettivamente Fabrizio Manfredi e Claudia Catani.\nIl doppiaggio venne curato dalla C.D.C. di Roma, sotto la direzione di Cesare Barbetti e con l\u2019assistenza di Annia Bragagli.\nEdizioni home video.\nIn Italia \"Nuovo Cinema Paradiso\" \u00e8 stato originariamente distribuito in DVD da 20th Century Fox Home Entertainment nel novembre 2002, nella versione da 123 minuti. Il film \u00e8 stato poi commercializzato nuovamente il 6 novembre 2007, a cura della Dolmen Home Video; la versione proposta era la \"director's cut\" da 173 minuti, che per la prima volta era resa disponibile in DVD al pubblico italiano. Successivamente il film \u00e8 stato riproposto da CG Entertainment in due diverse edizioni Blu Ray. La prima \u00e8 stata distribuita il 23 settembre 2014 e comprende la versione da 123 minuti del film, con contenuti extra quali interviste al cast tecnico e artistico, recensioni dell'epoca e una galleria fotografica. La seconda, definita \"Complete Edition\", \u00e8 stata distribuita il 1 dicembre 2016 e comprende, su un Blu Ray e due DVD, le tre diverse versioni del film, oltre ad aggiungere tra i contenuti extra il commento audio del regista.\nNel settembre 2021 Arrow Academy ha distribuito, unicamente per il mercato anglosassone, una nuova versione del film su Blu Ray, presentando per la prima volta l'edizione da 123 minuti in formato 4K.\nAccoglienza.\nOriginariamente il produttore del film, Franco Cristaldi, avrebbe voluto presentare la pellicola alla Mostra del cinema di Venezia, ma i tempi lunghi della produzione non risultarono compatibili con le date dell'evento. Deciso comunque a sfruttare la vetrina di un festival, Cristaldi chiese a Tornatore di eseguire la post-produzione in tempo utile per partecipare in concorso al festival EuropaCinema, che quell'anno avrebbe avuto luogo a Bari. La versione del film che venne inviata al festival era un primo montaggio di quasi tre ore con missaggio provvisorio, al punto che lo stesso Cristaldi avvert\u00ec la stampa che si trattava di un'edizione ancora non definitiva. \"Nuovo Cinema Paradiso\" venne cos\u00ec proiettato per la prima volta il 29 settembre 1988, ottenendo una reazione entusiasta da parte del pubblico e un riscontro tiepido da parte della critica. La pellicola venne comunque premiata dalla giuria del festival \u00abper il talento complessivo creativo, artistico e tecnico nella entusiasmante prima parte del film\u00bb.\nPer l'uscita cinematografica il regista port\u00f2 la durata del film a 155 minuti, e in questa versione \"Nuovo Cinema Paradiso\" fece il suo esordio nelle sale italiane il 17 novembre 1988. La pellicola registr\u00f2 una performance disastrosa, incassando in tutta Italia circa 100 milioni di lire. L'unica eccezione era costituita dalla citt\u00e0 di Messina, dove il film fece registrare un incasso di circa 70 milioni in gran parte grazie ai risultati di una singola sala, il Cinema Aurora: il gestore della struttura, Giovanni Parlagreco, era rimasto talmente colpito dal film da decidere di invitare gli spettatori a entrare gratis, facendo loro pagare il biglietto in seguito soltanto se il film fosse risultato di loro gradimento.\nLa produzione e il distributore attribuirono le cause dell'insuccesso alla durata eccessiva, al titolo poco comprensibile e a un manifesto poco accattivante; venne cos\u00ec preparato un nuovo manifesto, mentre Tornatore si oppose al cambio di nome. Per quanto convinto che il problema non fosse la durata, Tornatore decise di tagliare un intero blocco di 25 minuti nella seconda met\u00e0 del fim, portando cos\u00ec la durata totale a poco pi\u00f9 di due ore; Cristaldi, in un primo momento spaventato dal taglio, alla fine diede il proprio assenso a questa nuova versione della pellicola. \"Nuovo Cinema Paradiso\" torn\u00f2 cos\u00ec in sala nel marzo del 1989 in una distribuzione limitata a meno di dieci citt\u00e0 italiane, ma anche in questa versione non incontr\u00f2 il favore del pubblico, al punto che venne ritirato dopo circa una settimana di programmazione.\nNel gennaio del 1989 il film venne invitato al Festival di Berlino, ma a causa di alcune esternazioni sul cinema italiano di Moritz de Hadeln, direttore del festival, Tornatore e Cristaldi decisero di ritirare il film. La polemica, che si trascin\u00f2 per alcune settimane, attir\u00f2 l'attenzione di Gilles Jacob, direttore del Festival di Cannes, che contatt\u00f2 il co-produttore francese Alexandre Mnouchkine chiedendo di visionare il film; nonostante l'iniziale opposizione di Tornatore, Mnouchkine e Cristaldi inviarono in visione a Jacob la versione da 123 minuti, che fu cos\u00ec ammessa in concorso. A Cannes \"Nuovo Cinema Paradiso\" entusiasm\u00f2 la giuria presieduta da Wim Wenders, aggiudicandosi il Grand Prix Speciale della Giuria ex aequo con \"Troppo bella per te!\" di Bertrand Blier; il film conquist\u00f2 anche il favore del pubblico e della stampa internazionale, mentre i diritti di distribuzione del film vennero venduti a circa 30 Paesi.\nSulla scia del successo ottenuto al Festival di Cannes, \"Nuovo Cinema Paradiso\" venne distribuito in sala in Italia per la terza volta il 25 maggio 1989, di nuovo nella versione da 123 minuti, ottenendo stavolta un ampio successo di pubblico. Nei mesi successivi il film venne distribuito in Europa e negli Stati Uniti, ottenendo altri due importanti riconoscimenti internazionali: il Golden Globe per il miglior film straniero nel gennaio del 1990 e il Premio Oscar per il miglior film straniero nel marzo del 1990.\nIl 27 dicembre 1990 \"Nuovo Cinema Paradiso\" and\u00f2 in onda in prima tv su Rai 3 facendo registrare oltre 7 milioni e mezzo di telespettatori, dato che all'epoca costitu\u00ec il record di audience della terza rete per un film.\nIncassi.\nIn base a quanto dichiarato dallo stesso Tornatore, in Italia il film incass\u00f2 circa 150 milioni di lire complessivi nelle prime due distribuzioni, mentre la terza distribuzione frutt\u00f2 un incasso di oltre 2 miliardi di lire.\nNegli Stati Uniti, la prima distribuzione della pellicola nel 1990 gener\u00f2 un incasso di quasi 12 milioni di dollari, cui nel 2002 si aggiunsero altri 400.000 dollari in occasione della distribuzione cinematografica del \"director's cut\".\nCritica.\nAl momento della sua prima distribuzione, \"Nuovo Cinema Paradiso\" suscit\u00f2 pareri contrastanti nella critica italiana. Dopo la proiezione in anteprima al festival EuropaCinema di Bari, i critici si divisero in due schiaramenti: da un lato chi apprezz\u00f2 il film, tra cui Morando Morandini, Valerio Caprara, Sergio Frosali, Franco Cicero e Sauro Borelli; dall'altro chi stronc\u00f2 la pellicola, tra cui Tullio Kezich, Callisto Cosulich, Lietta Tornabuoni e Stefano Reggiani. Tra i primi estimatori del film ci fu anche Leonardo Sciascia, che vide la pellicola in proiezione privata a Milano e vi ritrov\u00f2 con piacere l'atmosfera dei cinematografi della sua infanzia.\nNel corso degli anni, dopo il successo internazionale, il film ha ottenuto un sostanziale consenso critico. Paolo Mereghetti, nel suo \"Dizionario dei film\", assegna alla pellicola 2 stelle e mezzo su 4, definendola \u00abun amarcord dolceamaro, superficiale e accattivante, da cui si finisce, volenti o nolenti, con l'essere catturati\u00bb. \"Il Morandini\" assegna invece al film 4 stelle su 5, descrivendolo come \u00abun'elegia sulla morte del cinema in sala nelle cadenze di un melodramma popolare, ma rivisitato con l'ottica scaltra di un cineasta di talento\u00bb. Massimo Bertarelli, in un articolo apparso su \"Il Giornale\" nel 2002, defin\u00ec il film \u00abuna splendida favola dolceamara che pass\u00f2 inosservata e fu sepolta da tardivi e poco spontanei consensi solo dopo l'Oscar\u00bb.\nLa critica internazionale mostr\u00f2 da subito un ampio consenso nei confronti del film. Sull'aggregatore Rotten Tomatoes \"Nuovo Cinema Paradiso\" ha una percentuale di gradimento del 90% basata su 80 recensioni, mentre su Metacritic ha un punteggio di 80 su 100 basato su 21 recensioni. Nel 2019 la rivista \"Empire\" ha classificato la pellicola al numero 27 tra i 100 migliori film non in lingua inglese della storia del cinema.\nInfluenza culturale.\nNel corso degli anni \"Nuovo Cinema Paradiso\" ha avuto un impatto tangibile sia sui luoghi in cui \u00e8 stato girato sia su opere di altri media che hanno reso omaggio alla pellicola.\nIl film \u00e8 all'origine di un flusso di cineturismo che interessa il comune di Palazzo Adriano, una delle location principali del film: il paese accoglie ogni anno circa ventimila turisti, di cui l'80% provenienti dall'estero e in particolare dall'Asia, dove la pellicola ha avuto particolare successo. Presso la sede del municipio \u00e8 presente una mostra permanente dedicata al film, con fotografie e memorabilia risalenti al periodo delle riprese.\n\"Nuovo Cinema Paradiso\" \u00e8 stato citato o omaggiato in diverse opere culturali. Nell'episodio \"Rubare la prima base\" della 21\u00aa stagione de \"I Simpson\", \u00e8 presente una citazione della scena finale dei baci tagliati, mentre sui titoli di coda dello stesso episodio suonano le note del tema musicale del film. Il gruppo progressive metal statunitense Dream Theater ha inoltre inserito la frase pronunciata da Alfredo dopo l'incendio (\"Ora che ho perso la vista, ci vedo di pi\u00f9!\") nel brano \"Take the Time\", presente nell'album \"Images and Words\" del 1992. Alcune scene del film sono state utilizzate nel 2007 per lo spot televisivo di lancio della nuova Fiat 500, ideato da Sergio Marchionne: nella pubblicit\u00e0 viene mostrato Alfredo che accende il proiettore e Salvatore che ride assistendo a una pellicola di Charlie Chaplin.\nIn Spagna, nel giugno del 2020, \"Nuovo Cinema Paradiso\" \u00e8 stato scelto per celebrare la riapertura delle sale cinematografiche dopo il lockdown dovuto alla pandemia di COVID-19; il film \u00e8 stato ridistribuito in 150 copie e proiettato durante il weekend per via della sua \u00abcelebrazione nostalgica della magia del cinema e tributo all\u2019importanza della proiezione in sala\u00bb."}
{"id": "266583", "revid": "1921867", "url": "https://it.wikipedia.org/wiki?curid=266583", "title": "Amotion", "text": "Amotion (reso graficamente aMOTION) \u00e8 il primo album di remix del gruppo musicale statunitense A Perfect Circle, pubblicato il 16 novembre 2004 dalla Virgin Records.\nDescrizione.\nIl DVD comprende l'intera produzione di video musicali della band, come per esempio i video dei singoli \"Judith\", \"3 Libras\" e \"Weak and Powerless\", nonch\u00e9 alcuni video precedentemente mai pubblicati di pezzi come \"Blue\" e \"Thinking of You\". Il DVD \u00e8 realizzato con particolare cura per quanto riguarda la grafica, preferendo dare pi\u00f9 risalto alla storia delle canzoni piuttosto che alla prevedibile esibizione della band. Infatti, ogni canzone ha il proprio mini-film, e la musica \u00e8 presente come accompagnamento alle immagini. Completano l'opera materiale extra come video girati durante il tour, interviste ai membri della band, una galleria fotografica e i 3 video che hanno come protagoniste le Bikini Bandits, gi\u00e0 viste nel video di \"The Outsider\".\nIl CD, invece, presenta versioni alternative di alcune tra le canzoni pi\u00f9 famose della band. I remix sono stati curati per la maggior parte da membri ed ex membri della band, come Paz Lenchantin, Troy Van Leeuwen e James Iha.\nTracce.\nTesti e musiche di Billy Howerdel e Maynard James Keenan."}
{"id": "266585", "revid": "1117982", "url": "https://it.wikipedia.org/wiki?curid=266585", "title": "Licoride", "text": "Biografia.\nLicoride (dal greco \u039b\u03c5\u03ba\u03c9\u03c1\u03af\u03c2, dal latino. Lycoris -\u012ddis) \u00e8 lo pseudonimo della giovane liberta amante di influenti personaggi romani tra i quali Cornelio Gallo, che la fece protagonista delle sue poesie d'amore.\nNata come schiava nel 70 a.C., il suo nome era \"Volumnia Citeride\", nome preso dalla gens Volumnia come liberta di Publio Volumnio Eutrapelo, uomo molto ricco, amico e confidente del triumviro Marco Antonio, ben inserito nel mondo dello spettacolo, forse addirittura proprietario di una scuola di recitazione per spettacoli teatrali ed esibizioni senza veli nelle ville dei potenti e dei politici romani del I secolo a.C.\nVolummia, con il nome d'arte di Citeride - riferito a Citera, isola di Venere - e, nei poeti, di Licoride, aveva fatto parte degli spettacoli organizzati da Eutrapelo, dove si esibiva come mima cantando e danzando secondo l'uso della \"nudatio mimarum\" e offrendo gratuitamente prestazioni particolari, dovute a titolo di \"opera\" per il suo ex padrone e i suoi potenti amici. \nEbbe relazioni con numerosi uomini politici, a partire da Marco Antonio, con cui ruppe nel 47 a.C., a Marco Giunio Bruto, ma soprattutto con il poeta Cornelio Gallo che la am\u00f2 dal 43 al 41 a.C., quando la donna lo abbandon\u00f2 per fuggire nelle province a nord dei territori romani con un ufficiale dell'esercito romano, fedelissimo di Cesare e nemico di Ottaviano (forse Quinto Fufio Caleno), il cui figlio, dopo aver visto morire il padre ai piedi delle Alpi, lo sostitu\u00ec al comando schierando le truppe contro Marco Antonio parteggiando per il nipote di Cesare.\nDopo il 47 a.C., anno in cui ruppe la relazione con Marco Antonio, non abbiamo pi\u00f9 sue notizie.\nInfluenza.\nLicoride fu ispiratrice delle poesie di Cornelio Gallo, che le dedic\u00f2 i quattro libri di \"Amores\" e come tale \u00e8 citata anche da Virgilio\u02d0\n, da Ovidio \nFu un'affascinante e spregiudicata donna di spettacolo, ricordata ancora molto tempo dopo da Servio Mario Onorato, grammatico che visse tra il IV e il V secolo d.C., che la annovera assieme ad Arbuscola e Origine tra le tre donne di spettacolo pi\u00f9 famose dell'antica Roma."}
{"id": "266592", "revid": "767487", "url": "https://it.wikipedia.org/wiki?curid=266592", "title": "Un t\u00e8 con Mussolini", "text": "Un t\u00e8 con Mussolini \u00e8 un film del 1999 diretto da Franco Zeffirelli.\nTrama.\nFirenze, 1935: un gruppo di signore inglesi vivono in Italia perch\u00e9 affascinate dalla sua cultura e dal suo senso artistico. Una di loro, Mary Wallace, si prende cura di Luca, il figlio nato da una relazione extraconiugale di Paolo, mercante di stoffe che non lo vuole riconoscere. Hester Random, che fa parte del gruppo delle signore inglesi, \u00e8 vedova dell'ambasciatore inglese in Italia ed \u00e8 simpatizzante del fascismo e di Benito Mussolini. Hester, che non vede di buon occhio l'americana Elsa, collezionista di quadri d'arte moderna e ammaliatrice di uomini, riesce a farsi ricevere da Mussolini e prende un t\u00e8 con lui che le promette garanzie. Nel frattempo Paolo decide di mandare il figlio Luca a studiare in Austria.\nAppena Luca ritorna, ormai adolescente, tutto \u00e8 cambiato: l'Italia \u00e8 appena entrata nella seconda guerra mondiale accanto alla Germania e le signore inglesi sono state imprigionate in una caserma di San Gimignano perch\u00e9 considerate sospette a causa della loro nazionalit\u00e0. Luca cerca di incontrarle di nascosto e ci riesce, svolgendo da mediatore con il mondo esterno; intanto, grazie ai ripetuti incontri con Elsa, finir\u00e0 per innamorarsi dell'arte moderna. Col procedere degli anni, tutto precipita: il regime fascista cade e i tedeschi invadono Firenze.\nLuca cerca di mettere in guardia Elsa circa il suo amante Vittorio, che collabora con gli invasori tedeschi per farla internare. Elsa riesce a fuggire all'estero grazie ai partigiani e d\u00e0 l'ultimo saluto a Luca. I tedeschi, costretti alla ritirata, decidono prima di scappare di fare esplodere le torri di San Gimignano. Ma le signore inglesi si interpongono tra i soldati e l'esplosivo e li costringono a desistere; l'arrivo degli Alleati a San Gimignano, con le truppe scozzesi in avanguardia, induce cos\u00ec le SS a ritirarsi pi\u00f9 a nord. Con l'arrivo dei Liberatori, Mary Wallace rincontra Luca, che \u00e8 al seguito delle brigate scozzesi, e pu\u00f2 constatare che \u00e8 finalmente diventato il gentleman britannico che suo padre avrebbe voluto."}
{"id": "266594", "revid": "23013", "url": "https://it.wikipedia.org/wiki?curid=266594", "title": "Un the con Mussolini", "text": ""}
{"id": "266595", "revid": "287204", "url": "https://it.wikipedia.org/wiki?curid=266595", "title": "Calo Nord", "text": ""}
{"id": "266609", "revid": "104265", "url": "https://it.wikipedia.org/wiki?curid=266609", "title": "Mal\u00e8na", "text": "Mal\u00e8na \u00e8 un film di coproduzione italoamericana del 2000, scritto e diretto da Giuseppe Tornatore.\nTrama.\nLa vicenda \u00e8 ambientata a Castelcut\u00f2, immaginario paesino della Sicilia, durante la Seconda guerra mondiale.\nIl tredicenne Renato Amoroso \u00e8 attratto dalla bellissima ventisettenne Maddalena Bonsignore Scord\u00eda, soprannominata Mal\u00e8na, il cui marito Nino \u00e8 da poco partito per il fronte; la bellezza della donna, tuttavia, le causa innumerevoli problemi, poich\u00e9 l'ha resa sogno erotico per ogni uomo ed oggetto dell'invidia e dell'odio delle donne del posto. L'attrazione di Renato si trasforma ben presto in un sincero innamoramento e la donna diventa un'ossessione per lui che, non potendo dichiararsi a causa della giovanissima et\u00e0, incomincia a spiarla e a seguirla, arrivando persino a rubarle un capo di biancheria intima.\nUn giorno a Mal\u00e8na arriva la terribile notizia della morte del marito: vedova e dopo aver perso anche l'affetto del padre, irritato per i pettegolezzi che la circondano, la giovane resta indifesa davanti alle voci diffamanti, che arrivano a sostenere che si sarebbe concessa a numerosi uomini, fra cui il tenente Cadei, giovane e affascinante aviatore scapolo, con il quale aveva in effetti incominciato una timida relazione. Lei si difende, ma viene trascinata in tribunale dall'anziana moglie di un dentista con l'accusa di adulterio: Mal\u00e8na vince la causa ma viene poi stuprata dal suo avvocato, da sempre attratto da lei, mentre il tenente Cadei viene trasferito all'estero dopo aver dichiarato che la relazione con la donna non era stata altro che una semplice avventura.\nOrmai senza denaro, amici e famiglia (il padre muore in seguito a un bombardamento degli Alleati), dopo aver tentato invano di trovare un lavoro onesto, Mal\u00e8na si rende conto di avere un'unica arma per sopravvivere: la sua bellezza. La giovane cambia quindi aspetto, tagliandosi i capelli corvini e tingendoseli di un colore fulvo, e il suo atteggiamento si fa improvvisamente provocante verso gli uomini: ormai ha deciso, pur sapendo di umiliarsi, di concedere la sua avvenenza ai personaggi pi\u00f9 in vista della zona, che oltre al denaro le procurano anche cibo. Renato non si d\u00e0 pace, perch\u00e9 vorrebbe aiutarla ma non pu\u00f2, e allora continua a cercare di farsi notare da lei, inutilmente, e a pensarla nelle notti insonni. Renato arriva ad essere ossessionato da Mal\u00e8na al punto tale cadere in uno stato apoplettico, venendo creduto vittima di una possessione demoniaca; la madre lo porta invano da esorcisti e guaritrici nella speranza di farlo tornare in s\u00e9. Sar\u00e0 invece il padre a sbloccarlo, portandolo in un postribolo dove Renato sceglier\u00e0 una prostituta che immagina essere Mal\u00e8na.\nNel frattempo le sorti della guerra precipitano e i tedeschi invadono Castelcut\u00f2; per qualche mese Mal\u00e8na si ingrazier\u00e0 le truppe naziste concedendosi ai soldati insieme a Gina, un'altra avvenente donna del paese che in precedenza era stata l'amante del signorotto locale, ma quando nel 1943 i tedeschi vanno via e arrivano gli americani, le donne del paese utilizzano la scusa del collaborazionismo per linciare pubblicamente la protagonista, picchiandola e tagliandole i capelli. Ferita nel corpo e nell'anima, Mal\u00e8na decide di scappare e si trasferisce a Messina.\nA sorpresa un giorno a Castelcut\u00f2 torna Nino Scord\u00eda, che in realt\u00e0 non era morto ma aveva perso un braccio e contratto una malattia in India che lo aveva ridotto in fin di vita. L'uomo si reca subito alla vecchia casa in cui abitava con la moglie ma la trova occupata da diversi sfollati; chiede quindi aiuto al comando americano per trovarla, ma nessuno sa dove si trovi. Nino viene deriso dagli ex fascisti che un tempo avevano desiderato sua moglie e l'avevano insidiata mentre lui era stato dato per morto. Renato, rattristato per il trattamento riservatogli, gli scrive una breve lettera gli racconta la vicenda della moglie, lo rassicura sul fatto che la donna abbia amato sempre e solo lui ma che a causa della guerra la situazione era del tutto precipitata e lo informa di averla vista partire per Messina. Nino decide quindi di raggiungerla.\nUn anno dopo, Mal\u00e8na e Nino tornano insieme a Castelcut\u00f2, intenzionati a passare l\u00ec il resto della loro vita e, a testa alta, insieme, attraversano la grande piazza cittadina che un tempo la donna era solita percorrere sola sotto lo sguardo dei paesani. Questa volta la gente li accoglie serenamente, anche se sembra che le donne trattino Mal\u00e8na con gentilezza solo perch\u00e9 ora non \u00e8 pi\u00f9 una \"minaccia\" ai loro occhi: la donna infatti, pur sempre molto bella, appare \"ingrassata\" e vestita in modo anonimo.\nIl film si conclude con un nostalgico pensiero di Renato: sono trascorsi molti anni e lui, ormai vecchio e rassegnato alla banalit\u00e0 della sua vita, ammette di aver conosciuto e amato molte donne e di essersi scordato di tutte. L'unica che non riesce a dimenticare \u00e8 ancora lei, Mal\u00e8na.\nProduzione.\nIl film \u00e8 stato girato nel 1999 tra Noto, Siracusa, Catania, Realmonte (Scala dei Turchi), Poggioreale (ruderi) ed El Jadida. Giuseppe Tornatore dedic\u00f2 questo film a suo padre, la cui dedica appare all'inizio del film.\nIncassi.\nCon un budget di 20 milioni di dollari, il film ha incassato a livello globale 14,4 milioni di dollari non riuscendo a coprire le spese di produzione.\nDistribuzione.\nIl film \u00e8 uscito nelle sale italiane il 27 ottobre 2000."}
{"id": "266614", "revid": "713168", "url": "https://it.wikipedia.org/wiki?curid=266614", "title": "Cuenca (Ecuador)", "text": "Santa Ana de los R\u00edos de Cuenca (spesso abbreviato semplicemente in Cuenca) \u00e8 la terza citt\u00e0 dell'Ecuador per numero di abitanti, capoluogo della provincia di Azuay e dell'omonimo cantone.\nSi trova nella cosiddetta \"Sierra\", una parte delle Ande, e sorge a circa 2.500 metri sul livello del mare. All'epoca dell'impero Inca era conosciuta con il nome di Tumibamba. La citt\u00e0 attuale ha un tipico aspetto coloniale: il suo centro storico, molto ben conservato, \u00e8 stato per questa ragione inserito nell'elenco dei Patrimoni dell'umanit\u00e0 dell'UNESCO.\nGeografia fisica.\nTerritorio.\nSi trova nella regione montagnosa (Sierra) dell'Ecuador, nella parte meridionale, a 432\u00a0km di strada da Quito, capitale dell'Ecuador e 191 da Guayaquil, principale porto ecuadoriano.\nSituata su tre terrazzi naturali \u00e8 divisa in due parti dal fiume Tomebamba, che attraversa il centro storico e sorge sul terrazzo di mezzo. Altri fiumi che attraversano il territorio di Cuenca sono il Yanuncay, il Tarqui e il Machangara, che unendosi nel nord-est della citt\u00e0 formano il Rio Cuenca. La piazza centrale di Cuenca si trova a 2.550 m.s.l.m..\nClima.\nCuenca gode di un clima privilegiato essendo collocata all'interno di una grande valle nel mezzo della Cordigliera andina con una temperatura variabile tra i 7-15\u00a0\u00b0C in inverno e 12-25\u00a0\u00b0C in estate, paragonabile ad un clima primaverile durante tutto l'anno, che permette la coltivazione di fiori ed \u00e8 ideale per coltivare fiori, orchidee in particolare, che vengono esportati in tutto il mondo. La temperatura media della citt\u00e0 si aggira sui 15\u00a0\u00b0C\nStoria.\nSecondo alcune scoperte archeologiche, i primi abitanti di questa regione si stabilirono qui gi\u00e0 nel IX millennio a.C.: sono infatti stati ritrovati antichissimi resti che fanno pensare ad una societ\u00e0 di cacciatori-raccoglitori, sviluppatasi nella zona della grotta di Chopsi.\nLa storia della citt\u00e0 comincia molto tempo prima dell'arrivo degli spagnoli, addirittura prima degli Inca: pare infatti che sia stata fondata nel VI secolo dai Ca\u00f1ari, che diedero all'insediamento il nome di Guapondeleg, cio\u00e8 \"terra grande come il cielo\". Durante il XV secolo gli Inca conquistarono e occuparono il territorio, sostituendo le costruzioni originarie con le loro ma facendo proprie molte delle conoscenze dei Ca\u00f1ari nel campo dell'astronomia e dell'agricoltura.\nPoco dopo la conquista della citt\u00e0, il re Inca T\u00fapac Yupanqui ordin\u00f2 la costruzione di un grande centro abitato, Pumapungo (\"la porta del puma\"), la cui magnificenza avrebbe dovuto rivaleggiare con quella di Cuzco.\nIl nuovo sito Inca era comunque conosciuto con il nome di Tumibamba, letteralmente \"la pianura del tumi\", dove \"tumi\" \u00e8 riferito ad un'arma da taglio usato dagli Inca in battaglia, ma anche strumento per usi medici e sacerdotali. Tumibamba ha dato i natali a Huayna C\u00e1pac, il nuovo sovrano figlio di Tupac Yupanqui. Durante il suo regno divenne, effettivamente, la nuova capitale del Nord dell'impero, sede prediletta dell'Inca e base di partenza di tutte le sue operazioni militari. Durante la guerra civile tra i figli di Huayna Capac, Hu\u00e1scar ed Atahuallpa, sarebbe stata la sede di feroci scontri che ne avrebbero determinato la distruzione.\nQuando arrivarono i conquistadores spagnoli, si misero immediatamente alla ricerca di questa citt\u00e0 che secondo la leggenda aveva templi d'oro e altre magnificenze, ma trovarono solo rovine. Dopo essere stata abbandonata dai Ca\u00f1ari e dagli Inca, Cuenca rimase un piccolo centro fino a met\u00e0 del XVI secolo.\nLa Cuenca che vediamo oggi venne fondata nel 1557 dall'esploratore spagnolo Gil Ram\u00edrez D\u00e1valos su ordine di Andr\u00e9s Hurtado de Mendoza, all'epoca vicer\u00e9 del Per\u00f9, un nativo della citt\u00e0 spagnola di Cuenca (motivo per cui il nuovo insediamento venne battezzato con quel nome). La citt\u00e0 ottenne l'indipendenza il 3 novembre 1820 quando, essendo diventata uno dei centri pi\u00f9 importanti dell'Ecuador, fu una delle tre citt\u00e0 capoluogo di provincia del nascente stato (le altre due erano Quito e Guayaquil).\nSociet\u00e0.\nLa popolazione attuale si aggira intorno ai 500.000 abitanti. L'economia della citt\u00e0 si basa principalmente sull'agricoltura e sull'industria ad essa collegata, oltre che sulle sue antiche universit\u00e0 (in citt\u00e0 ve ne sono ben otto, la pi\u00f9 famosa e antica delle quali \u00e8 la \"Universidad de Cuenca\"), con circa 12.000 studenti).\nEtnie e minoranze straniere.\nLa popolazione di Cuenca discende da varie etnie, tra cui le popolazioni indigene dei Ca\u00f1ari e degli Inca, e da quella spagnola che arriv\u00f2 durante la colonizzazione dell'America, e anche da una quantit\u00e0 molto minore di discendenti africani. Il risultato della mescolanza razziale soprattutto tra indigeni e spagnoli nel corso del tempo ha fatto s\u00ec che quasi il 90% della popolazione di Cuenca sia meticcia, cos\u00ec come risultato dal censimento del 2010, dove era previsto un processo di auto-identificazione secondo le usanze e le tradizioni dei cittadini, e dove i meticci sono risultati l'89,7% della popolazione, contro il 5,7% di bianchi, il 2,2% di afroecuadoriani e l'1,7% di indigeni\nMonumenti e luoghi d'interesse.\nConcezione Monastero El Carmen de Asuncion (fondato nel 1682)\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "266616", "revid": "224230", "url": "https://it.wikipedia.org/wiki?curid=266616", "title": "Successione legittima", "text": "La successione legittima (Lat. \"Successio ab intestato\"), in diritto, \u00e8 quel tipo di successione che ha luogo quando il defunto (o de cuius) non abbia provveduto a redigere testamento, oppure quando pur avendo redatto il testamento questo \u00e8 nullo o annullato ovvero dispone solo per una parte dei beni ovvero solo legati.\nChiamati all'eredit\u00e0.\nNella successione legittima l'eredit\u00e0 si devolve:\nQuote della divisione.\nEsse sono diverse a seconda delle persone che sopravvivono al \"de cuius\". "}
{"id": "266617", "revid": "287204", "url": "https://it.wikipedia.org/wiki?curid=266617", "title": "Musciatto Franzesi", "text": "Biografia.\nBench\u00e9 di umili origini riusc\u00ec ad accumulare grandi ricchezze soprattutto in Francia, dove divenne consigliere del re Filippo il Bello e ricevette il titolo di cavaliere. Viene ricordato come malvagio ed empio, tanto da suggerire al re di falsificare la moneta e di razziare i mercanti italiani.\nNel 1301 giunse in Italia al seguito di Carlo di Valois, invitato da papa Bonifacio VIII a Firenze, con il pretesto di dirimere i contrasti fra Guelfi Bianchi e Neri, ma al fine, in realt\u00e0, di favorire questi ultimi.\nDella sua vita ci danno testimonianza la \"Cronica\" del Compagni e del Villani, ma il personaggio \u00e8 divenuto famoso grazie all'estro di Giovanni Boccaccio che lo ha citato nella novella con Ser Ciappelletto, la prima nonch\u00e9 una delle pi\u00f9 conosciute del \"Decameron\".\nInoltre la figura \u00e8 meticolosamente tratteggiata nel romanzo storico \"L'Imperfetto Assoluto\" di Riccardo Nencini."}
{"id": "266619", "revid": "767487", "url": "https://it.wikipedia.org/wiki?curid=266619", "title": "Giulietta degli spiriti", "text": "Giulietta degli spiriti \u00e8 un film del 1965, diretto da Federico Fellini. \u00c8 il primo lungometraggio a colori del regista riminese, dopo l'episodio a colori dal titolo \"Le tentazioni del dottor Antonio\" del film collettivo \"Boccaccio '70\" del 1962.\nTrama.\nGiulietta Boldrini, una benestante signora dell'alta borghesia romana, trascorre le vacanze estive nella lussuosa villa di Fregene, dove, con il marito Giorgio ed alcuni amici, organizza una festa per celebrare l'anniversario del matrimonio. Il legame per\u00f2 non \u00e8 pi\u00f9 saldo: Giorgio infatti nasconde, dietro una cortesia distratta, l'illusione di un nuovo amore.\nGiulietta ne ha la dolorosa convinzione e sente tutto il suo mondo entrare in crisi. Sua madre si preoccupa solo del proprio aspetto fisico, mentre le sorelle sono vacue e superficiali: Giulietta non ha nessuno con cui confidarsi. Partecipa quindi ad alcune sedute spiritiche e consulta anche un veggente indiano. Il consiglio della sorella la porta a un'ulteriore esperienza, particolarmente umiliante: Giorgio viene fatto seguire da investigatori che forniscono a Giulietta le prove inconfutabili del suo tradimento.\nNella sua ricerca di uno sfogo, Giulietta sembra cedere alle lusinghe di una vicina, Susy, che vorrebbe introdurla in un mondo vizioso falso. In tempo, con terrore, la donna se ne ritrae e, dopo aver tentato inutilmente di parlare con l'amante del marito, trova la forza di lasciarlo uscire dalla sua vita, nascondendogli la sua consapevolezza. Con l'aiuto di una psicoanalista, tuttavia, Giulietta riesce a reagire. Alla fine, in abito bianco, va incontro al vento che soffia dal mare.\nLa critica.\nAll'uscita del film nelle sale la critica italiana non fu tenera con Fellini, mentre all'estero, ad esempio in Francia e in Gran Bretagna, il film suscit\u00f2 critiche assai pi\u00f9 favorevoli."}
{"id": "266620", "revid": "327794", "url": "https://it.wikipedia.org/wiki?curid=266620", "title": "Gaio Cassio Longino", "text": "Biografia.\nNato molto probabilmente intorno all'87 o all'86 a.C., Cassio appartenne alla \"gens Cassia\", una famiglia patrizia riuscita ad accedere al consolato agli inizi del II secolo a.C. Nel sesto decennio a.C. Cassio, dopo il matrimonio con Tertulla, figlia di Servilia, sembr\u00f2 avvicinarsi al partito degli Optimates guidato da Catone Uticense.\nPrese parte alla guerra contro i Parti, al fianco di Marco Licinio Crasso, salvandosi dal disastro di Carre del 53 a.C., e riuscendo a respingere una loro successiva invasione che si era spinta fin sotto le mura di Antiochia. Nominato tribuno della plebe nel 49 a.C., allo scoppio della guerra civile si schier\u00f2 dalla parte di Pompeo, che gli affid\u00f2 il controllo di parte della sua flotta nelle acque del Mediterraneo. Dopo la battaglia di Farsalo e la morte di Pompeo in Egitto, egli decise di beneficiare della clemenza di Cesare: lo raggiunse dunque in Cilicia, vicino Tarso, da dove il dittatore stava pianificando l'attacco a Farnace. Nonostante il suo rapporto con Cesare si fosse consolidato, Cassio decise, nel 44 a.C., di allontanarsi dalla corrente politica di Cesare per essere uno degli organizzatori del complotto che port\u00f2 costui alla morte.\nDopo l'assassinio del dittatore, Cassio insieme a Bruto, figlio di Servilia, fugg\u00ec da Roma, timoroso delle rappresaglie messe in atto da Marco Antonio (luogotenente di Cesare) e dal giovane ed emergente Ottaviano (futuro primo imperatore di Roma con il nome di Augusto). Come si apprende da un'epistola scritta a Cicerone poco prima della battaglia di Modena, Cassio ottenne brillanti successi in Oriente. Recatosi ad Apamea, dove era assediata dai cesariani una legione pompeiana al comando di Quinto Cecilio Basso, riusc\u00ec a convincere i capi cesariani sul posto, Lucio Staio Murco e Quinto Marcio Crispo, a defezionare con le loro sei legioni e passare dalla sua parte. Poco dopo giunse dall'Egitto Aulo Allieno con altre quattro legioni, che a sua volta si un\u00ec a Cassio. Secondo alcune fonti Marcio Crispo tuttavia rifiut\u00f2 di servirlo . Cassio disponeva ora di numerose legioni e si mosse per affrontare il cesariano Publio Cornelio Dolabella, che in precedenza aveva vinto e ucciso il cesaricida Gaio Trebonio.\nTuttavia i due cospiratori non riuscirono a farla franca. Nel frattempo era stata emanata la lex Pedia, che condannava all'esilio i cesaricidi.\nCassio e Bruto vennero affrontati nella battaglia di Filippi il 3 ottobre del 42 a.C. da Marco Antonio e Ottaviano. Cassio fu sconfitto da Marco Antonio; pensando che anche Bruto fosse stato sconfitto diede ordine ad un suo schiavo, Pindarus, di ucciderlo, usando la stessa daga con cui aveva pugnalato Cesare; Bruto, nonostante la vittoria ottenuta su Ottaviano, fu successivamente raggiunto ed accerchiato dagli uomini di Marco Antonio. Il 23 ottobre del 42 a.C. Bruto, vedendosi sconfitto, si suicid\u00f2.\nPlutarco riferisce che Cassio era seguace di Epicuro.\nCassio viene definito da pi\u00f9 fonti come \"Ultimus Romanorum\", l'ultimo dei romani a incarnare i valori e lo spirito romano: il riferimento \u00e8 in Tacito, che cita a sua volta lo storico Cremuzio Cordo: \u00abSotto il consolato di Cornelio Cosso e Asinio Agrippa fu sottoposto a giudizio Cremuzio Cordo per un reato di nuovo genere, noto allora per la prima volta: negli annali da lui scritti, dopo aver elogiato M. Bruto, aveva chiamato Cassio l'ultimo dei romani\".\nLetteratura.\nDante lo pone nell'ultimo girone dell'Inferno \"(Inferno, XXXIV, 64-67)\", la Giudecca, ove si puniscono i traditori dei benefattori. Assieme a Giuda Iscariota ed a Marco Giunio Bruto, \u00e8 costantemente maciullato dalle fauci di Lucifero.\nCassio \u00e8 uno dei protagonisti della tragedia \"Giulio Cesare\" di William Shakespeare."}
{"id": "266622", "revid": "56620", "url": "https://it.wikipedia.org/wiki?curid=266622", "title": "Dittamondo", "text": ""}
{"id": "266623", "revid": "76963", "url": "https://it.wikipedia.org/wiki?curid=266623", "title": "Nora Barnacle", "text": "Biografia.\nIncontratisi il 10 giugno 1904, la loro relazione sentimentale inizi\u00f2 il successivo 16 giugno. Quest'ultima data venne poi scelta da Joyce per collocarvi la giornata del romanzo \"Ulisse\" (Ulysses), e diverr\u00e0 successivamente famosa e celebrata in tutto il mondo come \"Il giorno di Bloom\". Ad oggi rimane oggetto di acceso dibattito la vera natura dell'incontro tra la Barnacle e Joyce: alcuni asseriscono che Nora fosse in cerca di un'avventura a sfondo erotico, altri sostengono, invece, che l'appuntamento fu casto. \u00c8 verosimile che la questione non sar\u00e0 mai risolta in un senso o nell'altro.\nSul finire del 1904, la Barnacle e Joyce lasciarono l'Irlanda alla volta dell'Europa continentale, accasandosi infine a Trieste il 20 ottobre 1904. Nora ebbe due figli da Joyce: Giorgio (Trieste, 27 luglio 1905 - Costanza, 12 giugno 1976) e Lucia Anna (Trieste, 26 luglio 1907 - Northampton, 12 agosto 1982). Nora spos\u00f2 Joyce il 4 luglio 1931. Nora Barnacle mor\u00ec a Zurigo il 10 aprile 1951. \nUna lettera a sfondo erotico indirizzatale da Joyce nell'inverno del 1909 \u00e8 stata venduta all'asta da Sotheby's nel 2004 per la cifra di euro.\nNei media.\nNel 1988 Brenda Maddox scrisse la sua biografia (intitolata \"Nora\"), a sua volta tradotta, nel 2000, in un film con protagonisti Susan Lynch e Ewan McGregor."}
{"id": "266629", "revid": "125464164", "url": "https://it.wikipedia.org/wiki?curid=266629", "title": "Lamina di re Agilulfo", "text": "La Lamina di re Agilulfo, nota anche come Trionfo di re Agilulfo, \u00e8 un manufatto in rame lavorato a sbalzo e dorato, di forma trapezoidale (il bordo inferiore presenta due rientranze semicircolari) che misura 18,9\u00a0cm in lunghezza e 6,7\u00a0cm in altezza, prodotto da orafi longobardi intorno al VII secolo, riproducente una scena di trionfo. Si trova conservata a Firenze nel Museo Nazionale del Bargello.\nStoria e datazione.\nResta il dubbio sulla natura e sulla funzione di tale lamina: storici e archeologi si dividono tra chi presuppone che essa sia il frontale di un elmo e chi invece rifiuta tale teoria, ipotizzando che la lamina fosse in realt\u00e0 la decorazione di un oggetto prezioso, forse un reliquiario.\nLa lamina \u00e8 stata interpretata come un manufatto prodotto in riferimento all'assedio di Roma del 593 che costrinse papa Gregorio I a versare trecento libbre d'oro per evitare il saccheggio della citt\u00e0, subendo l'imposizione di subordinazione dei vinti - che sotto l'aspetto religioso implicava un riconoscimento di superiorit\u00e0 dell'arianesimo.\nIl reperto venne trovato nel 1891 presso le rovine di un castello nella Val di Nievole, sul confine che divideva il territorio longobardo da quello bizantino nel 593.\nIconografia.\nLa lamina, lavorata a sbalzo, presenta una decorazione continua sull'intera superficie: al centro una figura riccamente vestita siede in trono, ripreso frontalmente con la mano destra in posizione di \"allocutio\" e con la sinistra stringente una spada; ai lati due guerrieri, bardati con armature dalla foggia barbarica, con elmi conici a spicchi coronati da un pennacchio, lance e scudi rotondi con umboni. Convergono verso il gruppo centrale (in maniera simmetrica) due vittorie alate - segno del tentativo di \"contaminatio\" tra arte longobarda e modelli classici -: entrambe impugnano con la mano che si rivolge al trono una cornucopia a forma di corno potorio, mentre nell'altra mano sostengono un labaro con la scritta \"\" punzonata. Ciascuna vittoria precede un gruppo di due persone che sembrano uscire da una torre stilizzata (simbolo di una citt\u00e0): il primo (con le gambe genuflesse) compie un gesto di riverenza e di offerta, mentre il secondo porge al sovrano una corona sormontata da una croce.\nLa figura al centro \u00e8 circondata dalla scritta punzonata \"\" (\"Al signore re Agilulfo\"), che identificherebbe il personaggio con Agilulfo, re longobardo dal 591 al 616; tuttavia, riguardo a tale identificazione sono stati sollevati dubbi, in quanto alcuni ritengono che la scritta sia una falsificazione operata nel corso del XIX secolo.\nLe figure costruite in maniera paratattica, ovvero accostate senza tener conto della profondit\u00e0 spaziale, sembrano prive di peso, ma nonostante questo, i personaggi, dai volti volutamente espressionistici, tanto da assumere un carattere grottesco, sono rese con un modellato che rid\u00e0 un certo senso plastico e, nella minuta descrizione dell'abbigliamento, rivela un intento naturalistico. La frontalit\u00e0 dei personaggi centrali e la distribuzione simmetrica delle figure sono caratteri di origine bizantina."}
{"id": "266631", "revid": "767487", "url": "https://it.wikipedia.org/wiki?curid=266631", "title": "Cassio", "text": ""}
{"id": "266634", "revid": "125414412", "url": "https://it.wikipedia.org/wiki?curid=266634", "title": "Maclura pomifera", "text": "Maclura pomifera (Raf.) C.K. Schneid. \u00e8 una pianta arborea appartenente alla famiglia delle Moraceae. \u00c8 conosciuta anche come gelso del Texas, oppure arancio degli Osagi, o melo da siepi, melo dei cavalli, moro degli Osagi e legno d'arco. La maclura fu descritta per la prima volta dal botanico britannico Thomas Nuttall nel 1811; il nome del genere \u00e8 in ricordo dell'amico geologo William Maclure (1763\u20131840).Questo frutto cresce nel parco volusia a Roma \nDistribuzione.\nLa \"Maclura pomifera\" \u00e8 originaria del Nord America (parte centrale degli Stati Uniti) dove viene chiamata \"Osage orange\" (arancia degli Osagi), dal nome della trib\u00f9 di nativi che risiedeva nella zona di crescita di questo albero.\nNel 1818 venne introdotta in Europa e nel 1827 in Italia, dove ebbe una certa diffusione soprattutto in Toscana e nel Lazio.\nSi suppone che fino alla fine del pleistocene il frutto fosse consumato dalle megafaune americane (ignota ancora la specie esatta) che cos\u00ec provvedevano alla distribuzione della pianta. Infatti, grazie ai pollini fossili \u00e8 noto che la pianta era un tempo molto pi\u00f9 diffusa nel continente, cos\u00ec come oggi \u00e8 coltivabile con successo in quasi tutti gli Stati Uniti continentali e buona parte del Canada meridionale, mentre nel '700 era limitata ad una fascia del Texas nordorientale (con una piccola popolazione relitta a Chisos nel Texas sud-occidentale), Oklahoma e Arkansas, con popolazioni isolate del Kansas centro-meridionale (probabilmente importata in epoca precolombiana dagli indiani per costruire archi). In natura la pianta fa fatica a riprodursi e a diffondersi, visto che in mancanza di un animale che ne mangi e disperda il voluminoso frutto, questo cade vicino alle radici della pianta madre.\nDescrizione.\nLa pianta \u00e8 un albero che pu\u00f2 raggiungere i 7-15 metri di altezza con una chioma folta ma irregolare.\nTronco e corteccia.\nIl tronco \u00e8 irregolare e tormentato, la corteccia contiene tannino ed \u00e8 bruna e disseminata di dure e acuminatissime spine. Dalle radici si estrae un eccellente pigmento giallo detto morina. Il legno \u00e8 pesante, particolarmente duro e resistente agli attrezzi da taglio, al tempo e alle intemperie.\nFogliame.\n\u00c8 una pianta a foglie caduche, molto simili a quelle dell'arancio. Alterne, coriacee e acuminate, furono anche impiegate nell'alimentazione del baco da seta.\nFiori e frutti.\nLa specie \u00e8 dioica, cio\u00e8 con fiori maschili e femminili su piante differenti. Le infiorescenze, sia maschili che femminili, sono sferiche del diametro di 2\u20133\u00a0cm.\nI fiori maschili sono di colore verde pallido, piccoli e disposti in racemi portati su peduncoli lunghi, sottili e pendenti, che si sviluppano all'ascella di foglie sui rametti dell'anno precedente. Presentano un calice peloso a quattro lobi; i quattro stami sono inseriti di fronte ai lobi del calice, sul margine di un disco sottile. I fiori femminili sono portati in una densa testa a molti fiori sferica su un breve peduncolo robusto sui rami dell'anno. Ogni fiore ha un calice peloso a quattro lobi, un ovario supero e un lungo stilo snello.\nLa caratteristica pi\u00f9 curiosa della pianta \u00e8 il frutto che \u00e8 pi\u00f9 propriamente una infruttescenza (sorosio) derivata dalla trasformazione di un'intera infiorescenza. \u00c8 infatti formata da un insieme di piccole drupe, ognuna derivante da un diverso fiore dell'infiorescenza. \u00c8 un ammasso sferico dal diametro di 7 \u2013 15\u00a0cm di colore variabile dal giallo al verde, di consistenza legnosa e con la superficie profondamente corrugata. Il frutto aperto rivela una polpa biancastra da cui cola un succo lattiginoso.\nUsi.\nNella sua regione d'origine, il Nord America, maclura era ben nota ai nativi, in particolare Osagi (ma anche Comanche e Kiowa), e impiegata nella costruzione di archi, tintura dei tessuti, nonch\u00e9 come rimedio contro le congiuntiviti e infiammazioni degli occhi. Il colorante ricavato dalla corteccia e dalle radici si usava per tingere il volto con un colore giallo limone nei rituali degli Osage, trib\u00f9 dalla quale prende il nome (giallo Osage).\nIl legno, durissimo ed elastico, ma dal gradevole colore ocra e dotato di bellissime venature pi\u00f9 scure, pu\u00f2 essere utilizzato per creazioni artigianali pregiate o per la realizzazione di attrezzi durevoli, oltre ai gi\u00e0 menzionati archi. Infatti, il nome dato alla pianta dai primi coloni francesi fu \"bodarc\", ovvero la contrazione di \"bois d'arc\".\nIl frutto \u00e8 apprezzato dagli scoiattoli, mentre negli esseri umani, seppur non velenoso, causa il vomito e non \u00e8 commestibile.\nNegli Stati Uniti ha conosciuto sin dal primo Ottocento una certa diffusione, sia perch\u00e9 se potata e tenuta a livello arbustivo grazie alla caratteristica spinosit\u00e0 forma ottime siepi, capaci di tenere a bada il bestiame e di fungere da frangivento, sia perch\u00e9 \u00e8 ornamentale, sia perch\u00e9 il suo legno dalla grande capacit\u00e0 di non marcire anche in ambienti saturi d'acqua era prediletto per la costruzione di pontili, ponti ferroviari e altri manufatti durevoli che dovevano resistere all'acqua. Fu impiegata anche per le piccole imbarcazioni, soprattutto in Texas a met\u00e0 Ottocento.\nDurante la crisi del '29, che negli stati del West coincise con un processo di erosione e desertificazione, fu scelta da Roosevelt come principale pianta per costruire ampie siepi e boschetti frangivento.\nIn Italia, a partire da met\u00e0 Ottocento, in seguito alla comparsa di una grave forma di infezione che colpiva le radici dei gelsi bianchi utilizzati in bachicoltura, si tent\u00f2 di utilizzarne le foglie nell'alimentazione del baco da seta, ma con poco successo, vista la scarsit\u00e0 di nutrienti rispetto alla foglia del gelso.\nOggi \u00e8 utilizzata come pianta ornamentale e per realizzare siepi invalicabili. Raggiungendo dimensioni ragguardevoli come esemplare isolato, l'albero adulto perde in gran parte la spinosit\u00e0."}
{"id": "266635", "revid": "767487", "url": "https://it.wikipedia.org/wiki?curid=266635", "title": "La citt\u00e0 delle donne", "text": "La citt\u00e0 delle donne \u00e8 un film del 1980 diretto da Federico Fellini.\nAll'epoca della sua realizzazione, l'opera suscit\u00f2 grandi polemiche sulla stampa e forti critiche da parte dei movimenti femministi.\nFu presentato fuori concorso al 33\u00ba Festival di Cannes.\nTrama.\nMarcello Sn\u00e0poraz \u00e8 un uomo maturo ed incauto il quale, durante un tragitto in treno, ha un fugace flirt con una misteriosa signora, che decide di seguire, scendendo alla fermata di un'irreale stazione in mezzo alla campagna.\nSeguendo la sconosciuta, Marcello Sn\u00e0poraz si ritrova in un albergo, nel bel mezzo di un tumultuoso congresso di femministe che parlano per slogan e formule preconfezionate, procedono su temi frusti e rivendicazioni scontate che, tuttavia, il protagonista non riesce a comprendere.\nL'atteggiamento ostile delle astanti consiglia Marcello Sn\u00e0poraz a una fuga precipitosa e, aiutato da una delle femministe presenti e da una inserviente, riesce a uscire dall'albergo. Fuori dall'albergo, rimasto a piedi dopo essersi separato dalla inserviente, riceve un passaggio da un gruppo di strane ragazze; cercando quindi di scappare da loro, arriva al castello di Katzone, un maturo santone dell'eros che sopravvive nell'adorazione di una femminilit\u00e0 ormai desueta, custodendo gelosamente e metodicamente un'ordinata collezione di testimonianze delle sue conquiste, una sorta di pinacoteca multimediale dove \u00e8 possibile ascoltare le voci delle donne ritratte nei momenti di intimit\u00e0, nella vana attesa di un ritorno agli antichi splendori. La notte stessa Marcello scopre sotto il letto della camera dove alloggiava un passaggio segreto che lo conduce a uno strano lungo scivolo (sul quale assiste a visioni delle donne protagoniste della sua infanzia) che finisce in una gabbia. Fatto prigioniero viene condotto in un'aula di tribunale dove, ancora inconscio della propria colpa, viene condannato dalle femministe che lo portano in un'arena dove l'uomo assister\u00e0 al proprio pubblico linciaggio uscendone per\u00f2 \"vincitore\" e riuscendo a uscire da quello strano luogo. Si risveglia sul treno, davanti alla moglie Elena: tutto farebbe pensare a un brutto sogno, ma Marcello nota che i suoi occhiali sono rotti, proprio come nel sogno. Ancora pi\u00f9 incomprensibile \u00e8 per Marcello il fatto che, poco dopo, si siedano accanto a lui tre donne che erano personaggi del suo sogno. Ma il suo volto, inizialmente perplesso e preoccupato, subito cambia e volgendosi alla moglie esprime un compiaciuto atteggiamento di serena indifferenza.\nLa critica.\nGiorgio Carbone ne \"La Notte\", del 29 marzo 1980: \"Arrivato sulla soglia della terza et\u00e0 [...] Fellini come regista \u00e8 (per sua fortuna e nostra) entrato in quella splendida maturit\u00e0 in cui un mostro sacro riesce a profondere i suoi tesori di bravura per il solo piacere di farlo. C\u2019\u00e8, dietro la festa delle immagini, dei colori, un piacere di fare del cinema che fin dalle prime scene diventa anche il tuo, di spettatore, come da tempo non ti capitava di provare. [...] Ti lasci portare dalla cavalcata delle invenzioni, e riesci ancora a stupirti (come un ragazzino che ha scoperto da poco il cinema), a ogni sequenza, a ogni inquadratura. Se nella \"Citt\u00e0 delle donne\" latita la suspense per la storia, o per gli ingredienti (non te ne importa niente di come andranno a finire Sn\u00e0poraz o Katzone, sai benissimo che a un dato punto arriveranno Rimini e le comparse tettone) c\u2019\u00e8 la suspense delle immagini, delle trovate sceniche (avverti benissimo che Fellini sta per inventare, ma l\u2019invenzione non sai mai come e a che punto ti arriva)\".\nProduzione.\nLe riprese del film iniziarono il 3 maggio 1979 e terminarono il 28 novembre 1979; il film usc\u00ec nelle sale il 28 marzo 1980.\nLa lavorazione del film venne improvvisamente stravolta a causa della morte dell'attore Ettore Manni, avvenuta il 27 luglio 1979.\nManifesti e locandine.\nLa realizzazione dei manifesti orizzontali, per le affissioni murali, fu affidata al disegnatore Andrea Pazienza.\nCitazioni.\nIl cognome del protagonista, Marcello Sn\u00e0poraz, \u00e8 citato da Jovanotti nella canzone \"In orbita\", quinta traccia dell'album \"Safari\" (2008) e da Caparezza nel brano \"Eterno Paradosso\", ottava traccia dell'album \"Exuvia\" (2021). Snaporaz \u00e8 inoltre il nome di un gruppo musicale livornese attivo dal 1995."}
{"id": "266638", "revid": "1498232", "url": "https://it.wikipedia.org/wiki?curid=266638", "title": "TG3", "text": "Il TG3 \u00e8 il telegiornale di Rai 3.\nLo studio e la redazione hanno sede nella Palazzina C del Centro di produzione Rai di Saxa Rubra a Roma, dal quale vanno in onda le principali edizioni (eccetto quella delle 12:00, in onda da Milano) e alcune rubriche. L'attuale direttrice della testata \u00e8 Simona Sala.\nStoria.\nGli esordi.\nNacque nel 1979 grazie alla riforma della RAI del 1975 quando, dopo oltre un anno di sperimentazioni, la terza rete televisiva della Rai incominci\u00f2 le proprie trasmissioni regolari alle ore 18:30 del 15 dicembre 1979; all'inizio il servizio raggiungeva tutti i capoluoghi di regione e il 45% della popolazione italiana. Il telegiornale esord\u00ec mezz'ora dopo l'esordio del canale dopo la trasmissione di inaugurazione, e da esso dipendevano le ventuno redazioni regionali, che tuttavia rimanevano terminali anche degli altri telegiornali e del giornale radio. Aveva una sola edizione serale di trenta minuti, che presentava un quarto d'ora dedicato all'informazione nazionale (dalle 19:00 alle 19:15) e un altro quarto d'ora dedicato all'informazione regionale (dalle 19:15 alle 19:30). Il primo direttore \u00e8 Biagio Agnes, affiancato dal condirettore Sandro Curzi e dai vicedirettori Alberto La Volpe e Orazio Guerra.\nIn un primo momento, le difficolt\u00e0 nella realizzazione del telegiornale non erano poche, soprattutto a causa della grave scarsit\u00e0 di mezzi concessi in quel periodo dalla Rai. La testata regionale ha anche il compito di assicurare i contributi televisivi e radiofonici da Roma e dal Lazio alle altre sedi regionali della Rai. Il TG3 aveva due edizioni al giorno, una alle 19:00 e l'altra alle 22:00, che per\u00f2 era una replica dell'edizione precedente (in seguito venne aggiunta anche una terza edizione, in onda a mezzanotte circa). Il primo conduttore del TG3 nazionale fu Giorgio Chiecchi, al quale si alternavano inizialmente Marisa Bernabei e Carlo Brienza. In seguito Danila Bonito e Franco Poggianti entrarono a far parte della rosa dei conduttori. La lettura delle notizie era anche affidata agli speaker, fra cui Augusto Lombardi, divenuto famoso con Meteo 3.\nIl caporedattore del TG3 Lazio era Ruggero Tagliavini; Franco Alfano (noto al pubblico dal 1978 per aver ripreso in esclusiva per l'emittente privata romana GBR, dove lavorava, il corpo senza vita del presidente della DC Aldo Moro in via Caetani, a Roma) fu il primo conduttore dell'edizione regionale del Lazio. Con lui si alternavano in studio Mariolina Sattanino, Lucio Marcatajo e Giulio Sciorilli Borrelli.\nNel 1980 venne nominato nuovo direttore Luca Di Schiena, al posto di Biagio Agnes, che divent\u00f2 il nuovo vicedirettore generale della Rai per la radiofonia. Nel 1986 nacquero l'edizione nazionale del Meteo 3 (fino a quel momento le previsioni del tempo di RaiTre erano solo regionali) e l'edizione pomeridiana del TG (in onda alle 14:30).\nNel 1987 il TG3 divent\u00f2 una vera e propria testata nazionale autonoma, mentre la testata regionale assunse il nome Rai Regione. La durata del telegiornale nazionale delle 19:00 venne aumentata, arrivando a mezz'ora e concludendosi quindi alle 19:30. Nuovo direttore del TG3 divenne Sandro Curzi, che rivoluzion\u00f2 la testata cambiandone fisionomia e linea editoriale. Sotto la guida di Curzi, il TG3 divent\u00f2 pi\u00f9 vicino al Partito Comunista Italiano, contrapponendosi al TG1 democristiano ed al TG2 d'impronta socialista.\nDa notare anche l'attenzione agli aspetti di grafica e comunicazione. La nuova sigla del TG3, realizzata nel 1986 e trasmessa a partire dal 13 giugno 1987, viene commissionata a Mario Sasso per la grafica e a Brian Eno per la musica.\nFu durante la direzione Curzi che il TG3 venne accusato di essere fazioso, al punto da venir definito dai detrattori \"Telekabul\", in riferimento alla capitale dell'Afghanistan, all'epoca coinvolta in un conflitto contro l'Unione Sovietica. Curzi, nonostante fosse un giornalista in quota PCI, disse in seguito che aveva tutto il partito contro.\nAnni 1990.\nNegli anni novanta registra un incremento dell'ascolto. Vengono aggiunte nuove rubriche come \"TG3 Nuovo Giorno\", \"TG3 In edicola\" con la rassegna stampa dei quotidiani italiani ed esteri, l'approfondimento \"TG3 Telesogni\" e \"TG3 Articolo 1\". In seguito all'impegno della testata durante la prima guerra del Golfo, Curzi riesce ad ottenere una nuova edizione, rendendo il TG3 una testata quasi alla pari con le altre due: dopo l'edizione di mezza sera (condotta in contemporanea da Roma e da New York e in diretta, essendo in precedenza la replica dell'edizione serale) nasce quella di mezzogiorno (in onda dal Centro di Produzione RAI di Milano, dal quale ancora oggi va in onda).\nNel 1994 in Somalia, l'inviata Ilaria Alpi e del cineoperatore Miran Hrovatin, rimasero uccisi a Mogadiscio. A Curzi succede Andrea Giubilo e, dopo breve tempo, la direttrice Daniela Brancati.\nNel 1999, sotto la guida di Ennio Chiodi, il TG3 e la TGR vengono accorpati nella nuova testata unica Telegiornale 3, che raccoglie l'eredit\u00e0 dei telegiornali regionali. Di conseguenza, dall'8 marzo il TG3 cambia nome in T3.\nAnni 2000.\nDal 17 gennaio 2000 la direzione della testata viene affidata a Nino Rizzo Nervo, che dal marzo dello stesso anno ripristiner\u00e0 la sigla \"TG3\", estendendo il cambiamento anche alle edizioni regionali. La realizzazione della sigla \u00e8 affidata ad Eric Buffat. Nell'estate del 2001 Rizzo Nervo si dimette dalla direzione, ma le dimissioni vengono respinte.\nGli succede Antonio Di Bella, che dal giugno 2002 scorpora i notiziari regionali dal TG3, favorendo il ritorno della TGR come testata autonoma: la prima rimane solo una testata nazionale, mentre a dirigere la TGR arriva Angela Buttiglione, gi\u00e0 conduttrice del TG1 e direttrice della TSP (oggi Rai Parlamento). L'edizione pomeridiana, fino ad allora in onda alle 14:30, viene anticipata alle 14:20, allungandosi di 20 minuti. Il 19 marzo 2003 il TG3 rinnova i jingle della sigla e dei titoli, composti da Luigi Pellegrino. Nel 2006 nasce una nuova edizione notturna, a carattere internazionale, intitolata \"Night news\". Nel 2007 nasce anche l'edizione LIS, in onda intorno alle 15:00-15:10, dopo TGR Leonardo (prima andava in onda dopo TGR Neapolis fino all'estate del 2010), entrambe in onda tutti i giorni (quella per i non udenti andava in onda solo dal luned\u00ec al venerd\u00ec inizialmente). Dal 20 ottobre 2008 va in onda \"TG3 Linea Notte\", rubrica di approfondimento che nasce dall'accorpamento di \"Primo piano\" e delle edizioni di mezzasera, che restano in onda solo nel fine settimana.\nNello stesso anno \u00e8 stata introdotta l'edizione flash TG3 Minuti, in onda tutti i giorni alle 11:10 (e per alcuni anni in onda anche alle 21:00) con una durata di 3 minuti. Tale edizione \u00e8 stata poi cancellata il 12 settembre 2016.\nNel novembre dello stesso anno i giornalisti del TG3 partecipano in lutto ai funerali dell'ex direttore della testata Sandro Curzi. Ai suoi funerali partecipano anche importanti giornalisti di Rai 3, come Corrado Augias, nonch\u00e9 politici di entrambi gli schieramenti.\nA fine settembre 2009 viene nominata alla direzione del telegiornale Bianca Berlinguer, in sostituzione di Antonio Di Bella che \u00e8 passato a dirigere la rete.\nAnni 2010.\nIl 24 maggio 2010 il TG3 rinnova il logo la sigla la grafica e lo studio.\nNel mese di giugno l'inviato dall'estero Riccardo Chartroux subentra alla direttrice Bianca Berlinguer nella conduzione dell'edizione delle 19:00, cui far\u00e0 poi ritorno a settembre.\nIn autunno Alessandra Carli e Cristiana Palazzoni subentrano rispettivamente a Nadia Zicoschi (passata al TG2), a Maria Rosaria De Medici (passata a condurre la rubrica \"Fuori TG\") e a Luca Mazz\u00e0 (passato a Rai Sport).\nNel 2013 Jari Pilati subentra alla conduzione dell'edizione di mezzogiorno da Milano, mentre Tatiana Lisanti all'edizione principale delle 19:00, in sostituzione di Giuliano Giubilei, il quale diventer\u00e0 vicedirettore della testata e conduttore di \"Linea Notte\", \"TG3 Minuti\" e di mezzasera. Lucia Goracci invece passa a Rai News 24. In autunno viene nominato vicedirettore Maurizio Ambrogi, fino a quel momento capo della redazione politica, che viene affidata ad Alessandra Carli, la quale lascia dunque la conduzione dell'edizione pomeridiana.\nDal 25 maggio 2014 il TG3 inizia a produrre i propri servizi in formato digitale, convertendo la trasmissione al formato , sbarazzandosi delle videocassette ormai obsolete e adottando una nuova sigla, una nuova grafica e un nuovo logo. Per l'occasione viene rinnovato anche lo studio, pi\u00f9 moderno e tecnologicamente avanzato rispetto al precedente, con una forma circolare e dotato di un nuovo apparato di schermi ledwall. Inoltre viene rinnovata anche la videosigla della rubrica Fuori TG (sempre con la stessa musica del telegiornale), mentre le videosigle delle altre rubriche restano invariate (vengono solo adattate al formato 16:9 e dove necessario viene cambiato il logo).\nDal 4 agosto 2016 il nuovo direttore del TG3 \u00e8 Luca Mazz\u00e0, sotto la cui gerenza nasce una nuova edizione, \"Nel mondo\", e vengono apportati i primi cambiamenti nell'impostazione visiva delle trasmissioni (differente fotografia e utilizzo della scenografia in studio), culminati il 21 novembre 2016 con l'introduzione di una nuova videosigla.\nIl 31 ottobre 2018 il consiglio di amministrazione della Rai, su proposta dell'amministratore delegato Fabrizio Salini, delibera la nomina di Luca Mazz\u00e0 al Giornale Radio Rai. Quest'ultimo viene sostituito alla direzione del TG3 da Giuseppina Paterniti.\nIl 9 settembre 2019, in occasione del 40\u00ba anniversario della testata e di Rai 3, il TG3 rinnova sigla, grafica e logo, mentre lo studio rimane immutato.\nAnni 2020.\nIl 15 maggio 2020 viene nominato Mario Orfeo come nuovo direttore della testata, prendendo il posto di Giuseppina Paterniti che si occuper\u00e0 del coordinamento dell'offerta informativa della Rai. Orfeo \u00e8 il secondo ex direttore del TG1 a dirigere la testata della terza rete dopo Nuccio Fava.\nDall'edizione delle 19:00 dell'11 gennaio 2021, il TG3 va in onda da un nuovo studio, adottando nuovamente un nuovo logo, una nuova sigla e una nuova grafica.\nIl 18 novembre viene nominata Simona Sala alla direzione della testata, prendendo il posto di Mario Orfeo.\nConduttori attuali.\nNel periodo in cui ha diretto la testata, spesso quest'edizione era condotta da Bianca Berlinguer. Negli ultimi anni si sono alternati alla conduzione anche Maria Cuffaro (passata a condurre TG3 Mondo), Monica Giandotti (ora a \"Unomattina\"), Riccardo Chartroux e Alessandra Carli.\nMannoni \u00e8 affiancato da Giusi Sansone, la quale si occupa degli aggiornamenti e della lettura delle notizie.\nIn assenza del conduttore principale, a presentare Linea Notte \u00e8 il conduttore dell'edizione delle 19:00.\nFino a settembre 2020 caratteristica di quest'edizione era la rassegna stampa, poi cancellata.\nAll'interno di quest'edizione, dedicata alle notizie dall'estero, vi \u00e8 un breve notiziario con aggiornamenti sulle notizie della giornata appena conclusa, alla cui conduzione si alternano saltuariamente:\nDirettori.\nNota: i nomi evidenziati in blu riguardano i direttori che oltre a dirigere il TG3 dirigevano anche la TGR."}
{"id": "266640", "revid": "6340", "url": "https://it.wikipedia.org/wiki?curid=266640", "title": "Guida galattica per autostoppisti", "text": ""}
{"id": "266641", "revid": "767487", "url": "https://it.wikipedia.org/wiki?curid=266641", "title": "I vitelloni", "text": "I vitelloni \u00e8 un film del 1953 diretto da Federico Fellini. Il film \u00e8 incentrato sulle vicende di un gruppo di cinque giovani: l'intellettuale Leopoldo (Leopoldo Trieste), il donnaiolo Fausto (Franco Fabrizi), il maturo Moraldo (Franco Interlenghi), l'infantile Alberto (Alberto Sordi) e l'inguaribile giocatore Riccardo (Riccardo Fellini).\nTrama.\nDurante un concorso di bellezza sulla spiaggia si premia Miss Sirena 1953. Scoppia un temporale e la vincitrice, Sandra, improvvisamente sviene. Arriva il medico che fa allontanare tutti, ma il trentenne donnaiolo Fausto capisce immediatamente la causa del malore di Sandra. Corre subito a casa e prepara la valigia, chiede dei soldi al padre, Francesco, e gli dice che deve partire per Milano in cerca di lavoro.\nIntanto arriva preoccupato il fratello di Sandra, Moraldo, che gli fa sapere che Sandra \u00e8 incinta. Fausto sa bene di essere il responsabile e, su pressione di suo padre, non pu\u00f2 fare altro che sposarla, sebbene gli amici si prendano beffe di lui. Al matrimonio tuttavia ci sono tutti.\nI neosposini partono per Roma in luna di miele, proprio mentre serpeggia tra gli amici qualche malumore. Alberto, che appare il pi\u00f9 sicuro di s\u00e9, continua a godersela tra biliardo, scherzi e scommesse. Con una scusa, prima chiede un prestito di 500 lire alla sorella Olga, l'unica della famiglia che lavora, per poter scommettere alle corse dei cavalli, ma successivamente la rimprovera di mantenere una relazione segreta con un uomo separato, ma coniugato e che quindi non potr\u00e0 mai sposarla. Al ritorno dal viaggio di nozze, Fausto, grazie a suo suocero, riesce a trovare lavoro presso un venditore di oggetti sacri, Michele.\nFausto, sebbene sposato e in attesa di un figlio, continua a frequentare i vecchi amici e a cercare di sedurre altre donne. Una sera, al cinema con Sandra, sua moglie, non perde l'occasione di fare piedino alla bella sconosciuta seduta accanto. Quando la donna s'allontana, lasciata la moglie con una scusa, la insegue, la raggiunge, la corteggia e la bacia. \u00c8 soddisfatto di s\u00e9, ma tornato sui suoi passi, alla vista della moglie fa finta di niente.\nArriva il carnevale. Si deve far festa. Nel locale del ballo, Fausto si accorge di Giulia, la moglie del suo principale, elegante e allegra per l'occasione, e si ripromette di sedurla. Durante la festa Alberto, ubriaco, sembra rendersi conto di quanto la sua vita sia vuota e stupida, ma non ha il coraggio di cambiare.\nIl giorno dopo Olga, che era il sostegno della famiglia, parte con il suo uomo tra le lacrime della madre e del fratello, l'una dispiaciuta anche per la mancanza di quell'unico reddito e l'altro per il dover promettere alla madre di trovarsi un posto.\nFausto, invece, non solo arriva assai in ritardo al lavoro, ma con una scusa, nel retro del negozio, cerca di strappare un bacio a Giulia che per\u00f2 gli resiste indignata. Michele li vede imbarazzati e non gli \u00e8 difficile capire quello che \u00e8 appena successo. Convoca l'ingrato Fausto e lo licenzia. A Moraldo, Fausto dice invece che \u00e8 stata Giulia a provocarlo e, essendo stata respinta, lo ha fatto licenziare ingiustamente e senza preavviso. Per ripicca quindi si fa aiutare da Moraldo a sottrarre dal negozio un angelo di legno, che per\u00f2 non riescono a vendere come speravano, e che affidano ad un povero sprovveduto chiamato Giudizio.\nIl furto viene scoperto. A pranzo il padre di Sandra \u00e8 furibondo. Accusa il figlio e il genero di aver rubato l'angelo, e di averlo costretto, per questo, a supplicare i carabinieri di poter risarcire direttamente l'azione vergognosa senza ulteriori conseguenze. Accusa inoltre Fausto di aver insidiato la moglie del suo pi\u00f9 caro amico. Sandra scoppia in lacrime e scappa in camera. Il fratello ingenuamente la rassicura, raccontandole la versione di Fausto, utile per\u00f2 per far riconciliare la coppia. Nasce il piccolo Moraldo, gioia della famiglia, e Fausto si sente meno osservato. \u00c8 alla ricerca di un nuovo lavoro, ma non riesce ad abbandonare la vecchia compagnia di amici (Alberto, Moraldo, Riccardo, Leopoldo) con i quali ha trascorso una giovinezza fatta di superficialit\u00e0 e irresponsabilit\u00e0.\nLeopoldo, da parte sua, \u00e8 riuscito a convincere Sergio Natali, un famoso attore teatrale, a dargli l'opportunit\u00e0 di leggergli una sua commedia. Gli amici, che l'accompagnano, sono emozionati, ma alla lunga si annoiano: sono molto pi\u00f9 interessati alle ballerine con le quali scherzano e ballano. L'aspirante drammaturgo \u00e8 lusingato dalle entusiastiche lodi dell'anziano attore, che per\u00f2 poi gli chiede ambiguamente di accompagnarlo sulla spiaggia, fredda e deserta, in maniera cos\u00ec inquietante da farlo scappare via.\n\u00c8 notte fonda e Moraldo sta aspettando Fausto che aveva passato la serata con una delle ballerine del variet\u00e0. \u00c8 dispiaciuto per la sorella Sandra e lo rimprovera. A casa Sandra, dopo aver atteso Fausto fino a tardi, gli impedisce di accarezzare il figlio e scoppia in lacrime. \u00c8 stanca dei suoi tradimenti e all'alba, mentre il marito dorme, prende il bambino e scappa. Fausto e gli altri amici iniziano una vana ricerca, ma Moraldo, indispettito, decide di fare da solo. Il tempo passa e la fame aumenta, cos\u00ec, distratti dalle dolcezze della campagna circostante, si fermano a mangiare. Fausto invece continua le ricerche per conto suo.\nA casa la donna di servizio in lacrime gli dice che i genitori si sono recati in questura per denunciare la scomparsa di Sandra e del figlio, e che la stanno cercando al mare. Fausto si reca sulla spiaggia e qui incontra casualmente la donna del cinema che si mostra interessata a rivederlo, ma lui \u00e8 angosciato e confuso e si allontana da lei. Torna a casa dove incontra Moraldo e si dispera dicendo che vuol farla finita, ma Moraldo gli rimprovera di essere troppo vigliacco anche per questo. Trova per\u00f2 il coraggio di tornare al negozio di oggetti religiosi e raccontare a Michele, piangendo, che Sandra non si trova. Intanto Alberto in macchina con gli altri due di ritorno dal pranzo, alla vista lungo la strada di alcuni \"lavoratori della mazza\", affaticati, li sbeffeggia col gesto dell'ombrello. Ma dopo pochi metri la macchina si ferma per un guasto. Inseguito, non gli resta che scappare via.\nA sera, di ritorno alla casa paterna, Fausto riceve dalla sorellina la bella notizia che Sandra \u00e8 l\u00e0. Si era infatti rifugiata a casa del suocero. Ma qui il padre Francesco l'attende per dargli una dura lezione, picchiandolo con la cinghia dei pantaloni, sostenuto dall'amico Michele che tiene a bada Sandra che lo supplica di smettere. \nFinalmente consapevole delle responsabilit\u00e0 che comporta l'aver creato una famiglia, Fausto riunito alla moglie e al figlio, sembra essersi ravveduto.\nAlla fine Moraldo \u00e8 l'unico ad avere il coraggio di lasciare il paese, partendo in treno per Roma. Alla stazione viene scorto dal giovane Guido, un fattorino adolescente che gi\u00e0 lavora come ferroviere, nonostante la giovane et\u00e0. Il treno parte mentre Moraldo immagina i suoi compagni ancora dormienti nei loro letti.\nL'ultima inquadratura \u00e8 dedicata proprio a Guido, di spalle, che cammina in equilibrio su una rotaia del binario da cui \u00e8 partito il treno.\nProduzione.\nLa trama del film, scritta inizialmente da Ennio Flaiano, era stata concepita per essere situata a Pescara, sua citt\u00e0 natale. Fellini decise invece d'ambientarlo nella sua nativa Rimini, anch'essa una citt\u00e0 costiera sul Mare Adriatico. Tuttavia le riprese si svolsero tra Firenze, Viterbo, Ostia e Roma.\nIl personaggio di Riccardo \u00e8 interpretato da Riccardo Fellini, fratello del regista. La voce di Fausto, interpretato da Franco Fabrizi, \u00e8 doppiata da Nino Manfredi. Nell'ultima scena del film la battuta di Moraldo che saluta Guido dal treno \u00e8 doppiata da Federico Fellini stesso per rimarcare l'elemento autobiografico della sua partenza dalla citt\u00e0 natale.\nDopo \"Lo sceicco bianco\" e l'insuccesso di \"Mamma mia, che impressione!\", fu Fellini a perorare la scritturazione di Sordi davanti alle perplessit\u00e0 dei produttori cinematografici della pellicola.\nDistribuzione e accoglienza.\nLa prima proiezione privata avvenne presso Porta San Paolo a Roma, alla presenza di giornalisti, produttori e critici, che accolsero la pellicola con freddezza.\n\"I vitelloni\" fu anche il primo film di Fellini distribuito all'estero. Campione di incassi in Argentina, il film and\u00f2 bene in Francia e Gran Bretagna; usc\u00ec negli Stati Uniti nel novembre 1956.\nRiconoscimenti.\nLa sceneggiatura, scritta da Fellini, Flaiano e Tullio Pinelli, \u00e8 stata candidata agli Oscar del 1958. Il film fu presentato nella selezione ufficiale della 14\u00aa Mostra internazionale d'arte cinematografica di Venezia.\nIl film \u00e8 stato selezionato tra i 100 film italiani da salvare."}
{"id": "266642", "revid": "474175", "url": "https://it.wikipedia.org/wiki?curid=266642", "title": "Francesco Maria Barracu", "text": "Biografia.\nNella prima guerra mondiale prest\u00f2 servizio in Libia come ufficiale di fanteria. Smobilitato il 31 agosto del 1921, si iscrisse al Partito Nazionale Fascista e ottenne diversi incarichi all'interno del PNF, tra cui quella di presidente del Fascio della Sardegna. Partecip\u00f2 alle operazioni militari in Africa Orientale, durante la guerra d'Etiopia, come comandante del III battaglione Dubat perdendo un occhio a seguito delle ferite ricevute il 3 marzo 1937 durante un'azione di rastrellamento.\nTornato in patria fu insignito della medaglia d'oro al valore. Si dedic\u00f2 poi al giornalismo soprattutto su questioni coloniali. Dopo l'8 settembre del 1943, segu\u00ec Benito Mussolini e partecip\u00f2 alla fondazione della Repubblica Sociale Italiana (RSI), contribuendo a convincere il maresciallo Rodolfo Graziani ad assumere il ministero della Difesa Nazionale.\nNominato sottosegretario alla Presidenza del Consiglio dei ministri della RSI, ebbe notevole ruolo sul trasferimento al nord dei funzionari dei ministeri e nell'organizzazione dell'amministrazione repubblicana. Tent\u00f2, ma senza successo, di annettere la Sardegna al governo di Sal\u00f2, poi costitu\u00ec una legione di militi sardi nota come Battaglione Volontari di Sardegna - Giovanni Maria Angioy.\nDurante la prima riunione del neonato Partito Fascista Repubblicano attacc\u00f2 duramente il segretario Alessandro Pavolini e il ministro Guido Buffarini-Guidi, supplicando invano il Duce di prenderne il posto. Accusato da Giovanni Preziosi d'esser massone, negli ultimi mesi di guerra si schier\u00f2 con la corrente estremista e chiese che Milano non venisse abbandonata, nel tentativo di farne l'\"Alcazar del fascismo\".\nDopo la celebre riunione alla sede arcivescovile del cardinale Schuster (cui partecip\u00f2), il 25 aprile 1945 segu\u00ec Mussolini nella sua fuga verso il lago di Como, ma fu preso prigioniero insieme ad altri gerarchi a Dongo dai partigiani che tre giorni dopo lo fucilarono alle spalle e ne esposero la salma in piazzale Loreto. Prima dell'esecuzione, Barracu chiese inutilmente \"Sono una medaglia d'oro, ho diritto ad essere fucilato al petto\". Aveva 59 anni.\nOnorificenze.\nFrancesco Barracu: capitano in s.p.e III battaglione arabo - somalo V rag. bande\nNella cultura di massa.\nFilmografia.\nNel film del 1974 \"Mussolini ultimo atto\", diretto da Carlo Lizzani, Barracu \u00e8 interpretato da Andrea Aureli."}
{"id": "266643", "revid": "287204", "url": "https://it.wikipedia.org/wiki?curid=266643", "title": "Uthar Wynn", "text": ""}
{"id": "266644", "revid": "72396", "url": "https://it.wikipedia.org/wiki?curid=266644", "title": "Userbar", "text": "Una userbar (in italiano \"barra utente\") \u00e8 una piccola immagine allungata dalla grafica semplice ma accattivante (in alcuni casi con un minimo di animazione), usata solitamente nelle firme di forum ed e-mail per mostrare i gusti personali di un utente.\nIn generale le userbar devono rispettare dei parametri specifici imposti dalle community in cui sono adoperate per essere sicuri che abbiano un aspetto ordinato e leggibile. Le caratteristiche pi\u00f9 comuni sono le seguenti:"}
{"id": "266646", "revid": "716642", "url": "https://it.wikipedia.org/wiki?curid=266646", "title": "Vastese Calcio 1902", "text": "L'A.S.D. Vastese Calcio 1902, meglio nota come Vastese, \u00e8 una societ\u00e0 calcistica italiana con sede nella citt\u00e0 di Vasto, in provincia di Chieti. Milita in Serie D, la quarta divisione del campionato italiano.\n\u00c8 stata fondata il 4 luglio 1922 (l'anno 1902 presente nel nome societario indica la data d'inizio dell'attivit\u00e0 calcistica cittadina).\nGioca le sue partite casalinghe nello storico stadio Aragona, impianto del 1931 capace di ospitare 5.500 spettatori circa.\nNella stagione 2009-2010 ha militato in Lega Pro Seconda Divisione, avendo vinto il campionato di Serie D (girone F) e lo Scudetto Dilettanti nella stagione precedente, fregiandosi cos\u00ec del titolo di \"Campione d'Italia Dilettanti\" con lo scudetto tricolore cucito sulle maglie da gioco.\nDopo la non iscrizione al campionato di Lega Pro Seconda Divisione della stagione 2010-2011, la citt\u00e0 di Vasto non ha avuto, per due anni, una squadra rappresentativa della citt\u00e0, finch\u00e9, nel giugno 2012, i dirigenti della San Paolo Calcio Vasto, squadra di un quartiere della citt\u00e0, hanno cambiato denominazione in Vastese Calcio 1902, nome gi\u00e0 adottato nella storia biancorossa, giocando nel campionato di Promozione Abruzzese, dopo l'avvenuto ripescaggio.\nColori e simboli.\nColori.\nLa Vastese adotta come colori sociali il rosso e il bianco, ripresi da quelli della citt\u00e0 di Vasto.\nSimboli ufficiali.\nStemma.\nLo stemma della Vastese si ispira a quello della casata aragonese dei d'Avalos, ovvero uno scudo contenente in alto a sinistra lo stemma cittadino, mentre in basso a destra si trova una torre, il tutto \u00e8 tagliato in diagonale da quattro leoni rampanti. Lo stemma \u00e8 sormontato da una corona cui inferiormente \u00e8 riportata la denominazione societaria.\nInno.\nL'inno della squadra si intitola \"Grazie Vasto\" ed \u00e8 cantato da Gianni Drudi.\nStrutture.\nStadio.\nLa Vastese gioca le partite di casa allo stadio Aragona. Inaugurato nel 1931 ha una capienza 5.374 posti e un campo in erba naturale largo 165x65m.\nCentro di allenamento.\nLa squadra si allena allo stadio Aragona, sede delle partite interne.\nSociet\u00e0.\nOrganigramma societario.\nDi seguito l'organigramma societario.\nSponsor.\nDi seguito l'elenco dei fornitori tecnici e degli sponsor ufficiali.\nAllenatori e presidenti.\nDi seguito l'elenco degli allenatori della societ\u00e0.\nDi seguito l'elenco dei presidenti della societ\u00e0.\nStatistiche e record.\nStatistiche individuali.\nDi seguito i primatisti di presenze e reti.\nTifoseria.\nStoria.\nIl primo gruppo di tifosi fu quello dei \"Fedelissimi\" negli anni settanta, sciolto dopo la retrocessione in Serie D e il fallimento dell'A.C. Pro Vasto.\nNegli anni ottanta nascono altri nucleo di tifosi, i \"Rangers Vasto\" (1982) e \"Bronx Kaos Vasto\" (1989).\nNegli anni novanta nacquero anche la \"Giovent\u00f9 Sballata\" e la \"Brigata Alcolica\", oltre alla formazione degli \"Aragonesi\" dall'eredit\u00e0 dei \"Bronx Kaos Vasto\" nel 1999.\nNegli anni 2000 ci fu la formazione del gruppo \"Giovent\u00f9 Biancorossa Vasto\" (nata nel 2004, dopo la promozione in Serie C2 e sciolta nel 2007 dopo la retrocessione in Serie D) e l'autosospensione dei \"Ranger Vasto\" il 21 ottobre 2007, in polemica con il presidente Domenico Crisci. (sospesa il 26 aprile 2009, dopo 18 mesi)\nAttualmente le anime pi\u00f9 calde che compongono la tifoseria organizzata della Curva d'Avalos dello Stadio Aragona sono le \"Teste Quadre\" (fondati nel 2013), il gruppo \"Antica Tradizione\" (2016) \"Popolari 167\" (2017) e il gruppo storico \"Aragonesi\" (1999), riunitisi nel 2019 in un unico gruppo ultras chiamato \"Curva Sud Vasto\".\nGemellaggi e rivalit\u00e0.\nLa tifoseria vastese non ha nessun gemellaggio ufficiale ma a livello regionale ha buoni rapporti con i tifosi del Francavilla e del Pescara, mentre fuori regione con le tifoserie di Isola Liri e Vis Pesaro.\nLe rivalit\u00e0 maggiori sono quelle con Chieti ed Avezzano, frequentemente a rischio incidenti. \nAltre accese rivalit\u00e0 riguardano il vicinato locale, come alcune tifoserie molisane (Termoli, Campobasso, Isernia), marsicane o gemellate con l'Avezzano (come la Fermana), abruzzesi (L'Aquila, gemellata con Chieti e Termoli, e Lanciano, sentita soprattutto negli anni '60 e '70), ed alcune vecchie ruggini con le tifoserie di , e Fano risalenti alle competizioni di Serie C del passato."}
{"id": "266647", "revid": "123102815", "url": "https://it.wikipedia.org/wiki?curid=266647", "title": "Associazione Sportiva Dilettantistica Rosetana Calcio", "text": "L'Associazione Sportiva Dilettantistica Rosetana Calcio, meglio nota come Rosetana, \u00e8 una societ\u00e0 calcistica di Roseto degli Abruzzi, nata dopo il fallimento della vecchia \"S.P. Rosetana Calcio\" da cui acquisisce il titolo.\nLa societ\u00e0 viene fondata nel 1924 con la denominazione di Unione Sportiva Rosburghese, poi variata in Fascio Sportivo Rosetano durante il ventennio fascista e successivamente diventata definitivamente Societ\u00e0 Polisportiva Rosetana. La societ\u00e0 ha svolto le sue partite casalinghe fino alla stagione 2001/2002 nello storico stadio \"Patrizi\" per poi trasferirsi nel nuovo stadio comunale denominato \"Fonte dell'Olmo\" (capienza 3.500 posti).\nNella stagione 2002/2003 viene promossa in serie C2 dopo aver vinto il campionato di serie D girone F. Prima ancora di approdare tra i professionisti si rende protagonista di una cavalcata eccezionale vincendo nell'ordine, il campionato di Prima Categoria nella stagione 1996/1997, i Play Off del campionato di Promozione Gir.A nella stagione 1998/1999, il campionato di Eccellenza nella stagione 2001/2002 oltre ad aggiudicarsi la Coppa Italia d'Eccellenza Abruzzese. Dopo varie vicissitudinI societarie scompare dal panorama calcistico abruzzese nell'estate del 2014 dopo ben 90 anni dalla nascita.\nNell'estate 2015 rinasce come A.S.D. Rosetana Calcio che riparte dal Campionato di Prima Categoria Abruzzese.\nIl 7 maggio 2017, vincendo sul campo di Varano per 3-0, torna nel campionato di Promozione Abruzzese.\nStoria.\nLa Citt\u00e0 di Roseto, nonostante sia considerata da sempre la \"Citt\u00e0 Del Basket\" per via della lunga e gloriosa tradizione cestistica, ha una storia antichissima nel calcio regionale e nazionale. Infatti non tutti sanno che la Citt\u00e0 di Roseto degli Abruzzi \u00e8 una delle piazze storiche dove \u00e8 nato il calcio a livello regionale, insieme a Pescara (Castellamare), Chieti e Pratola Peligna.\nLa Rosetana Calcio \u00e8 stata la prima vera societ\u00e0 calcistica della provincia di Teramo a partecipare ad un campionato di calcio. I rosetani a cavallo tra gli anni '20 e 30' rappresentano una delle eccellenze calcistiche d'Abruzzo tanto da sfiorare, tra il 1926 con la Rosburghese e il 1928 con il Fascio Sportivo Rosetanano, la promozione in Serie B ovvero l'attuale campionato cadetto.\nLo storico \"Campo Patrizi\" \u00e8 stato il primo della provincia di Teramo ad essere regolamentare in riferimento alla prescrizioni federali.\nNella stagione 1973/1974 la Rosetana vince il campionato di Promozione Abruzzese a girone unico e viene promossa in serie D dove milita fino alla stagione 1979-1980.\nNella stagione 1982/1983 la Rosetana vince il campionato di Promozione Abruzzese girone A e viene nuovamente promossa nel campionato Interregionale dove rimane fino alla stagione 1985/1986, per poi retrocedere nel campionato regionale abruzzese.\nNella stagione 1989/1990 la Rosetana vince ancora il campionato di Promozione Abruzzese girone A e viene promossa nel campionato Interregionale dove si classifica quattordicesima nella stagione 1990/1991, retrocedendo nella nuova ed attuale Eccellenza Abruzzese.\nNella stagione 1994/1995, nonostante il quindicesimo posto in classifica nel campionato di Eccellenza Abruzzese che gli costa la retrocessione in Promozione, la Rosetana riesce a vincere la Coppa Italia Eccellenza Abruzzo.\nNella stagione 2001/2002 la Rosetana vince il campionato di Eccellenza Abruzzese e viene promossa in Serie D dopo ben undici anni di assenza. Nella stessa stagione si aggiudica la seconda Coppa Italia Eccellenza Abruzzo della sua storia.\nNella stagione 2002/2003 la Rosetana conquista la storica promozione in Serie C2 nell'ultima giornata di campionato pareggiando 2-2 sul campo del Tolentino a tempo scaduto.\nNella stagione 2003/2004 la Rosetana milita in Serie C2 Girone B. Finisce la stagione al 14\u00ba posto con 38 punti in classifica. Gioca i Play-out contro il Bellaria Igea Marina, e li vince, salvandosi dalla retrocessione.\nNella stagione 2004/2005 la Rosetana milita in Serie C2 Girone C. Finisce la stagione al 10\u00ba posto con 43 punti in classifica. Per problemi legati al non pagamento dell'Enpals, e dei non pagamenti nei confronti dell'eraio, la societ\u00e0 non \u00e8 stata riammessa in Serie C2. Con il ricorso alla Camera di Conciliazione e all'Arbitrato per lo Sport, il tempo a disposizione per l'iscrizione in Serie D \u00e8 sfumata, accontentandosi del posto concessogli in extremis in Promozione Abruzzese per meriti sportivi, visto che anche l'Eccellenza era gi\u00e0 stata formata.\nNella stagione 2005/2006 la Rosetana milita in Promozione Abruzzese Girone A. Finisce la stagione all'11\u00ba posto con 41 punti in classifica.\nNella stagione 2006/2007 finisce la stagione al 4\u00ba posto ma viene eliminata dall'Amitermina nei play-off; stesso destino nella successiva edizione dove viene eliminata dal Cavaliere; play-off che vengono finalmente vinti nel 2008/2009 ai danni del Casalincontrada .\nNella stagione 2009/2010 la Rosetana milita nell'Eccellenza abruzzese.\nNella stagione 2011-2012 si salva grazie ai play-out .\nDopo un ripescaggio nel 2013, l'anno successivo la Rosetana non si iscrive al campionato di Eccellenza \nNella stagione 2015/2016 riparte dal Campionato di Prima Categoria chiudendo al nono posto, fallendo il salto di categoria in Promozione.\nNella stagione 2016/2017, riparte come prima contendente alla vittoria del campionato che si realizza il 7 maggio 2017 vincendo per 3-0 sul campo del Varano, tornando in Promozione . Nella stagione 2017-2018 nel Campionato di Promozione chiude al quinto posto ma non svolger\u00e0 i play off per la differenza di punti tra la seconda. Nella stagione calcistica 2019/2020 vengono sospesi e considerati conclusi in anticipo tutti i campionati dilettantistici a causa della pandemia globale provocata dal COVID-19 ed esplosa violentemente in Italia ad inizio del mese di Marzo 2020.\nCalciatori.\nAlcuni ex-calciatori di rilievo che hanno indossato la maglia della Rosetana sono i seguenti:\nAllenatori e presidenti.\nAlcuni ex-allenatori e Presidenti di rilievo che hanno guidato la Rosetana sono i seguenti:\nPalmar\u00e8s.\nCompetizioni regionali.\n1973-1974 1982-1983 1989-1990\n1996-1997\nCoppa Eccellenza Abruzzo: 2"}
{"id": "266649", "revid": "125357904", "url": "https://it.wikipedia.org/wiki?curid=266649", "title": "Lanciano Calcio 1920", "text": "LA.S.D. Lanciano Calcio 1920, meglio nota come Lanciano, \u00e8 una societ\u00e0 calcistica italiana con sede nella citt\u00e0 di Lanciano, in provincia di Chieti. Milita in Eccellenza, la quinta divisione del campionato italiano.\nLa prima formazione cittadina nacque ufficialmente il 7 marzo 1920, e a questa sono succedute diverse altre societ\u00e0 a partire dagli anni trenta e quaranta per poi averne altre nel 1992, nel 2008 e nel 2017.\nIl massimo livello raggiunto storicamente dal club \u00e8 la Serie B, cui ha avuto accesso per la prima volta a seguito della vittoria nei play-off promozione del campionato di Lega Pro Prima Divisione 2011-2012: ha poi partecipato al campionato cadetto per le successive quattro stagioni consecutive (conseguendo quale miglior risultato il decimo posto nell'annata 2013-2014), risultando la seconda squadra abruzzese per numero di partecipazioni alla serie cadetta, dopo il Pescara. Nel suo palmar\u00e8s annovera una vittoria nazionale con lo Scudetto di Serie D nel 1998-1999.\nIl 21 luglio 2016, dopo essere retrocessa dalla Serie B, la Virtus Lanciano ha rinunciato all'iscrizione in Lega Pro ed avviato la procedura di liquidazione volontaria, proseguendo l'attivit\u00e0 col solo settore giovanile.\nNell'estate del 2017, la squadra di quartiere della Marcianese, militante nel campionato regionale di Prima Categoria, cambia denominazione in \"A.S.D. 1920 Lanciano Calcio\", ponendosi de facto in continuit\u00e0 con la tradizione sportiva dello storico sodalizio.\nStoria.\nLa fondazione.\nLa prima squadra di calcio fondata a Lanciano della quale si abbia notizia certa \u00e8 la \"Polisportiva Virtus Lanciano\", creata il 7 marzo 1920 su iniziativa di un gruppo di soci presieduto da Giuseppe Cotellessa. Il club, che inizialmente raccoglieva praticanti anche di altre discipline sportive, si afferm\u00f2 poi come squadra di calcio (assumendo nel 1924 la denominazione \"Unione Sportiva Virtus Lanciano\") e alla fine degli anni '20 partecip\u00f2 ai primi campionati interregionali.\nTra il 1928 e il 1930 la squadra si afferm\u00f2 come una delle principali della regione, tanto che nella stagione 1929-1930 era l'unico club abruzzese a prendere parte a competizioni interregionali. In particolare per il torneo di Prima divisione 1929-1930, all'epoca terzo livello del calcio italiano, fu allestita una formazione particolarmente competitiva. Tuttavia la societ\u00e0 non riusc\u00ec a terminare il campionato per mancanza di liquidit\u00e0: i giocatori forestieri e l'allenatore straniero tornarono nelle proprie zone d'origine grazie a un contributo dell'amministrazione comunale, e il club fu radiato dai ruoli federali per le mancanze economiche. Una serie di squadre tentarono di raccogliere l'eredit\u00e0 della Virtus negli anni '30, ma con scarsa fortuna, fino a quando nella seconda met\u00e0 del decennio, con la presidenza di Alberto D'Alessandro e la guida tecnica di Giuseppe Baccilieri, la squadra non riusc\u00ec a riconquistare la serie C, nata come terzo livello del calcio italiano nel 1935. Nel campionato 1940-1941 la societ\u00e0 allest\u00ec una squadra ambiziosa, integrando il gruppo che aveva vinto il campionato con numerosi giocatori di club piemontesi e liguri. La squadra allenata da Enrico Migliavacca per\u00f2 si sfald\u00f2 nel corso della stagione, anche a causa delle vicende belliche che incombevano sull'Italia: molti giocatori lasciarono Lanciano, compreso lo stesso allenatore, e il campionato fu portato a termine con i giovani calciatori del posto.\nNegli anni della Seconda guerra mondiale una squadra di Lanciano partecip\u00f2 ad alcuni tornei regionali con il nome di \"Frentana\". La Virtus rinacque ufficialmente nel 1946-1947, sotto la presidenza di Alberto Giovannelli. Di nuovo con Giuseppe Baccilieri in panchina, grazie alla vittoria nel campionato di Prima divisione, che all'epoca era il quarto livello del calcio italiano oltre che competizione di respiro regionale, i rossoneri furono promosso in Serie C. Il club rest\u00f2 per\u00f2 solo una stagione nel terzo livello del calcio italiano, che nel 1947-1948 era strutturato in tre leghe indipendenti che raccoglievano complessivamente quasi 300 squadre. La ristrutturazione dei campionati permetteva infatti solo alle prime due classificate di conservare la categoria.\nDopo alcuni anni di permanenza nel campionato di Promozione interregionale, quinto livello del calcio italiano, la Virtus retrocede al termine del torneo 1950-1951, in seguito a un contestato doppio spareggio contro la Vastese giocato al campo Rampigna di Pescara: la prima partita finisce 3-3, e nella ripetizione si impongono i biancorossi 1-0. I rossoneri risalgono in IV Serie al termine del campionato di Promozione regionale 1955-1956, vinto con buon margine su alcune delle principali rivali dell'epoca, quali Ortona, Vasto e Termoli che, nell'ordine, seguivano la Virtus in classifica. La fine degli anni '50 segna per\u00f2 un periodo di crisi per il club rossonero, che culmina con la retrocessione e il fallimento nel 1959, anno in cui la Virtus cessa di esistere.\nDalla Virtus alla Pro Lanciano.\nDal campionato 1959-1960, grazie alla fusione con un'altra squadra cittadina, il \"Borgo\", nasce la \"Pro Lanciano\". Il club per qualche anno conserver\u00e0 i colori sociali giallo e azzurro utilizzati dal Borgo e mutuati dallo stemma della citt\u00e0, e solo nel campionato 1962-1963 torner\u00e0 a indossare esclusivamente le maglie rossonere a strisce verticali che hanno contraddistinto la Virtus Lanciano fin dai primi anni di attivit\u00e0. La Pro Lanciano milita per diversi anni nel torneo di Prima Categoria, campionato regionale e quinto livello del calcio italiano: la squadra \u00e8 composta da un nucleo consolidato di giocatori locali, integrato da altri elementi comunque sempre di origine abruzzese. Nel 1963-1964 il club sfiora la Promozione in serie D, mancata a causa della sconfitta nello spareggio contro il : 1-1 a Ortona e 2-0 per i molisani nella ripetizione a Pescara. Il tanto agognato salto di categoria arriva al termine della stagione 1967-1968, quando la squadra che il presidente Mim\u00ec Di Lallo affida al tecnico Rinaldo Olivieri prima si impone nel proprio girone con ben dieci punti di distacco sul Roseto secondo in classifica, e in seguito batte nello spareggio il , vincendo 1-0 in casa e 0-2 in trasferta.\nNegli anni seguenti la Pro Lanciano partecipa con buoni risultati ai vari campionati di Serie D, raggiungendo sempre la salvezza. Tra gli eventi rilevanti per il calcio rossonero in questo periodo \u00e8 da ricordare la costruzione del nuovo stadio nel quartiere Cappuccini, che sostituisce l'impianto di Villa delle Rose, oggi intitolato a Enrico Esposito: lo stadio \u00e8 stato inaugurato il 21 settembre 1969, e dal 2001 \u00e8 intitolato a Guido Biondi, ex calciatore di serie A nato a Lanciano.\nGli anni settanta.\nNegli anni '70 la Pro Lanciano tenta ripetutamente il salto verso l'allora serie C unica, terzo livello del calcio italiano dove aveva militato l'ultima volta nell'immediato Dopoguerra. Leonardo Petruzzi, presidente dal 1972-1973 tenta con convinzione la scalata alla Serie C allestendo formazioni rinforzate con diversi giocatori di categoria superiore, alcuni provenienti anche dalla serie B. La squadra di Petruzzi si contende la promozione con alcuni tra i principali club abruzzesi e delle regioni vicine: nel 1972-1973 ad esempio la Pro Lanciano si classifica terza alle spalle di Pescara e . Negli anni successivi alla presidenza del club c'\u00e8 Luciano Pozzolini, e per due volte la rincorsa dei rossoneri alla Serie C si ferma al secondo posto: nel 1974-1975 alle spalle del Campobasso, e nel campionato successivo del . Dopo la mancata promozione in Serie C, il presidente Pozzolini passa la mano. Le ambizioni del club vengono leggermente ridimensionate, ma viene comunque sempre allestita una squadra competitiva. Nel frattempo cambia la denominazione della societ\u00e0, che dalla stagione 1976-1977 non \u00e8 pi\u00f9 Unione Sportiva Pro Lanciano bens\u00ec \"Unione Sportiva Lanciano\" e dalla stagione successiva diventa \"Associazione Calcio Lanciano\". L'appellativo \"Pro Lanciano\" rester\u00e0 tuttavia a lungo nell'uso comune degli sportivi e dei tifosi lancianesi.\nDalla stagione 1978-1979 viene riformata la Serie C: non ci saranno pi\u00f9 tre gironi di Serie C, ma due di Serie C1 e quattro di Serie C2. Alla nuova categoria saranno ammesse le prime quattro classificate di ogni girone di Serie D. La formazione di Manlio Mauri, allenata da Felicano Orazi, alla fine del torneo conquister\u00e0 il primo posto a pari punti con il Gallipoli.\nGli anni ottanta.\nNei primi anni di Serie C2 il Lanciano raccoglie buoni risultati. Dopo una prima stagione conclusa a met\u00e0 classifica, i rossoneri arrivano sempre a ridosso delle prime posizioni, tra il quarto e il settimo posto. Il 1982-1983 la squadra crolla, e alla fine del campionato si ritrova all'ultimo posto che costa la retrocessione nel Campionato Interregionale. Il 1983 \u00e8 anche l'anno in cui alla presidenza del club arriva uno dei principali personaggi della storia calcistica lancianese: Ezio Angelucci. Nei primi due anni alla guida del Lanciano, Angelucci raccoglie un settimo e un quinto posto. Alla terza stagione conquista il ritorno in Serie C2, grazie a una lunga rincorsa sul nella stagione 1985-1986, culminata con la vittoria ai calci di rigore nello spareggio giocato sul neutro di Latina.\nLa prima esperienza di Ezio Angelucci alla guida del Lanciano si conclude durante il campionato successivo, quando il club viene ceduto a Felice Paolucci, esponente della DC locale, che guider\u00e0 il Lanciano per diversi anni. I rossoneri anche nei primi anni di Serie C2 confermano comunque l'attitudine a lottare nelle posizioni di vertice, almeno per un paio di campionati. Negli anni '90 alla presidenza della squadra \u00e8 arrivato Oliviero Mazziotti, imprenditore nel settore del turismo e dell'autonoleggio. Il Lanciano termina la permanenza in Serie C2 con il fallimento del 1991-1992: la stagione si conclude con la squadra che retrocede tra i dilettanti e con la successiva mancata iscrizione al campionato di competenza.\nGli anni novanta.\nFallita l'Associazione Calcio Lanciano, le sorti del calcio cittadino sono affidate al \"Lanciano '90\", club presieduto da Stefano Mercadante, che milita nel campionato di Promozione, torneo regionale e settimo livello del calcio italiano. I rossoneri, che devono vedersela ora con le realt\u00e0 del calcio minore regionale, centrano subito la vittoria del campionato e salgono in Eccellenza. Il ritorno nel Campionato Nazionale Dilettanti avviene due anni dopo: il Lanciano si piazza al secondo posto e accede agli spareggi nazionali, ma pur non avendo fortuna contro i sardi dell'Iglesias, viene ripescato. La permanenza nel Campionato Nazionale Dilettanti per\u00f2 dura solo un anno: pur annoverando tra le proprie fila il capocannoniere del torneo e Davide Bombardini, manca di un punto la salvezza e torna in Eccellenza. Nella stagione 1996-1997 la societ\u00e0 si allarga ad altri imprenditori locali che supportano Mercadante, ma la formazione manca il ritorno in Cnd. Il calcio cittadino risorge solo un anno dopo con il ritorno di Ezio Angelucci, che nel frattempo \u00e8 alla guida della Spal Lanciano, seconda squadra della citt\u00e0.\nIn due anni Angelucci riporta Lanciano tra i professionisti. Il Lanciano, che cambia denominazione in \"Societ\u00e0 Sportiva Lanciano\", vince il campionato di Eccellenza 1997-1998: con il tecnico Giuseppe Di Pasquale arrivano la vittoria del campionato e la Coppa Italia Dilettanti Abruzzo. Nel 1998-1999 la formazione allenata da Fabrizio Castori vince il campionato con 10 punti sul Campobasso secondo e 16 sul terzo, che a lungo avevano conteso la vittoria ai rossoneri, e in seguito si aggiudica anche lo Scudetto Dilettanti.\nLa marcia trionfale del Lanciano non si ferma qui: al primo anno di C2 la societ\u00e0 di Ezio Angelucci conosce un campionato di transizione, che si conclude con la salvezza, caratterizzata dal cambio di panchina che passa da Giancarlo Morrone a Carlo Florimbi, gi\u00e0 alla guida dei rossoneri nell'anno dello spareggio di Latina.\nGli anni duemila.\nNel campionato 2000-2001 Angelucci si affida di nuovo a Castori, e la scelta viene ampiamente premiata: i rossoneri terminano il campionato a pari punti con il esattamente come 15 anni prima in Interregionale, ma stavolta vige la regola degli scontri diretti che arridono ai rossoneri. Lanciano passa cos\u00ec direttamente in C1, e dopo circa mezzo secolo rimette piede nella terza serie nazionale.\nAl primo anno di Serie C1, il Lanciano ottiene un traguardo insperato: si qualifica ai play-off strappando all'ultima giornata il quinto posto al , che batte 3-2 in casa e agguanta in classifica. Il sogno dei rossoneri si ferma per\u00f2 presto, perch\u00e9 la squadra viene eliminata ai play-off in semifinale dal . L'ottimo risultato spinge Angelucci ad allestire un organico competitivo, ma l'anno seguente la squadra di Castori non ripete l'exploit e deve accontentarsi di un settimo posto.\nIl campionato 2003-2004 viene segnato dalla scomparsa di Ezio Angelucci: a novembre lo storico presidente rossonero viene a mancare, e la guida del club passa al figlio Riccardo. La squadra, affidata da quest'anno al tecnico Rosolino Puccica, si mantiene tuttavia nei quartieri alti della classifica: si piazza al sesto posto ad appena 3 punti dal Benevento che accede ai play-off. Tra l'altro, tra le squadre ammesse agli spareggi per la promozione in Serie B c'\u00e8 la , che a fine stagione fallir\u00e0. A pochi punti dai play-off si piazza anche il Lanciano allenato da Maurizio Pellegrino l'anno dopo, con la squadra che annovera in organico il capocannoniere del girone Andrea Soncin.\nUn netto ridimensionamento delle ambizioni del club si registra per il torneo 2005-2006. Riccardo Angelucci punta su un tecnico emergente, Francesco Monaco, gi\u00e0 calciatore nonch\u00e9 capitano del Lanciano nella C2 1986-1987, e reduce dalle esperienza con la primavera dell'Ascoli e come secondo sulla panchina della Lucchese, squadra con la quale ha consumato quasi tutta la sua carriera di calciatore. La scelta di Monaco, come testimoniano anche i risultati successi del tecnico. Si rivela tuttavia quantomeno azzeccata: i rossoneri, pur con un organico risicato, si salvano. Tra i giovani pi\u00f9 promettenti in squadra ci sono Salvatore Bocchetti, Davide Caremi e Francesco Di Gennaro; torna inoltre a vestire la maglia del Lanciano Luca Leone, protagonista della scalata dall'Eccellenza alla C1 tra il 1998 e il 2001.\nLa stagione 2006-2007 \u00e8 soprattutto l'anno che porta al passaggio di mano della famiglia Angelucci. Gi\u00e0 in precedenza si era parla di una possibile cessione del club a una cordata della quale fa parte l'ex calciatore della Lazio Giorgio Chinaglia, ma non se ne era fatto nulla. Nell'estate 2006 invece la societ\u00e0 viene ceduta a Paolo Di Stanislao e Giuseppe Ielo, che per\u00f2 dopo alcune settimane quest'ultimo si defila. Di Stanislao, dopo un paio di anni di alti e bassi in campo, tra grandi promosse e rapporti sempre pi\u00f9 tesi con la piazza, conduce la societ\u00e0 al fallimento, dichiarato nell'aprile del 2008. Nello stesso periodo la formazione allenata da Francesco Moriero, nonostante una buona partenza, conosce un drastico calo di risultati, ai quali si sommano i punti di penalizzazione ricevuti a causa delle mancanze della societ\u00e0. In campo arriva la retrocessione ai play-out persi contro la , ma fortunatamente al salvataggio del titolo sportivo grazie alla famiglia Maio, si somma anche il ripescaggio (ufficiale a luglio) e quindi la possibilit\u00e0 di giocare ancora nella terza serie nazionale, che si appresta a cambiare nome in Lega Pro Prima divisione.\nCon le ultime partite di campionato da giocare, i Maio delineano i contorni della nuova societ\u00e0: Franco Maio, imprenditore nel settore dello smaltimento dei rifiuti, assume la presidenza onoraria del club, mentre la figlia Valentina ne \u00e8 la presidente e il figlio Guglielmo vicepresidente e amministratore delegato. La societ\u00e0 riassume la storica denominazione Virtus, nella dicitura completa \"Societ\u00e0 Sportiva Virtus Lanciano 1924\", dall'anno in cui \u00e8 stato redatto il primo statuto del club tuttora conservato.\nPer il campionato di Lega Pro Prima Divisione 2008-2009, la squadra ha come obiettivo la salvezza, con il raggiungimento del 7-8 posto in classifica. La squadra chiude la stagione al 14\u00ba posto in zona play-out, che dovr\u00e0 disputare per peggior differenza reti con la , che ha chiuso a pari punti con la formazione abruzzese. Andr\u00e0 quindi a giocarsi con successo, contro la , che aveva terminato il campionato regolare in penultima posizione, la salvezza ai play-out ribaltando la sconfitta per 2-1 incassata fuori casa con un memorabile 1-0 fra le mura amiche, firmato da Daniele Morante. Da ricordare inoltre che la Lanciano ha la peggior difesa (46 gol subiti), e il suo bomber \u00e8 Daniele Morante (6 gol fatti).\nPer la Virtus Lanciano la stagione 2009-2010 comincia molto bene sotto la luce di una campagna acquisti molto ricca. Arrivano infatti alla corte di Dino Pagliari giocatori di caratura importante tra i quali spunta il nome del lancianese Di Cecco ed acquisti di spessore ed esperienza dal neopromosso come Vastola e Antonioli. Esordisce in Coppa Italia con un buon 3-0 sul campo del Celano. Accadr\u00e0 poi uno spiacevole fatto durante la terza partita di Coppa Italia contro la Cisco Roma, dove la Virtus perder\u00e0 a tavolino per eccesso di espulsioni fra le file rossonere (cinque per l'esattezza: Mammarella, Vastola, Di Cecco, Colombaretti ed Oshadogan, senza contare l'espulsione di mister Pagliari). Il Lanciano si riprender\u00e0 comunque e con l'arrivo di un altro paio di innesti si presenter\u00e0 al Giglio di Reggio Emilia per la prima giornata del Campionato 2009-2010, esordendo proprio contro la e riuscendo ad imporsi per una rete a zero, merito di uno spunto di Dayo Oshadogan. La stagione \u00e8 una alternanza di alti e bassi, con una inspiegabile tendenza a perdere proprio le gare al Guido Biondi: a met\u00e0 del girone di ritorno ci sarebbe potuta essere l'opportunit\u00e0 di agganciare la zona play-off, ma la sconfitta contro l'Andria BAT, oltre a togliere lo 0 alla voce sconfitte esterne, elimina le chance di ingresso nelle zone nobili della classifica. Con la vittoria esterna ottenuta a Ravenna, nella penultima gara della stagione, la Virtus ottiene la matematica salvezza e permanenza in Prima Divisione.\nGli anni duemiladieci: il quadriennio in Serie B e il fallimento.\nLa stagione 2010-2011 inizia con la rescissione del contratto con mister Dino Pagliari, esonerato insieme a parte dello staff tecnico. Nelle ore successive viene annunciato l'ingaggio dell'allenatore Andrea Camplone, che gi\u00e0 si era seduto sulla panchina rossonera nel 2006.\nLa squadra, forte di elementi talentuosi come l'attaccante Francesco Di Gennaro, si propone come elemento di vertice del campionato e pretendente concreta per la qualificazione ai play-off: il rendimento complessivo \u00e8 tuttavia incostante, alternando brillanti prestazioni ad altre insoddisfacenti, anche contro squadre di livello tecnico teoricamente inferiore, sicch\u00e9 a fine stagione la Virtus si piazza all'ottavo posto e non riesce ad accedere agli spareggi-promozione.\nNel 2011-2012 la societ\u00e0 riduce gli investimenti e ringiovanisce la rosa, includendovi giocatore come Daniele Rosania, Cosimo Chiric\u00f2, Vincenzo Sarno, Salvatore Margarita e Leonardo Pavoletti (che sar\u00e0 capocannoniere del campionato), affiancati da giocatori pi\u00f9 esperti come Gaetano Vastola, Roberto D'Aversa (capitano), Manuel Turchi e Ilyas Zeytulaev. La squadra, guidata dal tecnico Carmine Gautieri, si propone nuovamente nell'alta classifica e chiude la stagione al quarto posto, qualificandosi per i play-off promozione. Nelle semifinali i rossoneri incrociano i siciliani del , superati con una vittoria per 1-0 in casa (gol di Manuel Turchi) e un pareggio per 2-2 in trasferta (reti di Vincenzo Sarno e Carlo Mammarella. La finale vede i rossoneri opposti al : nell'incontro di andata allo stadio Guido Biondi la partita si conclude con il risultato di 1-1 (rigore di Alessandro Volpe). Nella gara di ritorno i frentani subiscono una rete dei siciliani al 1' e al 12' restano in dieci uomini per l'espulsione di Federico Amenta: nonostante ci\u00f2 riescono a ribaltare il risultato e infine a prevalere per 1-3, grazie ai gol di Pavoletti, Sarno e Margarita. La Virtus Lanciano conquista cos\u00ec per la prima volta, dopo ottantotto anni di attivit\u00e0, la promozione in Serie B.\nLa stagione di Serie B 2012-2013, che segna il debutto dei frentani in cadetteria, inizia timidamente e la prima vittoria arriva solo alla sesta giornata, nel turno infrasettimanale del 25 settembre 2012, nella partita -Virtus Lanciano giocata allo Stadio Oreste Granillo di Reggio Calabria e terminata 0-1 con rete di Carlo Mammarella. Da notare che fino al 14 ottobre 2012 la squadra neopromossa disputa le partite interne allo Stadio Adriatico di Pescara: la prima partita di Serie B al Biondi di Lanciano sar\u00e0 quella disputata il 20 ottobre 2012 contro l'Empoli, che termina con un secco 0-3 in favore dei toscani. Al termine del campionato i rossoneri conquistano la salvezza, sancita grazie all'1-1 sul campo del Novara all'ultima giornata, con gol di Falcinelli.\nLa stagione successiva vede la squadra affidata a Marco Baroni, allenatore esordiente in Serie B. Alla settima giornata, per la prima volta nella loro storia, gli abruzzesi conquistano il primato solitario nella serie cadetta. Il Lanciano mantiene il primo posto fino alla tredicesima giornata, per poi rimanere comunque nei piani alti della classifica, in zona play-off e ben lontano dalla zona retrocessione. L'ingresso nei play-off sfuma solo nell'ultima giornata, e la squadra conclude il campionato al decimo posto. Il capocannoniere frentano \u00e8 il difensore Federico Amenta, mentre il capitano Carlo Mammarella \u00e8 il leader della classifica degli assist (15).\nNella stagione 2014-2015, la terza in Serie B, il Lanciano si affida per la terza volta consecutiva a un allenatore esordiente nella categoria, l'ex giocatore e capitano frentano Roberto D'Aversa. La squadra conduce un buon campionato di centro classifica, senza mai rischiare la retrocessione e, anzi, coltivando qualche speranza di raggiungere la zona play-off. Da segnalare le brillanti vittorie sul (4-0) e sul Catania (3-0). Nel girone di ritorno, per\u00f2, il rendimento cala (anche per via di alcuni infortuni di troppo) e la formazione abruzzese conclude il campionato solo al quattordicesimo posto. Capocannonieri di stagione sono Gaetano Monachello, Antonio Piccolo e Mame Thiam, tutti con 8 reti.\nAl termine della stagione 2015-2016 gli abruzzesi retrocedono in Lega Pro dopo 4 anni. Complici i 4 punti di penalizzazione che gli sono stati inflitti a campionato in corso e che hanno portato la squadra al quartultimo posto al termine del campionato. Ha dunque giocato lo spareggio play-out contro la Salernitana, che il 4 giugno 2016 ha battuto per 4-1 gli abruzzesi, ripetendo la vittoria anche nella gara di ritorno dell'8 giugno per 1-0. La squadra \u00e8 dunque retrocessa di nuovo in Lega Pro. Il capocannoniere degli abruzzesi \u00e8 stato Nicola Ferrari con 9 gol segnati, seguito dal figlio d'arte Federico Di Francesco e da Guido Marilungo con 7 gol. I tecnici sono stati Roberto D'Aversa e dopo l'esonero di quest'ultimo nel gennaio 2016, Primo Maragliulo.\nIl 6 luglio 2016, con un comunicato apparso sul sito ufficiale del club, la societ\u00e0 rappresentata da Franco, Guglielmo e Valentina Maio annuncia che la Virtus Lanciano non sar\u00e0 iscritta al successivo campionato di Lega Pro per inadempienze finanziarie, certificandone cos\u00ec il fallimento. \nIl 19 luglio, il Consiglio Federale esclude la societ\u00e0 frentana dalla Lega Pro e dal calcio professionistico ed un mese dopo il 5 agosto arriva anche l'esclusione dai Dilettanti. Il club prosegue pertanto l'attivit\u00e0 con il solo settore giovanile.\n2017: nasce l'A.S.D. Lanciano Calcio 1920.\nNella stagione 2016-2017 la \"Marcianese\", club di un quartiere della citt\u00e0 di Lanciano, partecipante al campionato di Prima Categoria abruzzese, d'accordo con l'associazione \"Lanciano Rossonera\" (fondata nell'agosto 2016 da privati cittadini interessati a preservare il nome di Lanciano nei campionati di calcio) adotta come campo casalingo lo stadio \"Biondi\" e annuncia l'intenzione di cambiare denominazione in \"Lanciano 1920\" a partire dalla stagione seguente, ammettendo al contempo nel direttivo rappresentanti dell'associazione.\nIl 19 giugno 2017 il presidente Fabio De Vincentiis prende le redini calcistiche dei frentani con la nuova denominazione in \"Associazione Sportiva Dilettantistica 1920 Lanciano Calcio\" e formalizza la propria iscrizione al campionato regionale di Prima Categoria. Si nomina come presidente onorario Mario Giancristofaro Contestualmente assume gli storici colori sociali rosso e nero. Inserita nel girone B, la squadra vince il campionato con 77 punti, mettendo a segno 117 reti e subendone solo 5, conquistando l'accesso al campionato di Promozione. Nella stagione 2018-2019 vince il campionato di Promozione aggiudicandosi l'accesso al campionato di Eccellenza, e vincendo anche la Coppa Italia e la Supercoppa di categoria.\nColori e simboli.\nColori.\nI tradizionali colori sociali del Lanciano sono il rosso ed il nero. Il consueto disegno della divisa prevede l'alternanza di strisce rossonere. Tuttavia, negli anni antecedenti la seconda guerra mondiale, rappresentante del calcio cittadino fu la Frentana, con colori giallo e blu, ricollegabili al gonfalone del comune abruzzese.\nNel 1959, in seguito al primo fallimento della Virtus, l'eredit\u00e0 della tradizione sportiva cittadina pass\u00f2 alla Pro Lanciano, che proprio come la Frentana aveva colori giallo e blu.\nNel 1962 il sodalizio torn\u00f2 ad assumere i colori sociali rosso-nero.\nSimboli ufficiali.\nStemma.\nIl simbolo del Lanciano Calcio 1920 contiene al suo interno lo stemma della citt\u00e0 con un pallone da calcio, l'anno di nascita e la dicitura \"Antica Citt\u00e0 dei Frentani\", riferita al popolo che nel IV secolo a.C. occupava la zona adriatica tra i fiumi Sangro e Biferno. La dicitura \u00e8 il simbolo della coesione che la societ\u00e0 Lanciano Calcio ha intenzione di creare con l'intera zona della Frentania.\nInno.\nIl Lanciano ha cambiato spesso inno nel corso degli anni. Dal novembre 2011 \u00e8 stato adottato \"Noi con Voi\", un inno cantato dai giocatori, che ha sostituito il precedente interpretato da Domenico D'Amelio e Kiara Crocetti, con testo e musica di Stefania Appignanesi e arrangiamenti di Omar Marincola, composto in occasione dell'arrivo della famiglia Maio alla guida del club.\nFino al 2008 all'ingresso delle squadre in campo allo stadio veniva diffuso \"Rossonero\" composto e interpretato da Mario Berghella su arrangiamenti di Victor Solaris. L'inno di Berghella \u00e8 stato diffuso allo stadio a partire dal campionato 2001-2002, e ripreso a partire dalla stagione 2017-2018.\nIn alcune occasioni, nel novembre 2007, allo stadio fu diffuso un altro inno composto da Berghella, che per\u00f2 fu ritirato in quanto considerato diffamante da un avvocato lancianese: la vicenda ebbe anche strascichi giudiziari.\nNel campionato di Serie C2 2000-2001 \u00e8 stato utilizzato l'inno ufficiale composto dal gruppo locale Il Tarlo e la Noce, che aveva sostituito quello storico utilizzato fin dagli anni '80 composto sulla musica della trasmissione televisiva di Renzo Arbore Indietro tutta. Si ha notizia anche di una canzone chiamata \"Forza Frentana\", antecedente la Seconda guerra mondiale e dedicata a una squadra di Lanciano.\nStrutture.\nStadio.\nL'impianto che ospitava le partite casalinghe dei frentani era lo stadio Guido Biondi, ex Cinque Pini, che ha una capienza di spettatori. Lo stadio \u00e8 stato inaugurato il 21 settembre 1969, nella prima giornata della Serie D 1969-1970: la prima partita di campionato che vi \u00e8 stata giocata fu Lanciano-Manfredonia 1-1.\nL'impianto tuttavia non ha mai avuto un'intitolazione ufficiale: col tempo si \u00e8 affermata come uso comune la denominazione Cinque Pini, fino a quando nel settembre del 2001 non \u00e8 stato intitolato ufficialmente all'ex calciatore Guido Biondi, che pur non avendo mai giocato nella prima squadra di Lanciano, si \u00e8 distinto per diversi anni in Serie A e Serie B.\nLa struttura comprende anche un velodromo intitolato ad Alessandro Fantini, ciclista originario della vicina Fossacesia. Alcune parti delle tribune sono tuttavia pi\u00f9 recenti: il settore Distinti \u00e8 stato ultimato nel corso del campionato 2015-2016, ed \u00e8 andato a sostituire la precedente struttura in ferro; la curva Nord riservata ai tifosi ospiti \u00e8 stata aperta durante il campionato 2001-2002; la curva Sud, che accoglie invece la tifoseria locale, \u00e8 stata aperta l'anno successivo.\nCentro di allenamento.\nIl Lanciano svolge le sue sedute di allenamento nella sua struttura del centro sportivo Frentano e all'antistadio comunale Lucio Memmo dove si giocano anche le partite ufficiali del settore giovanile.\nSociet\u00e0.\nSponsor.\nDi seguito i fornitori tecnici e gli sponsor ufficiali.\nCalciatori.\nCapitani.\nDi seguito la cronologia parziale dei capitani del Lanciano.\nStatistiche e record.\nStatistiche individuali.\nIl calciatore del Lanciano che detiene il record di presenze in Serie B \u00e8 Antonio Aquilanti con 132 a cui seguono Domenico Di Cecco (131), Carlo Mammarella (130), Federico Amenta (113) e Gaetano Vastola (110). Per quanto riguarda le reti, il miglior marcatore \u00e8 Antonio Piccolo con 25 gol; dietro di lui Carlo Mammarella (12), Mame Thiam e Gaetano Vastola (11), e Manuel Turchi (10).\nTifoseria.\nStoria.\nIl movimento ultr\u00e0, nella citt\u00e0 frentana ha origini verso la fine degli anni settanta. I primi gruppi organizzati al seguito dei rossoneri furono i \"Boys\" e le \"Brigate Rossonere\". Durante il Campionato Interregionale 1985-1986, che terminer\u00e0 con la promozione dei frentani in Serie C2, nasce, precisamente nel mese di ottobre, il \"Commando Ultr\u00e0 Curva Sud\", abbreviato in \"C.U.C.S.\". Di particolare risalto in questo periodo, la trasferta che vide l'esodo di oltre mille lancianesi alla volta dello stadio Domenico Francioni di Latina, scelto come sede dello spareggio per la promozione in Serie C2 fra frentani e teatini per evitare duri scontri che avevano gi\u00e0 coinvolto le due tifoserie in passato. Il C.U.C.S. attraversa il suo periodo buio durante la stagione 1991-1992 che coincide dapprima con la retrocessione degli abruzzesi e successivamente con il fallimento della stessa societ\u00e0 che riparte cos\u00ec dai campionati regionali. Nonostante la presenza in curva dello striscione relativo al gruppo, il Commando si scioglie per poi ritornare al comando del tifo frentano a cavallo del 1993.\nAl termine della stagione 1994-1995 il Lanciano ritorna nel Campionato Nazionale Dilettanti e nasce quello che sar\u00e0 il nuovo gruppo portante del movimento ultr\u00e0 frentano: gli \"Ultras Lanciano\", nati da una costola di ex militanti del C.U.C.S. La formazione abruzzese successivamente non attraverser\u00e0 un buon periodo e torner\u00e0 in Eccellenza dove rimarr\u00e0 fino al 1998, centrando poi la promozione in Serie C2 nel 2001, in Serie C1 l'anno successivo e arrivandosi a giocare la promozione in Serie B nel 2002, perdendo la semifinale dei play-off contro il Taranto. In questi anni nascono vari gruppi, in primis i \"Diffidati Lanciano\", \"Nuova Guardia\", \"Sangre y Muerte\", \"Scottish Clan\", \"Giovent\u00f9 Frentana\" e \"Ultras 31\". Tuttavia la novit\u00e0 pi\u00f9 importante nel panorama del tifo frentano \u00e8 costituita dal ritorno del C.U.C.S., che si compatta dietro lo striscione \"Vecchia Guardia '85\".\nNel 2004 nascono gli \"Ultras Curva Sud Lanciano\" che riuniscono dietro un unico striscione tutti gli altri gruppi organizzati. Il suddetto striscione comprende a destra la presenza del simbolo della citt\u00e0 di Lanciano e a sinistra uno scudo che racchiude un pallone antico. Nascono anche altre fazioni come \"Giovent\u00f9 Frentana\", \"Quelli della Sud\", \"Incubo Frentano\", \"Rooligans\", alcune delle quali con sede in altre citt\u00e0 italiane come \"Sezione Perugia\", \"Sezione L'Aquila\" e \"Bologna Frentana\".\nGemellaggi e rivalit\u00e0.\nIl principale gemellaggio sostenuto dalla tifoseria frentana \u00e8 quello con la tifoseria pugliese della Fidelis Andria. Questo rapporto, nato sul finire degli anni ottanta e rinnovato recentemente proprio nella citt\u00e0 andriese, \u00e8 caratterizzato dalla presenza pi\u00f9 o meno frequente di esponenti della tifoseria pugliese agli incontri del Lanciano e di tifosi frentani alle partite della formazione biancoazzurra. Altro gemellaggio molto solido e sentito da ambe le parti \u00e8 quello che coinvolge la tifoseria abruzzese con un'altra pugliese, questa volta quella di . Nato nella stagione 1998-1999, anche qui come nel caso del gemellaggio con l'Andria, sono frequenti le visite reciproche che si scambiano le due fazioni. Con la tifoseria toscana del Montevarchi Calcio Aquila 1902 si chiude la cerchia dei gemellaggi dei frentani. Inizialmente si trattava di un gemellaggio diretto con gli \"Ultras Giglio Montevarchi\", consolidato dopo la visita dei toscani a Terni nel campionato di Serie B 2013-2014 che ha visto il Lanciano fronteggiare la .\nNonostante la lontananza e le difficolt\u00e0 logistiche esiste una solida amicizia con gli svizzeri del Losanna, rinnovata in occasione della presenza di esponenti della tifoseria d'oltralpe alla partita Lanciano-Pisa della stagione 2005-2006. Per l'occasione gli svizzeri hanno esposto lo striscione del loro gruppo principale. Amicizia di vecchia data \u00e8 quella con i romagnoli del . Altri rapporti di amicizia sono quelli con le tifoserie di e , dovuti all'amicizia che lega le suddette tifoserie a quella andriese.\nLa rivalit\u00e0 per eccellenza, invece, \u00e8 quella verso i neroverdi del Chieti.. Rimanendo in Abruzzo, rapporti tesi anche con le tifoserie dell'Aquila, del e del Pescara. Quest'ultima \u00e8 una rivalit\u00e0 molto giovane, in quanto prima del 2009, quando alcuni sostenitori biancoazzurri si recarono sotto la curva rossonera, non si erano mai verificati attriti tra le due tifoserie. Da segnalare anche i pessimi rapporti con i tifosi del Campobasso, Foggia, della , del , del , del Sora, del Taranto e della ."}
{"id": "266650", "revid": "287204", "url": "https://it.wikipedia.org/wiki?curid=266650", "title": "Associazione Sportiva Morro d'Oro", "text": "LAssociazione Sportiva Dilettantistica Atletico Morro d'Oro, meglio nota come Atletico Morro d'Oro o semplicemente Morro d'Oro, \u00e8 una societ\u00e0 calcistica italiana con sede nella citt\u00e0 di Morro d'Oro, in provincia di Teramo.\nFondata nel 1976 ha raggiunto come miglior risultato della propria storia la partecipazione ad un campionato professionistico di Serie C2, quarta divisione calcistica italiana.\nNel 2011 dopo essere retrocesso in Promozione viene rifondata e iscritta in Terza Categoria col nome di \"Atletico Morro d'Oro\".\nI colori sociali sono il bianco e il rosso. Disputa le partite di casa allo stadio Comunale.\nStoria.\nErano i primi anni del 1970 quando il parroco Don Felice Di Blasio decise di sua spontanea volont\u00e0 di creare un campetto nei pressi del fiume Vomano. Lo scopo del parroco era quello di creare una struttura che fosse in grado di ospitare tutti i giovani della parrocchia che amavano il calcio. Per qualche anno il campetto divenne un vero e proprio divertimento per i nuovi ragazzi di Morro d'Oro. Era il settembre 1976 quando un gruppo di sportivi morresi decisero di fondare una societ\u00e0 calcistica. La prima riunione si tenne presso il vecchio bar Freccia. \u00c8 doveroso ricordare il primo direttivo dell' A.S. Morro d'Oro Calcio:\nPresidente: Di Nicola Giovanni\nVice Presidente: Martella Giuseppe\nSegretario: Caponi Paolo\nCassiere: Di Battista Giuseppe\nConsiglieri: Caponi Giancarlo, D'Eugenio Antonio, De Patre Bruno, Caponi Luigi, Quatraccioni Enzo, Marchegiani Gabriele, Del Gaone Italo, Ferretti Tommaso, Pellanera Filippo, Di Marco Domenico, Andrietti Alessandro.\nSi decise di affidare la guida tecnica a Carlo De Cesaris e di creare una squadra locale con elementi di sicuro valore come la coppia di attaccanti Mazzitti Mario e Di Battista Vincenzo. Il primo campionato di 3\u00aa Categoria si concluse a met\u00e0 classifica. L'anno dopo la squadra, nuovamente affidata a De Cesaris, rimase al vertice fino all'ultima giornata di campionato. L'ultima giornata era in programma il big-match tra il Morro d'Oro capolista e il Canzano secondo ad un solo punto in casa della prima. I biancorossi persero per uno a zero con una rete di Lanci che poi raggiunse il campionato di Serie C2 con il Teramo.\nL'anno successivo, nel campionato 1978-1979, il Morro d'Oro vincer\u00e0 il suo primo campionato dopo un lungo testa a testa con il Casoli di Atri. Allenatore ancora De Cesaris che subentr\u00f2 a Benito Ercoli dopo la sconfitta con il Pineto \"Under 20\".\nNel 1979-1980 ci fu il campionato di 2\u00aa categoria. Presidente fu eletto Martella Giuseppe che decise di affidare la squadra a Erbaggi, ex calciatore del Giulianova di Serie D. Il campionato fu emozionante e arrivarono a pari merito il Morro d'Oro ed il Nereto. Teatro del necessario spareggio fu il Comunale di Teramo dove il Nereto si aggiudic\u00f2 la rocambolesca sfida per 2-0. Lo spareggio \u00e8 ricordato con benevolenza nonostante la sconfitta. Sugli spalti erano assiepati circa settecento morresi. Ragazzi, donne, bambini e gente che con il calcio aveva poco o nulla da spartire. C'era proprio tutto il piccolo comune teramano! L'amarezza si trasform\u00f2 in felicit\u00e0 dopo il ripescaggio che la lega decise.\nIl campionato di prima categoria nell'1980-1981 si concluse a centroclassifica con l'allenatore Alceo Maurini, ex portiere del .\nSimile il successivo campionato 1981-1982, con l'esonero di Maurini perch\u00e9 la societ\u00e0 riteneva di aver allestito una squadra diversa.\nIl 1982-1983 fu l'anno della consacrazione con la salita in Promozione dopo un formidabile recupero sul Mosciano di Maurini. L'allenatore era Luigi Caucci. La societ\u00e0 gli mise a disposizione una rosa competitiva e due ciliegine come l'estroso Zambon (all'epoca costato la straordinaria somma di 5 milioni) e l'eclettico De Berardinis.\nIl primo campionato di Promozione, stagione 1983-1984, vide il Morro d'oro lottare per la salvezza centrata ad una giornata dal termine con l'esperto portiere Patern\u00f2: tutto secondo i programmi. Il campionato, per la cronaca, lo vinse L'Angizia Luco, che arriv\u00f2 in Serie C2 prima di tornare a giocare col Morro d'Oro in Eccellenza. Sulla panchina sedette Capuano di Pescara, esonerato e sostituito da Ercoli.\nIl secondo campionato di Promozione, stagione 1984-1985, fu emozionante. Con Brandimarte in panchina la squadra concluse il girone di andata al quarto posto, davanti a molte squadre blasonate. Il campionato lo vinse il Tortoreto, che ebbe la forza di battere allo spareggio un agguerrito Tagliacozzo per 2-1.\nIl terzo campionato di Promozione, stagione 1985-1986, vide il Morro d'Oro salvarsi e il Celano vincere il campionato. Sulla panchina morrese sedettero dapprima Brandimarte, poi Ercoli, ed infine il teramano De Sanctis.\nNella stagione 2001/2002 il Morro d'Oro milita in Serie D Girone G. Finisce la stagione al 6\u00ba posto con 49 punti in classifica.\nNella stagione 2002/2003 il Morro d'Oro milita in Serie D Girone. Finisce la stagione al \u00b0 posto con punti in classifica.\nNella stagione 2003/2004 il Morro d'Oro milita in Serie D Girone F. Finisce la stagione al 1\u00ba posto con 62 punti in classifica ed approda in Serie C2.\nNella stagione 2004/2005 il Morro d'Oro milita in Serie C2 Girone C. Finisce la stagione al 14\u00ba posto con 40 punti in classifica. Perde lo spareggio play-out con la Nocerina e retrocede in Serie D.\nNella stagione 2005/2006 il Morro d'Oro milita in Serie D Girone F. Finisce la stagione al 9\u00ba posto con 48 punti in classifica.\nNella stagione 2006/2007 il Morro d'Oro milita in Serie D Girone F. Finisce la stagione al 10\u00ba posto con 45 punti in classifica.\nNella stagione 2007/2008 il Morro d'Oro milita in Serie D Girone F. Finisce la stagione al 4\u00ba posto con 57 punti in classifica. Perde lo spareggio play-off con il Campobasso.\nNella stagione 2008/2009 il Morro d'Oro milita in Serie D Girone F. Finisce la stagione all'11\u00ba posto con 39 punti in classifica.\nNella stagione 2009/2010 il Morro d'Oro milita in Serie D Girone F. Finisce la stagione al 15\u00ba posto con 39 punti in classifica. Perde lo spareggio play-out con il Luco Canistro e retrocede in Eccellenza Abruzzese.\nLa stagione 2010/2011 porta il Morro d'Oro alla seconda retrocessione consecutiva, infatti dopo un girone d'andata disastroso la squadra si riprende nella seconda parte del torneo ma ci\u00f2 non basta per evitare la retrocessione in Promozione.\nIl Morro conclude la stagione in Eccellenza Abruzzese al 18\u00ba posto con 24 punti in classifica.\nIl 26 luglio non si iscrive al campionato di Promozione. Nasce una nuova societ\u00e0 con denominazione sociale \"Atletico Morro d'Oro\" e l'obiettivo di dare continuit\u00e0 al calcio morrese che si iscrive al campionato di Terza Categoria Teramo Girone A. Vince il campionato totalizzando 71 punti in 28 gare.\nIn pochi anni la squadra riesce ad ottenere diverse promozioni consecutive fino al ritorno nel campionato di Eccellenza nella stagione 2015-2016 dove disputa un campionato tranquillo a ridosso della zona play-off.\nNel 2016-2017 i biancorossi retrocedono in Promozione.\nStadio.\nCampo di Gioco: Stadio \"Comunale\" di Morro d'Oro.\nL'impianto presenta le seguenti caratteristiche:\nColori e Simbolo.\nColori sociali: Bianco e Rosso."}
{"id": "266651", "revid": "125874841", "url": "https://it.wikipedia.org/wiki?curid=266651", "title": "Associazione Sportiva Melfi", "text": "L'Associazione Sportiva Melfi S.r.l., meglio nota come Melfi, \u00e8 una societ\u00e0 calcistica italiana con sede nella citt\u00e0 di Melfi, in provincia di Potenza. Milita in Eccellenza, la quinta divisione del campionato italiano.\nFondato nel 1929 ha ottenuto nel \n2003 l'accesso al professionismo e nel 2014 quello alla Lega Pro, terza divisione calcistica italiana, nella quale il miglior risultato ottenuto \u00e8 un nono posto.\nI colori sociali sono il giallo e il verde. Disputa le gare casalinghe allo stadio Arturo Valerio.\nStoria.\nDalle origini agli anni novanta.\nLa societ\u00e0 venne fondata il 1\u00ba agosto 1929, con il nome di \"Unione Sportiva Melfi\" e fino al 2003, anno della promozione in Serie C2, milit\u00f2 solamente nelle categorie dilettantistiche.\nPoco tempo dopo la fondazione, nello stesso anno fu disputata la prima partita della neocostituita societ\u00e0, contro il Rionero, terminata 4-1 in favore degli ospiti, a cui seguirono diversi altri incontri negli anni successivi. La compagine gialloverde nei primi 25 anni svolse attivit\u00e0 minore a livello locale e regionale, ed ottenne la prima promozione in IV Serie nel 1953-1954. L'anno seguente per\u00f2 sub\u00ec la retrocessione, per poi ritornare in IV Serie due stagioni pi\u00f9 tardi; da l\u00ec in poi partecip\u00f2 ininterrottamente, salvo alcune parentesi nei campionati regionali, alla Serie D, successivamente Campionato Interregionale e poi ancora Campionato Nazionale Dilettanti, incontrando squadre dalla nobile storia quali Pescara, Lecce, e Salernitana.\nNegli anni sessanta milit\u00f2 nel Melfi il difensore Mario Martiradonna, campione d'Italia con il Cagliari di Gigi Riva nel 1969-1970. La squadra ottenne quello che fu a lungo il suo miglior risultato nella stagione 1965-1966, quando si classific\u00f2 al quinto posto del proprio girone del campionato di Serie D, sfiorando la promozione in Serie C.\nNell'annata 1991-1992 il Melfi si aggiudic\u00f2 la prima edizione della Coppa Italia Dilettanti Basilicata al termine di un triangolare con Bernalda e Murese. Nel 1995 la societ\u00e0 venne acquistata dall'imprenditore locale Giuseppe Maglione. Il nuovo presidente, alla guida dei lucani, sfior\u00f2 subito la promozione in Serie C2, giungendo al quarto posto nel campionato 1995-1996; protagonista del tempo fu Sandro Sciarappa, storico capitano dei gialloverdi. La stagione seguente segu\u00ec un ulteriore buon quinto posto.\nGli anni duemila.\nIl Melfi riusc\u00ec ad ottenere la prima storica promozione in Serie C2 nella stagione 2002-2003, vincendo il proprio girone del campionato di Serie D; decisiva ai fini della promozione furono il derby di ritorno vinto col Matera, che poneva di fronte le prime due forze del campionato, e la penultima giornata, disputata il 4 maggio 2003 contro l'Ariano Irpino, che termin\u00f2 con il risultato di 1 a 1 e consegn\u00f2 la matematica promozione ai melfitani. Protagonisti del salto di categoria furono il presidente Maglione e l'allenatore Andrea Chiappini, che riusc\u00ec ad amalgamare un gruppo composto in prevalenza da calciatori esperti.\nCol raggiungimento del calcio professionistico, la squadra fu quasi totalmente smantellata e ricostruita. Nella prima annata in quarta serie, i gialloverdi, guidati in panchina da mister Palumbo, chiudono il loro campionato al quinto posto insieme al , tuttavia ci\u00f2 non baster\u00e0 ai lucani per conquistare play-off, in virt\u00f9 della differenza reti favorevole proprio ai campani. La stagione successiva la guida tecnica della squadra viene affidata all'esperto Aldo Papagni, che verr\u00e0 esonerato in seguito ad un periodo negativo; al suo posto verr\u00e0 chiamato Rosario Foti, catanese, che porta il Melfi al sesto posto.\nIl campionato di Serie C2 2005-2006, fino al 2014, \u00e8 stato considerato il migliore della storia della societ\u00e0 lucana. Dopo il quinto posto in regular season, che valse la qualificazione ai play-off, il Melfi venne eliminato in semifinale dal Taranto; i gialloverdi si imposero col risultato di tre reti a una nella gara di andata, perdendo per due reti a zero la sfida di ritorno allo Iacovone. Il quinto posto in campionato valse anche il diritto di partecipare alla Coppa Italia della stagione successiva. L'esordio nel principale torneo nazionale propose la sfida con l'Udinese, societ\u00e0 militante in massima serie; davanti a circa tremila spettatori assiepati sulle tribune del Valerio, i friulani si imposero col risultato di 4 a 0, grazie alla doppietta di Di Natale ed alle reti di Natali e Obodo. Tuttavia in campionato non verr\u00e0 ripetuto l'exploit della passata stagione, ed il Melfi si ritrova invischiato nella lotta per non retrocedere per la prima volta da quando milita fra i professionisti. Dopo un quindicesimo posto in campionato, i lucani coglieranno la salvezza grazie alla vittoria nei play-out contro la Nocerina.\nNel campionato successivo, la squadra di mister Pugliese conquista la salvezza matematica, nonostante un punto di penalizzazione, nella penultima giornata di campionato, nonostante la sconfitta interna contro il Marcianise per tre reti a due. Decisivo a tal senso, il pareggio tra Vibonese, che rimane quindi in zona retrocessione, e .\nIl 7 luglio 2008 viene ufficializzato l'ingaggio del nuovo allenatore Giuseppe Palumbo, che prende il posto del dimissionario Carmine Pugliese. Palumbo aveva gi\u00e0 guidato in precedenza il Melfi nella stagione dell'esordio in Serie C2.\nLa stagione 2008-2009 parte in sordina, ed i melfitani fino alla diciassettesima giornata collezionano solamente una vittoria, nove pareggi e ben sette sconfitte. In seguito ad un'oculata campagna acquisti nel mercato di riparazione di gennaio, i lucani vincono cinque partite di fila. L'11 aprile 2009 il Melfi conquista una vittoria di estremo prestigio, andando a vincere in casa del , secondo in classifica e ancora imbattuto tra le mura amiche. Il 17 maggio seguente, grazie alla vittoria sull'Igea Virtus, il Melfi conquista la salvezza.\nDurante l'estate 2009, lo societ\u00e0 \u00e8 costretta a fronteggiare problemi economici. Tuttavia, grazie alla sottoscrizione di circa mille abbonamenti ed all'impegno del sindaco della cittadina lucana, riesce a garantire l'iscrizione al campionato di Lega Pro Seconda Divisione. Viene scelta la guida tecnica di Paolo Rodolfi, ex tecnico della formazione Primavera del , che raggiunger\u00e0 uno dei migliori risultati di sempre del Melfi nei campionati professionistici, il nono posto in classifica.\nGli anni duemiladieci.\nLa stagione sportiva 2010-2011 comincia con una pesante sconfitta in Coppa Italia: un 5-2 esterno subito dalla . Tuttavia, un positivo inizio di campionato vedr\u00e0 i lucani occupare la seconda posizione in classifica dopo otto giornate; da segnalare, il 19 settembre, il derby col Matera, il primo tra le due compagini disputato a livello professionistico, terminato in pareggio. La squadra avverte successivamente un calo, complice anche la volont\u00e0 della famiglia Moretti, importante azionista, di abbandonare la societ\u00e0. Ci\u00f2 comporter\u00e0 una penalizzazione di sei punti ed il rivoluzionamento dei quadri tecnici; in seguito alla partenza di calciatori importanti nel mercato di riparazione, i gialloverdi terminano il loro campionato al settimo posto.\nLa stagione sportiva 2011-2012 inizia con consueti problemi societari; la squadra allestita \u00e8 dunque la pi\u00f9 giovane dell'intero panorama professionistico del calcio italiano, con un'et\u00e0 media di circa vent'anni. Ci\u00f2 causa un inizio di campionato in sordina. Con il mercato di riparazione di gennaio, arriva nella cittadina lucana l'attaccante Giancarlo Improta, dall'Isola Liri, che risulta subito decisivo grazie alla sua vena realizzativa.\nNel mese di marzo, con la squadra al terz'ultimo posto, si dimette mister Rodolfi per motivi familiari ed al suo posto subentra Leonardo Bitetto, tecnico pugliese di grande esperienza. Con la nuova guida tecnica i gialloverdi risalgono la classifica, e vincendo contro la Vigor Lamezia, seconda in classifica, i melfitani ottengono la matematica salvezza con due giornate di anticipo.\nLa nuova annata comincia, a differenza delle ultime stagioni, senza alcun problema sul piano dell'iscrizione e a livello economico. Viene infatti subito trovata la liquidit\u00e0 necessaria per garantire alla squadra la permanenza per il decimo anno consecutivo tra i professionisti. Per quanto concerne il lato tecnico, viene confermata la guida tecnica di Bitetto, mentre la rosa viene rivoluzionata. L'11 settembre, la societ\u00e0 riceve direttamente dall'UEFA oltre dodicimila euro di premio per aver fatto giocare in nazionale il maltese Andrei Agius, durante le qualificazioni agli europei di Polonia e Ucraina 2012.\nAlla decima giornata i lucani si confermano stabilmente a met\u00e0 classifica. Durante la settimana, il capitano gialloverde, Giancarlo Improta, riceve dalla societ\u00e0 ACF Fiorentina il \"Cartellino Viola\", riconoscimento con il quale vengono premiati soggetti che si siano distinti per lealt\u00e0 e sportivit\u00e0 mostrate sul campo; in questo caso il premio viene consegnato in rappresentanza di tutta la societ\u00e0 lucana, per un importante gesto di fair-play compiuto durante la partita persa contro il , e segnalato dagli stessi avversari pugliesi.\nDopo aver chiuso il girone di andata al dodicesimo posto in classifica, i lucani, dopo un positivo girone di ritorno, chiudono ottavi.\nNella prima giornata del campionato 2013-2014 il Melfi batte 4-0 il Gavorrano in trasferta. Questa vittoria risulta la miglior vittoria esterna dei lucani in un campionato professionistico. Il campionato prosegue con una striscia di risultati positivi, ed il Melfi alla quinta giornata \u00e8 terzo in classifica, con undici punti, a due lunghezze dalla Vigor Lamezia capolista. Da l\u00ec in poi la squadra avverte un calo, tuttavia riuscendo ad affermarsi al sesto posto in classifica alla trentesima giornata. Il 13 aprile, con due giornate d'anticipo, grazie ad una rete di Dermaku nel secondo tempo, i lucani battono per una rete a zero l'Ischia, conquistando cos\u00ec la prima storica promozione nel terzo livello professionistico italiano.\nNella prima stagione in Lega Pro, i gialloverdi si salvano con un tranquillo 9\u00ba posto, nella seconda invece dopo due avvicendamenti in panchina (la coppia Palumbo-Delvecchio rimpiazzata da Guido Ugolotti alla 12\u00aa giornata) la formazione melfitana raggiunse i play-out ma retrocedendo dopo due stagioni in Serie D, retrocessione che per\u00f2 in estate viene revocata dalla FIGC e di conseguenza la squadra del presidente Maglione viene ripescata per completamento degli organici a causa delle mancate iscrizioni di Ischia Isolaverde e Martina Franca (quest'ultima avversaria ai play-out dei gialloverdi che si imposero in casa 1-0 e al ritorno pareggiarono 0-0), concedendosi il lusso di rimanere, per ancora un anno, tra i professionisti. La terza stagione fu l'ultima tra i professionisti: dopo tre cambi di allenatore (Romaniello, il ritorno di Bitetto e Aimo Diana), un avvio difficile, l'ultimo posto in classifica a fine girone d'andata, la rimonta nel ritorno e il raggiungimento degli spareggi salvezza, i lucani scesero definitivamente tra i dilettanti dopo aver pareggiato due volte contro l'Akragas (0-0 e 1-1) che si salv\u00f2 grazie al miglior piazzamento in classifica nei confronti dei gialloverdi.\nIl 13 luglio 2017 viene ufficializzata la mancata iscrizione del Melfi in Serie D, che decide di ripartire dall'Eccellenza.\nColori e simboli.\nColori.\nI colori sociali della squadra sono quelli del comune di Melfi, ovvero il giallo e il verde.\nSimboli ufficiali.\nStemma.\nIl simbolo ufficiale della squadra \u00e8 il basilisco, presente anche nello stemma comunale e quindi anche in quello della squadra.\nInno.\nL'inno del Melfi s'intitola \"Melfi oh Melfy\" di Ferdy Sapio.\nStrutture.\nStadio.\nLa squadra gioca allo stadio Arturo Valerio. Fu costruito tra il 1980 e il 1982 per sostituire il vecchio \"Comunale\" che aveva subito ingenti danni dopo il terremoto del 1980. Inizialmente la capienza era di 2.000 posti con una sola tribuna; nel 1998 quest'ultima fu ristrutturata con l'applicazione di una copertura e con la diminuzione dei posti a 1.500 per motivi di sicurezza. L'impianto ha subito un'altra modifica (l'aggiunta della curva), in occasione della promozione dell'A.S. Melfi in Serie C2 nel 2002-2003. Nell'estate del 2006 la curva \u00e8 stata sequestrata per inagibilit\u00e0, ed \u00e8 rimasta chiusa per oltre 4 mesi.\nCentro di allenamento.\nIl Melfi svolge i propri allenamenti allo stadio Arturo Valerio, sede delle partite interne.\nSociet\u00e0.\nOrganigramma societario.\nDal sito internet ufficiale della societ\u00e0.\nTifoseria.\nStoria.\nIl principale gruppo ultras melfitano \u00e8 dal 2004 la \"Brigata Normanna\", che in virt\u00f9 della sua contrariet\u00e0 alla tessera del tifoso presenzia solo alle partite casalinghe; tale posizione \u00e8 condivisa dal gruppo \"Brothers Melfi\", costituito nel luglio 2015 e caratterizzato dalla giovane et\u00e0 media degli aderenti.\nLa tifoseria del Melfi \u00e8 stata anche caratterizzata da un'indole intemperante. Nel 2012 infatti, \u00e8 stato arrestato uno dei capi della tifoseria organizzata, reo di aver aggredito un calciatore del Taranto al termine di una semifinale play-off del maggio 2006. Nell'aprile 2014, durante la notte, sono comparse scritte di chiara matrice melfitana sui muri dello stadio Corona di Rionero in Vulture, volte a prendere di mira due tifosi della Vultur Rionero deceduti prematuramente. Tramite un comunicato ufficiale, la Brigata Normanna ha preso distanza dagli avvenimenti accaduti.\nNell'estate post-covid del 2020, si sciolgono i gruppi Sezione Roma e BROTHERS 2015, per formare tutti un unico gruppo sotto il nome della Brigata Normanna.\nGemellaggi e rivalit\u00e0.\nLa tifoseria melfitana ha amicizie con le tifoserie pugliesi del Monopoli e del Cerignola. Rivalit\u00e0 invece, ci sono con le tifoserie della Fidelis Andria e con i corregionali del Potenza e della Vultur Rionero."}
{"id": "266652", "revid": "125689279", "url": "https://it.wikipedia.org/wiki?curid=266652", "title": "Potenza Calcio", "text": "Il Potenza Calcio S.r.l., meglio noto come Potenza, \u00e8 una societ\u00e0 calcistica italiana con sede nella citt\u00e0 di Potenza. Milita in Serie C, la terza divisione del campionato italiano.\nDisputa le gare casalinghe presso lo stadio Alfredo Viviani.\nFondata originariamente nel 1920, la societ\u00e0 ha avuto il suo massimo splendore negli anni sessanta, disputando cinque campionati consecutivi di Serie B tra le stagioni 1963-1964 e 1967-1968. Vanta inoltre 30 \npartecipazioni al terzo livello del campionato italiano di calcio tra Prima Divisione (del 1934-1935), Serie C, Serie C1 e Lega Pro Prima Divisione. \u00c8 l'unica squadra lucana a comparire tra i primi cento posti nella graduatoria della tradizione sportiva secondo i criteri della Federazione Italiana Giuoco Calcio, con alle spalle mezzo secolo di partecipazioni a campionati professionistici.\nNel corso della sua storia \u00e8 stata rifondata diverse volte a seguito di fallimento o scioglimento.\nStoria.\nLa societ\u00e0 fu fondata nel 1920 da Alfredo Viviani, appassionato di calcio originario della Basilicata, trasferitosi per motivi di lavoro da Milano a Potenza. Inizialmente una polisportiva denominata \"Sport Club Lucano\", il club disponeva di due sezioni di atletica leggera e calcio. Il primo campo da gioco fu il Campo Sportivo di Montereale, che venne costruito alla fine dell'anno 1921 dal 29\u00ba Reggimento di Fanteria, rientrato a Potenza dopo la fine della prima guerra mondiale. Nello stesso anno inizi\u00f2 l'attivit\u00e0 calcistica a carattere episodico in ambito regionale. Il primo presidente fu l'avvocato Domenico Bavusi che, per la sua competenza legale, formula anche il regolamento del sodalizio. La squadra non prese parte a competizioni ufficiali fino alla stagione 1933-1934, in cui partecip\u00f2 per la prima volta al campionato di Seconda Divisione, venendo ammesso al termine della stagione in Prima Divisione, che si chiamer\u00e0 Serie C dall'anno seguente. Nel 1936 il sodalizio cambia denominazione in \"Associazione Sportiva Potenza,\" nel 1941 in \"Associazione Polisportiva Lucana Potenza\" e nel 1942 in \"Associazione Polisportiva Lucana\". Il club milita nella terza serie nazionale fino al torneo 1942-1943, l'ultimo prima dell'interruzione dei campionati a causa dello scoppio della seconda guerra mondiale. Alla ripresa delle attivit\u00e0 agonistiche la societ\u00e0 venne ricostituita con la nuova denominazione di \"Sport Club Potenza\" e si affili\u00f2 alla Lega Nazionale Centro-Sud di Serie C. Dopo altri quattro campionati di Serie C il Potenza retrocesse nel campionato interregionale di Promozione ed a causa delle scarse risorse finanziarie cambi\u00f2 denominazione in \"S.C. Monticchio Potenza\", dall'omonimo sponsor produttore di acque minerali, rappresentando uno dei primi casi di sponsorizzazione nel calcio italiano. Dopo tredici anni di militanza nei campionati interregionali e regionali, ed il ritorno alla storica denominazione nel 1960, il Potenza torn\u00f2 in Serie C al termine del campionato di Serie D 1960-1961.\nIl campionato 1962-1963 rappresent\u00f2 una stagione importante per il club, che conquist\u00f2 una storica promozione in Serie B con Egizio Rubino allenatore, il quale rimase sulla panchina lucana anche nei successivi due anni. Nel campionato cadetto degli anni sessanta la squadra fu protagonista in stadi prestigiosi, destando l'attenzione nazionale per i brillanti risultati sportivi conseguiti grazie anche a giovani di belle speranze che non tardarono ad affermarsi in squadre di Serie A, taluni approdando anche nella Nazionale Maggiore. Il 1964-1965 fu, in assoluto, l'anno migliore di tutta la storia del Potenza che riusc\u00ec ad ottenere un ottimo 5\u00ba posto ed arriv\u00f2 ad un passo dalla Serie A grazie al valido contributo del bomber Roberto Boninsegna, futuro giocatore di , e della nazionale italiana ai mondiali 1970. Celebre fu l'attacco \"mitraglia\", capace di divenire a fine stagione il miglior attacco della serie B con 55 reti e il secondo miglior attacco delle serie professionistiche alle spalle dei campioni d\u2019Italia dell\u2019Inter. Tali prestazioni valsero alla squadra, da parte della stampa nazionale, l'appellativo di \"Potenza Miracolo\". Nel 1967-1968 arriv\u00f2, dopo 5 stagioni di serie B, la retrocessione: la squadra si classific\u00f2 ultima dopo un campionato che l'aveva vista in grande difficolt\u00e0.\nA partire dal 1968 e fino al 1973 il sodalizio rossobl\u00f9 rimase in Serie C. Dopo una nuova retrocessione, dal 1973 al 1975 disput\u00f2 campionati di Serie D. Partita memorabile nella storia del club fu lo spareggio promozione del 1975 fra Potenza e Juventus Stabia sul campo neutro dello Stadio della Vittoria di Bari, vinto dai lucani per 1-0 grazie a Nando Scarpa davanti ad un nutrito seguito di sostenitori di entrambe le squadre. Quindi fu nuovamente Serie C, ma dur\u00f2 un solo anno: la squadra riusc\u00ec infatti a centrare una nuova promozione dopo solo due anni di esilio nei dilettanti. Dopo otto stagioni consecutive di Serie C2 arriv\u00f2 la retrocessione in Interregionale e il primo fallimento, nel 1986. La tradizione calcistica cittadina venne ereditata dalla \"Polisportiva Edilpotenza,\" che ripart\u00ec dai campionati regionali, cambiando denominazione in \"Potenza Calcio S.p.A.\" nel 1987 e riuscendo a risalire in Serie C2 nel 1988, venendo riammesso per meriti sportivi. Il sodalizio potentino manterr\u00e0 la categoria per le tre stagioni successive. Al termine della stagione 1991-1992, il Potenza guidato da Salvatore Di Somma vince il campionato classificandosi al primo posto, facendo sua la gara decisiva al Viviani tra il Potenza e il Latina per 1-0, riapprodando cos\u00ec in Serie C1.\nLa societ\u00e0 riusc\u00ec a mantenere la categoria nelle stagioni successive fino alla stagione 1993-1994, in cui, per inadempienze economiche, il sodalizio lucano fall\u00ec per la seconda volta, nonostante in campionato avesse mancato di pochissimo i play-off per la promozione in serie B. Nello stesso anno (1994) la squadra \"Polisportiva Banca Mediterranea Invicta Potenza\" vinse il campionato di Eccellenza lucana e si iscrisse al Campionato Nazionale Dilettanti, ereditando cos\u00ec la tradizione calcistica cittadina. Questa societ\u00e0 cambi\u00f2 denominazione in \"Unione Calcio Potenza\" nel 1995, in \"Football Club Potenza S.p.A.\" nel 1999 e in \"Football Club Potenza S.r.l.\" nel 2002, disputando campionati di Serie D fino ai primi anni duemila, senza riuscire a ritornare nel calcio professionistico.\nA partire dalla stagione 2002-2003 una seconda societ\u00e0 potentina partecip\u00f2 al campionato di Serie D: si trattava dellAssociazione Sportiva Calcio Potenza\", che nella stagione precedente aveva vinto il campionato regionale di Eccellenza Basilicata e che utilizz\u00f2 nei primi anni di vita, in luogo del tradizionale leone rampante, un logo rappresentante una stella, oltre ai classici colori rosso e blu delle compagini potentine del passato. Nella stagione 2003-2004 questa nuova societ\u00e0 sfiora la promozione diretta arrivando seconda, venendo poi ripescata in Serie C2, diventando la prima squadra cittadina a partire dalla stagione 2004-2005, date le vicissitudini societarie del F.C. Potenza che era invece retrocesso in Seconda Categoria. L'A.S.C. Potenza, divenuta \"Associazione Sportiva Calcio Potenza S.r.l.\", eredita quindi la tradizione calcistica cittadina. Il 16 giugno 2006 la societ\u00e0 viene acquistata da Giuseppe Postiglione, imprenditore potentino proprietario di un gruppo editoriale. Nella stagione 2006-2007, dopo due anni di permanenza in serie C2, il sodalizio ritorna alla denominazione storica di \"Potenza Sport Club\", classificandosi a fine campionato al 3\u00ba posto nel girone C e partecipa ai play-off per la promozione. La squadra vinse i play-off avendo la meglio nella doppia finale contro il Benevento, conquistando cos\u00ec nuovamente la Serie C1 dopo 13 anni di assenza.\nLa squadra riusc\u00ec ad ottenere la salvezza sul campo o tramite ripescaggio fino alla stagione 2009-2010, nella quale il club lucano viene coinvolto in un grave scandalo legato al calcioscommesse: il 23 novembre 2009 si verifica l'arresto del presidente Giuseppe Postiglione e di altri personaggi legati alla societ\u00e0 lucana tra cui dirigenti e collaboratori, con l'accusa di frode sportiva volta ad alterare i risultati di alcune partite di calcio di diverse squadre partecipanti sia alla Lega Pro che alla Serie B. La vicenda fece piombare nel caos la societ\u00e0, che si vide costretta a ridimensionare l'organico per far fronte alla crisi di liquidit\u00e0. Gli organi di giustizia della FIGC stabiliscono quindi l'inibizione per 5 anni del presidente Giuseppe Postiglione e il declassamento d'ufficio all'ultimo posto e retrocessione in Seconda Divisione della squadra, che sul campo per\u00f2 evit\u00f2 l'ultima posizione ed ottiene una permanenza morale in categoria, fortemente voluta da tutto l'ambiente per sconfessare il discredito generale. Il sodalizio venne ammesso in soprannumero al campionato regionale di Eccellenza e nella stagione 2011-2012, dopo aver rinunciato a disputare la gara prevista alla prima giornata, la squadra si ritir\u00f2 dal campionato e pertanto la societ\u00e0 viene cancellata dai ruoli federali. La tradizione calcistica cittadina in questa stagione viene ereditata dall\"'A.S.D. Atletico Potenza\", che conquist\u00f2 la promozione in Serie D vincendo il campionato di Eccellenza, cambiando ufficialmente denominazione in \"Societ\u00e0 Sportiva Dilettantistica Citt\u00e0 di Potenza S.r.l.\" Il rinnovato sodalizio disputa per\u00f2 solo il campionato di Serie D 2012-2013, retrocedendo a fine stagione e non presentando la domanda d'iscrizione al successivo torneo.\nLa stagione 2013-2014 vede la nascita di una nuova societ\u00e0, il \"Football Club Dilettantistico Rossoblu Potenza\", che raccoglie la tradizione calcistica cittadina, vincendo il campionato di Eccellenza e venendo promossa in Serie D. Durante l'estate la societ\u00e0 cambia nome in \"Potenza Football Club.\" La nuova societ\u00e0 negli anni seguenti ottenne risultati altalenanti nel campionato di Serie D, subendo diversi cambi di propriet\u00e0 in poco tempo: nel 2014 passa da Antonello Grignetti a Maurizio Notaristefani e nel 2015, anno in cui il sodalizio assume la denominazione di \"Societ\u00e0 Sportiva Dilettantistica Potenza Calcio a r.l.,\" agli imprenditori campani Andrea Vertolomo e Umberto Vangone. Le vicissitudini societarie spingono in secondo piano il ritorno del Potenza nella Coppa Italia nazionale nella gara di esordio ufficiale della stagione 2015-2016, in cui, schierando la formazione Juniores, perde contro il per 15-0, lo scarto di reti pi\u00f9 grande nella storia del trofeo. Nel campionato 2016-2017 l'accesa protesta della tifoseria nei confronti del duo Vertolomo-Vangone, dovuta agli scarsi risultati conseguiti, causa la cessione della societ\u00e0 ad un gruppo imprenditoriale irpino-lucano nel mese di febbraio. A campionato finito la societ\u00e0 lucana vede l'ingresso nel mese di luglio di Salvatore Caiata come socio di maggioranza e presidente. La nuova gestione ingaggia per il campionato di 2017-2018 l'allenatore Nicola Ragno, fresco vincitore del girone H alla guida del Bisceglie. Sotto la guida del nuovo tecnico, il 29 aprile 2018 il Potenza si garantisce il ritorno in Serie C vincendo il campionato con una giornata di anticipo sulla fine della stagione regolare.\nDurante l'estate del 2018 la societ\u00e0, ritornata nel professionismo, cambia denominazione in Potenza Calcio S.r.l. Il 31 Gennaio 2022 a seguito dei cattivi risultati del Potenza Calcio che si susseguono da ormai due anni, il presidente, Salvatore Caiata, decide di dimettersi e di lasciare l'intero pacchetto azionario all'associazione gestita da Michele Falasca. Quest'ultimo diventer\u00e0 poi il nuovo presidente della squadra. \nColori e simboli.\nColori.\nLa divisa di gioco tradizionale del Potenza \u00e8 composta da una maglia a strisce verticali rosse e blu e pantaloncini blu, tuttavia in alcune stagioni sono state realizzate versioni della divisa con alcune variazioni rispetto al tema classico, in genere utilizzando comunque i colori rosso e blu per la divisa principale.\nLa seconda maglia \u00e8 tradizionalmente bianca con eventuali inserti rossobl\u00f9 di vario tipo; anche per la maglia di riserva si sono avute diverse varianti nel corso degli anni.\nSimboli ufficiali.\nStemma.\nIl primo stemma in assoluto presente sulle maglie del Potenza apparve nella stagione 1948-1949 ed era costituito da uno scudetto rosso e blu con una \"P\" al centro. I successivi loghi societari che si sono susseguiti nel tempo hanno sempre avuto un legame tra loro dovuto alla rappresentazione del leone rampante su sfondo rossobl\u00f9, ispirandosi allo stemma del consiglio cittadino. Il logo attuale \u00e8 nato nella stagione 2018-2019 e riporta al suo interno la storica denominazione \"Potenza Sport Club 1919\", il cui utilizzo \u00e8 stato concesso alla societ\u00e0 nel dicembre 2017.\nInno.\nL'ultimo inno ufficiale del Potenza \u00e8 \"Domenica per te\", composto da Micky Del Cambio nel 2017.\nNel corso della lunga storia della societ\u00e0 sono stati realizzati diversi inni, di seguito la lista completa:\nMascotte.\nDalla stagione 2013-2014 la mascotte ufficiale della squadra \u00e8 \"Leo\", un pupazzo con le sembianze di un leone antropomorfo che indossa una casacca rossobl\u00f9, ovvio riferimento al leone rampante, simbolo della societ\u00e0. \"Leo\" solitamente intrattiene i tifosi presenti allo stadio nel prepartita degli incontri casalinghi del Potenza, oltre ad essere presente in alcuni eventi riguardanti il club.\nStrutture.\nStadio.\nIl primo campo da gioco del club fu allestito nella Piazza d'Armi di Montereale, nei primi mesi del 1921, da un gruppo di recluto arrivate da Casale Monferrato al 29\u00ba Reggimento di Fanteria di stanza nel capoluogo lucano.\nLo stadio Alfredo Viviani, che tuttora ospita le partite casalinghe del Potenza, fu costruito nel 1934 ed inaugurato nello stesso anno come \"Campo Sportivo del Littorio\"; nel secondo dopoguerra il nome venne temporaneamente cambiato in \"Campo Sportivo Italia\". Fu intitolato al fondatore del sodalizio potentino, Alfredo Viviani, nel 1948. La conformazione attuale dello stadio deriva da vari ampliamenti ed ammodernamenti che si sono susseguiti nel corso del tempo. Ha una capienza di posti suddivisi in quattro settori: tribuna coperta, distinti scoperti, curva e settore ospiti.\nCentro di allenamento.\nI potentini disputano le proprie sedute di allenamento presso lo stadio Alfredo Viviani.\nSociet\u00e0.\nOrganigramma societario.\nDi seguito l'attuale organigramma della societ\u00e0.\nSponsor.\nDi seguito la cronologia dei fornitori tecnici e degli sponsor ufficiali.\nImpegno nel sociale.\nIl Potenza Calcio si impegna in iniziative a sfondo benefico e solidaristico in collaborazione con la BCC Basilicata, come in occasione della prima Giornata Mondiale della Povert\u00e0 del 19 novembre 2017 indetta da Papa Francesco, nella quale presso lo Stadio Alfredo Viviani \u00e8 stata organizzata la prima colletta alimentare mai realizzata in Europa all'interno di uno stadio di calcio, insieme all'associazione Io Potentino Onlus, o con il sostegno al progetto \"Wear The Laces\" di Special Olympics a supporto delle attivit\u00e0 sportive per persone con disabilt\u00e0.\nL'8 febbraio 2018, su iniziativa della societ\u00e0, \u00e8 stata trasmessa la cronaca diretta della partita di Coppa Italia di Serie D tra Potenza e Igea Virtus, il cui commento \u00e8 stato tradotto simultaneamente in lingua dei segni per la prima volta a livello mondiale, per poter permettere la fruizione della trasmissione anche ai non udenti.\nSettore giovanile.\nIl settore giovanile del Potenza Calcio partecipa ai campionati Berretti, Under-15 ed Under-17 organizzati dalla Lega Italiana Calcio Professionistico.\nDiffusione nella cultura di massa.\nNella puntata del programma televisivo \"Annozero\" andata in onda su Rai 2 il 15 novembre 2007 fu intervistato Alessandro Galella, allora capo ultr\u00e0 del Potenza, in merito alla situazione del movimento ultr\u00e0 in Italia ed al funerale di Gabriele Sandri.\nNella quattordicesima edizione del programma televisivo \"L'anno che verr\u00e0\", trasmessa su Rai 1 nella notte di capodanno tra il 31 dicembre 2016 e il 1\u00ba gennaio 2017, il conduttore Teo Teocoli in uno sketch esegue la sua celebre imitazione del calciatore Mario Balotelli, invitandolo a giocare nel Potenza Calcio.\nIl trio comico lucano \"La Ricotta\" ha partecipato alla campagna di marketing della societ\u00e0 per le stagioni 2017-2018 e 2018-2019.\nLa puntata di \"Rabona - Il colpo a sorpresa,\" programma televisivo a tema calcistico\",\" andata in onda su Rai 3 il 30 novembre 2018 \u00e8 stata dedicata all'attaccante del Potenza Carlos Clay Fran\u00e7a ed al suo rapporto con la tifoseria e la citt\u00e0 di Potenza.\nCalciatori.\nHall of Fame.\nIl seguente \u00e8 l'elenco dei giocatori facenti parte della Hall of Fame presente sul sito ufficiale del club.\nContributo alle Nazionali.\nIl libero Franco Battisodo \u00e8 stato convocato nella nazionale italiana Under-21 mentre militava nelle file del Potenza nella stagione 1967-1968.\nIl terzino Giuseppe Lolaico, bandiera del Potenza a cavallo tra gli anni 2000 e gli anni 2010, ed il difensore Luigi Cuomo parteciparono alla XXV universiade di Belgrado nell'estate del 2009 con la nazionale universitaria italiana di calcio, conquistando la medaglia d'argento nel rispettivo torneo maschile.\nStatistiche e record.\nStatistiche di squadra.\nIl Potenza, in virt\u00f9 delle sue partecipazioni ai campionati professionistici, risulta essere l'unica squadra della regione Basilicata a comparire tra i primi cento posti nella graduatoria della tradizione sportiva italiana stilata dalla FIGC.\nIl 2 agosto 2015 il Potenza (che schiera la formazione Juniores) perde 15-0 contro il nella partita valida per il primo turno di Coppa Italia: \u00e8 la sconfitta pi\u00f9 pesante mai subita nella storia di questa competizione.\nStatistiche individuali.\nIl primatista di presenze con la maglia del Potenza \u00e8 il portiere Antonio Marganella. Il bomber pi\u00f9 prolifico di sempre \u00e8 Fernando Scarpa, con 51 gol (49 in campionato e 2 in Coppa Italia). Vincenzo Rosito \u00e8 invece il calciatore con pi\u00f9 presenze in Serie B (162).\nTifoseria.\nStoria.\nIl primo gruppo organizzato di tifosi a Potenza fu quello de \"i\" \"Fedelissimi\", nato nel dicembre 1966, ma le origini del movimento ultr\u00e0 potentino risalgono ai primi anni ottanta con la nascita degli \"Ultr\u00e0 Potenza\", nel 1982. Alcune fra le sezioni pi\u00f9 attive degli Ultr\u00e0 Potenza furono il \"Gruppo Piazza Cagliari\", \"Tritasassi\" e \"Simpatiche Canaglie\", che costituir\u00e0 la prima cellula della \"Brigata Ostile\". Altro gruppo che ha fatto la storia del tifo potentino \u00e8 quello denominato \"Str\u00e0 Kaos,\" nato nel 1987 da alcuni militanti degli Ultr\u00e0 Potenza dissidenti dal gruppo storico. Questi due gruppi si fonderanno cambiando nome semplicemente in \"Ultras\", nel 1997. Altri gruppi storici nati negli anni ottanta furono la \"Giovent\u00f9 Rossoblu\", i \"Boys\", i \"Warriors\", il \"Nucleo Storico\" e \"Happy Club\". Negli anni novanta nacquero il \"Gruppo Sismico\" e i \"Briganti.\" Tra i gruppi noti negli anni duemila vi sono la \"Stirpe Lucana\", i \"Rude Boys\" e la \"Banda Sponge\", quest'ultima ancora in attivit\u00e0. Uno dei gruppi visti allo stadio Viviani di pi\u00f9 recente fondazione prende il nome di \"Lions\", nato nel 2010.\nIl gruppo organizzato pi\u00f9 numeroso e rappresentativo della tifoseria del Potenza prende il nome, a partire dall'agosto 2018, di \"Potenza Ultras\"\",\" formazione di tifosi che nacque con il nome di \"Curva Ovest\" nella seconda met\u00e0 degli anni novanta, ovvero negli anni immediatamente successivi al secondo fallimento della societ\u00e0, avvenuto nel 1994.\nI gruppi ultr\u00e0 potentini sono noti per il particolare stile del tifo che richiama quello delle \"firm\" britanniche, caratterizzato dall'utilizzo di cori e vessilli della propria squadra ma senza l'impiego di tamburi, solitamente adoperati dalle tifoserie organizzate italiane.\nLa tifoseria del Potenza ha dimostrato il suo attaccamento alle sorti della squadra e della societ\u00e0 in varie occasioni: nel 2010, quando un gruppo di appassionati diede il via ad un tentativo di azionariato popolare per dare sostegno economico alla societ\u00e0; nel 2016, con la protesta contro la cattiva gestione societaria; nel 2017, quando un gruppo di imprenditori simpatizzanti per i \"Rossobl\u00f9\" realizz\u00f2 a proprie spese il rifacimento della facciata dello stadio cittadino.\nGemellaggi e rivalit\u00e0.\nLa tifoseria potentina ha due gemellaggi: con la Vultur Rionero e con l'Altamura. Esiste una vecchia amicizia anche con i tifosi dell' risalente agli inizi degli anni novanta; vi sono rapporti di reciproco rispetto pur non essendoci alcun gemellaggio anche con le tifoserie di Catania, Catanzaro, , SPAL e Turris.\nPer quanto riguarda le rivalit\u00e0, la pi\u00f9 sentita dalla tifoseria \u00e8 senza dubbio quella con i corregionali del Matera, che contro il Potenza disputava il principale derby della Basilicata. Tifoserie rivali sono anche quelle di Melfi, , e Battipagliese. C'\u00e8 stata qualche ostilit\u00e0 in passato anche nei confronti dei supporter di Trani, Barletta, Gallipoli, e Lanciano. Anche quella con la \u00e8 una rivalit\u00e0 molto sentita, sin dagli anni settanta. Pi\u00f9 recente l'astio nei confronti dei tifosi del Benevento, sorto in occasione dei play-off di Serie C2 della stagione 2006-2007, cos\u00ec come quello verso i sostenitori dell'Audace Cerignola, originatosi nella stagione 2017-2018.\nOrganico.\nRosa 2021-2022.\n\"Aggiornata al 1\u00b0 febbraio 2022.\"\nStaff tecnico.\nStaff tecnico e sanitario aggiornati al 25 gennaio 2021.\nAltre sezioni sportive.\nCalcio femminile.\nLa prima squadra femminile del Potenza Calcio fu istituita gi\u00e0 nel 1971. Nella stagione 2017-2018 la societ\u00e0 ricostituisce la sezione femminile con cui vince il campionato regionale lucano di Serie C (denominato a partire dalla stagione successiva \"Eccellenza regionale\") conquistando la promozione nel terzo livello ossia la nuova Serie C nazionale. Inoltre, nella stessa stagione, si aggiudica anche la relativa Coppa Italia Regionale.\nCiclismo.\nNegli anni trenta la societ\u00e0, ancora denominata \"Sport Club Lucano\", era attiva anche nel ciclismo; nel 1932 organizz\u00f2 infatti uno dei primi giri ciclistici della Basilicata, riservato ad atleti affiliati all'Unione velocipedistica italiana nati o residenti nella regione."}
{"id": "266654", "revid": "123496132", "url": "https://it.wikipedia.org/wiki?curid=266654", "title": "Il dono (album)", "text": "Il dono \u00e8 il venticinquesimo album in studio di Renato Zero, pubblicato nel 2005.\nDescrizione.\nIn questo album l'artista alterna tra canzoni dai connotati molto diversi: si passa da atmosfere epico-orchestrali a ritmi leggeri dal sapore funky, si affrontano temi sociali, come l'immigrazione (\"Dal mare\") o il patriottismo (\"Stai bene l\u00ec\"), l'erotismo (\"Fai da te\"), il senso della vita e l'amore universale (\"Immi Ruah\", \"La vita \u00e8 un dono\").\nL'ultima traccia \"La vita \u00e8 un dono\" in realt\u00e0 dura 5 minuti e 2 secondi. Dopo 30 secondi di silenzio (5:02 - 5:32) inizia una traccia fantasma che ricalca il brano \"Fai da te\", inclusa anche una presentazione di Renato Zero sui musicisti che hanno collaborato alla preparazione di questo album.\nTutti i singoli estratti sono stati pubblicati su CD singoli (Radio Edit) solo ed esclusivamente per uso radiofonico e non per la vendita al pubblico.\nL'8 marzo 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni.\nVersioni.\nQuesto disco, uscito il 18 novembre 2005, \u00e8 stato edito in tre versioni differenti:\nSuccessivamente, prima dell'inizio della tourn\u00e9e venne pubblicata, in edizione limitata, una quarta versione detta \"tour edition\" contenente un poster con le date dei concerti.\nZeromovimento Tour.\nIl 10 febbraio 2006 part\u00ec una lunga tourn\u00e9e legata all'uscita dell'album, nei maggiori palasport italiani. Il 22 dicembre dello stesso anno su RaiUno fu trasmessa una data del tour che fu guardata da 4.370.000 telespettatori e totalizz\u00f2 il 18,95% di share.\nLe date.\nOspite fissa del tour fu la cantante Jasmine.\nNelle 25 date si sono registrati 23 \"tutto esaurito\", per un totale di 200.000 presenze.\nRiconoscimenti.\nPer questo tour Renato Zero ha vinto il premio per la miglior tourn\u00e9e ai Telegatti 2007, battendo Eros Ramazzotti e Ligabue."}
{"id": "266655", "revid": "2225", "url": "https://it.wikipedia.org/wiki?curid=266655", "title": "TG 3", "text": ""}
{"id": "266656", "revid": "126257", "url": "https://it.wikipedia.org/wiki?curid=266656", "title": "Cattura (album)", "text": "Cattura \u00e8 il ventiquattresimo album in studio di Renato Zero, pubblicato nel 2003.\nIl disco \u00e8 risultato l'album di maggiore successo del cantante romano degli anni 2000 con 500.000 copie vendute. Nel 2004 \u00e8 uscita un\u2019edizione limitata denominata \"Tour Edition\" contenente il video di \"Come mi vorresti\". \nIl 4 gennaio 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni.\nTour 2004: Cattura...il sogno - Il sogno continua.\nA quest'album seguir\u00e0 un trionfale tour estivo negli stadi, articolato in 4 tappe: Milano, Verona, Firenze e Roma, la sua citt\u00e0 natale, dove, per la pressante richiesta di biglietti, verr\u00e0 aggiunta una seconda data. Il tour fa registrare circa 270.000 spettatori ed entrer\u00e0 nella classifica mondiale Pollstar come uno dei tour di maggior successo in assoluto del 2004. In particolare, la doppia data romana (\u00abcatturata\u00bb nel successivo album e DVD live \"Figli del sogno\") si piazza al quarto posto per numero di biglietti venduti e al quattordicesimo per l'incasso realizzato fra i concerti al di fuori degli Stati Uniti d'America, collocandosi comunque fra i primi 40 nel mondo.\nOltre alla tourn\u00e9e estiva, Renato, nell'autunno del 2004, ha portato il suo tour nei palasport italiani. Queste le date negli stadi:\nPer i palasport, il tour cambia nome ne \"Il sogno continua... Tour 2004\". Queste le date nei palasport:"}
{"id": "266661", "revid": "287204", "url": "https://it.wikipedia.org/wiki?curid=266661", "title": "Yuthura Ban", "text": ""}
{"id": "266663", "revid": "133248", "url": "https://it.wikipedia.org/wiki?curid=266663", "title": "Abismos de pasi\u00f3n", "text": ""}
{"id": "266665", "revid": "104458", "url": "https://it.wikipedia.org/wiki?curid=266665", "title": "Rivoluzione (politica)", "text": ""}
{"id": "266666", "revid": "1776051", "url": "https://it.wikipedia.org/wiki?curid=266666", "title": "XXI legislatura del Regno d'Italia", "text": "La XXI legislatura del Regno d'Italia ebbe inizio il 16 giugno 1900 e si concluse il 18 ottobre 1904.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 592 sedute.\nSenato del Regno.\nNella legislatura il Senato tenne 332 sedute."}
{"id": "266667", "revid": "2155314", "url": "https://it.wikipedia.org/wiki?curid=266667", "title": "Assedio di Khe Sanh", "text": "L'assedio di Khe Sanh, o battaglia di Khe Sanh (in inglese \"Battle of Khe Sanh\"), o operazione Statale 9 (in vietnamita \"Chi\u1ebfn d\u1ecbch \u0110\u01b0\u1eddng 9 - Khe Sanh\"), fu una lunga battaglia combattuta durante la guerra del Vietnam, dal 21 gennaio al 9 luglio del 1968, per il controllo della base statunitense di Khe Sanh, nella provincia di Quang Tri, Vietnam del Sud. \nDurante la prima fase le forze dell'Esercito Popolare Nordvietnamita tentarono senza successo di distruggere la base, difesa da due reggimenti di marines e da un limitato numero di truppe sudvietnamite. Dopo circa due mesi di assedio, nel marzo del 1968, una spedizione di soccorso (Operazione Pegasus) riusc\u00ec a raggiungere la base rompendo l'accerchiamento nordvietnamita. A partire dall'inizio di giugno, le forze statunitensi si ritirarono in segreto e definitivamente da Khe Sanh. L'Esercito Popolare del Vietnam ottenne il controllo completo della roccaforte.\nL'assedio termin\u00f2 con un limitato fallimento strategico e tattico per gli Stati Uniti; non fu raggiunto l'obiettivo di \"tenere Khe Sanh a tutti i costi\" come il presidente Johnson aveva richiesto. Inoltre fu vanificata la costruzione in corso della linea di McNamara, una linea minata per controllare le infiltrazioni dal Nord.\nKhe Sanh fu la prima base militare americana ad essere abbandonata sotto pressione del nemico durante il conflitto in Indocina.\nLa battaglia.\nKhe Shan era una base avanzata del Corpo dei Marines degli Stati Uniti. Attaccati dalle forze militari nord-vietnamite a partire dal 21 gennaio del 1968 pochi giorni prima dell'inizio dell'offensiva del T\u00eat, i Marines resistettero pi\u00f9 di 60 giorni - isolati dal resto dell'esercito americano - ad una serie di bombardamenti e di attacchi coordinati del Fronte di liberazione nazionale e dell'esercito regolare nord-vietnamita. Lo scopo principale dell Esercito Popolare del Vietnam di attaccare Khe Sanh era quello di \"ingannare\" il nemico, attirando le riserve americane vicino alla zona smilitarizzata, per poter svolgere l'offensiva del Tet, il vero obiettivo politico-militare.\nKhe Sanh era particolarmente importante come centro strategico nella mappa militare degli Stati Uniti: minacciava il sentiero di Ho Chi Minh ed era la stazione di comando della linea elettronica, fatto costruire da McNamara per tagliare il sentiero di Ho Chi Minh. Per due mesi il presidente Johnson e il generale Westmoreland concentrarono grandi forze terrestri e aeree al nord (fu costituito un nuovo \"Provisional corps, Vietnam\", per aiutare i marines con elementi della 1\u00aa divisione cavalleria aerea, della 101\u00aa aviotrasportata e della \"American Division\") per contrastare gli apparenti obiettivi nemici, evitare una sconfitta campale ed esorcizzare lo spettro di Dien Bienh Phu.\nGli unici rifornimenti che i difensori ricevettero durante l'assedio furono trasportati via aerea con i C-130, che non potevano atterrare per scaricare a causa dei continui attacchi con mortai ed artiglieria; si limitavano a sorvolare a bassissima quota la pista d'atterraggio e facevano scivolare all'esterno il carico, grazie a piccoli paracadute (nome in codice: operazione Super Gaggle)\nOltre a sopportare i bombardamenti di mortai e artiglieria, che nei primissimi istanti dell'assedio centrarono i depositi delle munizioni, i marines dovettero respingere attacchi di fanteria. I combattimenti pi\u00f9 violenti avvennero sulle alture intorno alla base, in particolare a quota 860, dove i 400 marines del capitano Dabney resistettero per settimane appigliandosi letteralmente al terreno.\nPer la soverchiante disparit\u00e0 di forze, i difensori non intrapresero mai un vero tentativo di rompere l'assedio, se si escludono piccole pattuglie di ricognizione che saltuariamente uscivano dal perimetro difensivo. Si limitarono a richiedere massicci bombardamenti dell'aviazione che, con i continui attacchi dei B-52 (operazione \"Niagara\"), tentavano di evitare assalti di fanteria.\nGli attaccanti costruirono un intricato sistema di gallerie sotterranee, per eludere i bombardamenti americani e con l'intento di penetrare nella base. Ed in effetti alcune volte riuscirono a sbucarvi, sabotando o distruggendo. Ma l'attesa offensiva generale della fanteria comunista a Khe Sanh non si materializz\u00f2 mai realmente: l'NVA si limit\u00f2 unicamente a tenere la base sotto assedio con i mortai pesanti, compiendo sporadiche incursioni durante la notte e cercando, per quanto possibile, di evitare il contatto durante il giorno.\nGli americani riuscirono a sfondare (che termin\u00f2 l'8 aprile 1968) grazie all'intervento dall'esterno della 1\u00aa Divisione di cavalleria aerea e di diversi altri reparti dei Marines (operazione \"Pegasus\"). Ironia della sorte, il primo reparto a raggiungere la base assediata fu un battaglione di ranger sud vietnamiti. Westmoreland pot\u00e9 sbandierare la \"vittoria\" ma in realt\u00e0 ancora oggi non sono chiari i veri obiettivi nordvietnamiti, e inoltre - obiettivo principale dei Viet, pienamente conseguito - il concentramento effettuato al nord per proteggere Khe Sanh indebol\u00ec gli americani negli altri settori e ingann\u00f2 i comandi statunitensi, favorendo la sorpresa iniziale dell'offensiva del T\u00eat che ebbe inizio il 30 gennaio 1968. Il generale Westmoreland il 25 giugno 1968 approv\u00f2 l'abbandono e la demolizione di Khe Sanh\nContrasti e polemiche.\nDurante e dopo la battaglia gravi polemiche esplosero tra l'Esercito americano e il MACV del generale Westmoreland e il Corpo dei Marines, accusato dai comandi superiori di aver condotto con scarsa capacit\u00e0 organizzativa e operativa la battaglia a Khe Sanh e anche di aver messo in mostra un mediocre morale delle sue truppe.\nDurante la battaglia Westmoreland costitu\u00ec il 9 febbraio un posto di comando avanzato del MACV nella I Regione militare (\"MACV - Forward Command Post\") affidato al suo vice (generale Creighton Abrams) per coordinare le operazioni al nord, scavalcando il comando dei Marines della III MAF; inoltre fu potenziata la cosiddetta \"Task Force Oregon\" con l'afflusso di elementi della 101\u00aa Divisione aviotrasportata e della 1\u00aa Divisione Cavalleria aerea, e con la costituzione della Americal division, raggruppati tutti in un \"Provisional corps, Vietnam\" (al comando del tenente generale William B. Rosson) schierato nella I Regione militare in aiuto e sostegno alle due divisioni Marines della III MAF, ed eventualmente anche per soccorrere Khe Sanh.\nI Marines a loro volta lamentarono l'autoritarismo del generale (che durante la battaglia aveva assunto anche il controllo diretto di tutta l'aviazione dei Marines, dopo un'aspra controversia giunta fino agli Stati Maggiori Riuniti) e rimproverarono all'Esercito di aver orchestrato una campagna propagandistica contro di loro; di aver organizzato una inutile operazione di \"salvataggio\" contro le esplicite richieste del generale Cushman (comandante in capo della III MAF) che aveva ripetutamente sottolineato come i suoi uomini a Khe Sanh non necessitassero di alcuna manovra di aiuto dall'esterno."}
{"id": "266669", "revid": "93556", "url": "https://it.wikipedia.org/wiki?curid=266669", "title": "Claudio Gentile", "text": "Considerato uno dei migliori terzini della storia del calcio italiano, leg\u00f2 la sua attivit\u00e0 calcistica principalmente alla , squadra nella quale milit\u00f2 per undici stagioni a cavallo tra gli anni 1970 e 1980, vincendo sei campionati di Serie A, due coppe nazionali, una Coppa delle Coppe e una Coppa UEFA, e disputando inoltre una finale di Coppa dei Campioni. Assieme al portiere Dino Zoff, al libero Gaetano Scirea e al terzino sinistro Antonio Cabrini, tutti e tre compagni di club e nazionale, Gentile fu membro di una delle migliori linee difensive di sempre.\nIn nazionale ha totalizzato 71 presenze, partecipando a due Mondiali ( e Spagna 1982) e a un Europeo (), distinguendosi in pi\u00f9 occasioni come uno dei pilastri della squadra.\nDa allenatore, alla guida dell', ha vinto un Europeo di categoria nel 2004.\nBiografia.\nNato nell'allora Regno Unito di Libia da genitori originari di Noto, a loro volta cresciuti in Libia durante gli anni della colonizzazione italiana, da bambino Gentile inizia a giocare nei vicoli di Tripoli con compagni arabi e altri figli di coloni: qui acquisisce la grinta e la cattiveria agonistica che lo avrebbero contraddistinto lungo la sua carriera professionistica. Prevenendo le persecuzioni agli italiani che avranno inizio qualche anno dopo con l'instaurarsi del regime gheddafiano, all'et\u00e0 di otto anni rientra frettolosamente in Italia con la sua famiglia e si stabilisce a Brunate, nel Comasco.\nProprio le origini libiche gli hanno valso l'appellativo di \"Gheddafi\", tuttavia mai amato dallo stesso Gentile per via dei succitati eventi che avevano portato alla brusca separazione dalla sua terra natale \u2014 \u00abnon si rendevano conto di quanto detestassi quel soprannome [...]: non lo sopportavo perch\u00e9 sapevo che cosa aveva fatto [Gheddafi, \"ndr\"] agli italiani e ai miei parenti\u00bb \u2014, preferendo essere identificato con il semplice vezzeggiativo del proprio cognome, \"Gento\".\nNel 2013 il suo nome compare inizialmente tra gli indagati in un'inchiesta fiorentina su false fideiussioni per l'iscrizione di alcuni club alla Lega Pro; per lui, sei mesi dopo, il Tribunale di Firenze richiede l'archiviazione del procedimento in quanto \u00abdel tutto estraneo\u00bb ai fatti.\nCaratteristiche tecniche.\nGiocatore.\nGi\u00e0 distintosi come difensore eclettico e tenace nelle file del , poco pi\u00f9 che ventenne seppe emergere quale \u00abrivelazione\u00bb della vincitrice del campionato 1974-1975, grazie alla sua abilit\u00e0 nel coniugare una costante partecipazione alla manovra con il controllo dell'\u00abavversario pi\u00f9 pericoloso\u00bb, ispirandosi sul piano difensivo a specialisti della marcatura a uomo come Tarcisio Burgnich e Angelo Anquilletti.\nDapprima schierato nel ruolo di terzino destro, agli ordini di Giovanni Trapattoni si spost\u00f2 sulla corsia opposta: pur essendo inizialmente poco avvezzo all'uso del sinistro, acquis\u00ec la capacit\u00e0 di effettuare precisi traversoni anche col piede debole, in virt\u00f9 di un progressivo raffinamento tecnico voluto dall'allenatore, confermandosi protagonista dei due successivi Scudetti bianconeri, nelle stagioni 1976-1977 \u2014 \u00abil mio miglior campionato in assoluto\u00bb \u2014 e 1977-1978.\nNegli anni a seguire, l'affermazione di Antonio Cabrini come \"fluidificante\" mancino lo restitu\u00ec alla fascia destra, stavolta con compiti pi\u00f9 difensivi per via di esigenze tattiche: la propensione al gioco d'attacco rest\u00f2 comunque tra i suoi punti di forza, consentendogli di formare con il compagno di squadra un duo atipico, vista l'abilit\u00e0 di entrambi nell'arrivare sul fondo, e a lungo decisivo per i successi della Juventus e della nazionale italiana.\nOltre che da terzino, poteva essere impiegato in varie zone del centrocampo \u2014 specialmente nel ruolo di mediano, a lui piuttosto gradito \u2014 rivelandosi invece refrattario ad agire da \"stopper\", posizione ricoperta con profitto in caso di necessit\u00e0, ma che lo costringeva a minimizzare le sortite offensive. In forza alla , ultratrentenne, torn\u00f2 a disimpegnarsi come terzino di spinta, per poi concludere la carriera da libero nelle file del .\n\u00abIrriducibile combattente\u00bb, nel 2007 \u00e8 stato inserito dal quotidiano inglese \"The Times\" all'ottavo posto nella classifica dei calciatori pi\u00f9 rudi di tutti i tempi; nonostante questo, ha ricevuto una sola espulsione in carriera, peraltro per somma di ammonizioni.\nCarriera.\nGiocatore.\nClub.\nGli esordi: Arona e Varese.\nInizia l'attivit\u00e0 nel settore giovanile del Maslianico, da cui lo preleva il dopo una trattativa col presidente del Maslianico, R. D'Angelo, che cedette assieme a lui i giovani promettenti Garganigo (poi diventato professionista come Gentile) Secchi e Bianchi. La precedente trattativa con il era saltata per motivi economici. Con i biancorossi lombardi compie tutta la trafila delle giovanili, tuttavia non viene ancora considerato all'altezza della prima squadra sicch\u00e9 viene ceduto in prestito all', dove disputa la stagione 1971-1972 nel campionato di Serie D.\nLe prestazioni di \"Gento\" inducono il Varese a riportarlo alla base: gioca una stagione da titolare tra i cadetti (1972-1973), segnalandosi tra i migliori giovani della categoria, ma ancora una volta non convince l'allenatore Pietro Maroso e il direttore sportivo Sandro Vitali.\nL'affermazione: Juventus.\nNell'estate del 1973 viene acquistato dalla , voluto da Giampiero Boniperti, per oltre 200 milioni di lire, in vista della sostituzione dell'anziano Sandro Salvadore. Viene inizialmente impiegato come riserva di Giuseppe Furino, per la contemporanea presenza di Marchetti, Spinosi e Longobucco nel ruolo di terzino. Esordisce in campionato in maglia juventina il 2 dicembre 1973, nella vittoria per 5-1 sul , giocando proprio da mediano, e nei mesi successivi guadagna gradualmente maggior spazio in prima squadra, nonostante un evidente calo di forma nel finale. In quella stagione disputa anche il derby della Mole, giocando in marcatura su Claudio Sala: il duello si ripeter\u00e0 pi\u00f9 volte negli anni successivi.\nA partire dalla stagione 1974-1975 forma con Antonello Cuccureddu la coppia di terzini titolare; inizialmente \u00e8 impiegato sulla fascia sinistra e in seguito, dopo l'affermazione di Antonio Cabrini, sulla destra, con compiti pi\u00f9 difensivi. Con l'altro giovane difensore Gaetano Scirea contribuisce alla conquista del suo primo Scudetto, tuttavia nel campionato 1975-1976, a causa di una squalifica e di attriti con l'allenatore Carlo Parola, perde temporaneamente il posto in squadra, sostituito da Marco Tardelli. Nella stagione successiva, con Giovanni Trapattoni allenatore, torna titolare contribuendo a un nuovo Scudetto dei bianconeri e alla vittoria in Coppa UEFA.\nConclude l'esperienza juventina nel 1984, dopo undici stagioni di militanza nelle quali vince complessivamente sei Scudetti, due Coppe Italia, una Coppa UEFA e una Coppa delle Coppe. Colleziona 283 presenze in campionato, e 415 in totale comprendendo la Coppa Italia e le Coppe europee.\nIl finale di carriera: Fiorentina e Piacenza.\nNell'estate del 1984, all'et\u00e0 di trentuno anni, lascia la Juventus per trasferirsi alla , approfittando della nuova normativa sullo svincolo dei giocatori. L'esperienza in viola, durata tre stagioni, \u00e8 costellata di difficolt\u00e0: inizialmente viene contestato dalla tifoseria, a causa del suo passato bianconero, e in seguito ha problemi con l'allenatore Aldo Agroppi, a causa della politica di svecchiamento da lui portata avanti a discapito dei giocatori pi\u00f9 anziani.\nSvincolatosi dal club gigliato, trascorre alcuni mesi senza squadra, partecipando (insieme all'altro campione del mondo Marco Tardelli) al ritiro per calciatori disoccupati organizzato a [Pomezia]. Nel dicembre del 1987 viene ingaggiato dal , squadra neopromossa in Serie B: scende in campo in 20 occasioni, contribuendo alla salvezza del club prima di concludere definitivamente la carriera agonistica.\nIn carriera ha totalizzato 353 presenze e 9 gol in Serie A.\nNazionale.\nDopo il debutto nella nazionale Under-23, il 29 settembre 1974 contro i pari et\u00e0 della Jugoslavia, ha esordito con la nazionale maggiore il 19 aprile 1975, a ventuno anni, nella partita Italia- (0-0) disputata a Roma. Nel corso del 1976 esce temporaneamente dal \"giro azzurro\", avendo perso il posto da titolare nella Juventus e a causa di alcuni dissapori con il commissario tecnico Fulvio Bernardini. Tornato in azzurro, diventa titolare fisso con Enzo Bearzot, e realizza il suo primo e unico gol in nazionale l'8 giugno 1977, a Helsinki, nella partita vinta 3-0 contro la .\nHa partecipato da titolare al in Argentina, nel quale \u00e8 stato considerato tra i migliori difensori della manifestazione, giocando inizialmente come terzino destro e, dopo l'infortunio a Mauro Bellugi, come stopper; impiegato in marcatura su campioni quali Mario Kempes, Hans Krankl, Johnny Rep e Roberto Dinamite, ha impedito ai suoi diretti avversari di realizzare reti. In seguito \u00e8 stato titolare al organizzato in Italia, segnalandosi nuovamente tra i migliori, e al vittorioso in Spagna, dove si \u00e8 fatto notare per le sue marcature a uomo su Maradona e Zico. In entrambi i casi \u00e8 stato ammonito, saltando cos\u00ec la semifinale vinta contro la Polonia; rientra tra i titolari nella finale contro la , nella quale viene impiegato in marcatura su Pierre Littbarski.\nHa disputato la sua ultima gara in nazionale il 26 maggio 1984, a trent'anni, nella partita amichevole -Italia (0-2) giocata a Toronto, indossando nell'occasione la fascia da capitano. In totale ha collezionato 71 presenze con gli \"Azzurri\".\nDirigente e allenatore.\nTerminata l'attivit\u00e0 agonistica, Gentile \u00e8 rimasto nel mondo del calcio, indirizzandosi inizialmente verso l'attivit\u00e0 dirigenziale. Nella stagione 1990-1991 \u00e8 tornato alla Juventus in veste di collaboratore, in particolare per la ristrutturazione del settore giovanile bianconero. Tra il 1991 e il 1993 \u00e8 direttore generale del , ricoprendo anche il ruolo di direttore sportivo dal marzo del 1992.\nIn seguito \u00e8 entrato nel settore tecnico della FIGC, come allenatore della nazionale Under-20. Nel 2000 \u00e8 inizialmente vice di Giovanni Trapattoni sulla panchina della nazionale A; in ottobre sostituisce Marco Tardelli (nel frattempo passato all'), come commissario tecnico della nazionale italiana Under-21. Con la rappresentativa giovanile \u00e8 arrivato alle semifinali nell'Europeo di categoria del 2002, ha vinto l'edizione del 2004, conquistando nello stesso anno la medaglia di bronzo ai Giochi olimpici di Atene. Ha concluso la sua avventura sulla panchina degli \"Azzurrini\" con l'eliminazione ai quarti di finale nell'Europeo del 2006.\nNel luglio dello stesso anno viene sostituito da Pierluigi Casiraghi per decisione del commissario straordinario della FIGC Guido Rossi e del suo vice Demetrio Albertini, nonostante i risultati ottenuti e le rassicurazioni sulla riconferma. Negli anni successivi non ha allenato alcuna squadra, pur essendo stato in corsa per la sostituzione di Ciro Ferrara sulla panchina della Juventus, e per la panchina della nazionale libica, dopo la caduta di Gheddafi.\nIn un'intervista concessa alla \"Gazzetta dello Sport\" nel settembre del 2013, ha rivelato che nell'estate del 2006, prima di essere sostituito alla guida dell'Under-21, un grande club gli aveva offerto un ingaggio e Gentile ne aveva informato la Federcalcio, che gli chiese di aspettare: quando fu allontanato dalla guida degli \"Azzurrini\", era nel frattempo sfumata anche la possibilit\u00e0 di allenare il grande club, sicch\u00e9 questi eventi lo spinsero a citare a giudizio la FIGC; ha quindi rifiutato le offerte di diverse societ\u00e0 calcistiche ricevute dal 2006 in poi, perch\u00e9 se le avesse accettate non avrebbe potuto rivolgersi alla magistratura civile.\nIl 5 giugno 2014 viene ingaggiato come allenatore del , ma il 10 dello stesso mese non si presenta al raduno della squadra e, nei giorni successivi, inizia con la propriet\u00e0 una controversia per la risoluzione del contratto."}
{"id": "266671", "revid": "1305772", "url": "https://it.wikipedia.org/wiki?curid=266671", "title": "Pontedera (disambigua)", "text": ""}
{"id": "266672", "revid": "466539", "url": "https://it.wikipedia.org/wiki?curid=266672", "title": "Antiche province francesi", "text": "Si definiscono antiche province francesi le suddivisioni territoriali in cui si articolava il Regno di Francia. Durante la Rivoluzione esse furono sostituite dai dipartimenti (1790), suddivisione territoriale tuttora esistente. I nomi delle antiche province sono ancora usati per indicare alcune porzioni del territorio del paese (regioni culturali, storiche, etnologiche, ecc.), e sono ripresi nelle denominazioni di alcune delle attuali regioni della Francia.\nDescrizione.\nIl termine nel senso attuale apparve nel XV secolo, e i geografi lo hanno da allora utilizzato con generosit\u00e0 per definire svariate entit\u00e0 territoriali; ecco perch\u00e9 le carte geografiche e le liste elencanti le province francesi non sono sempre sovrapponibili e comparabili le une alle altre.\nIn genere si intende per provincia un territorio di una certa estensione, i cui abitanti si riconoscono per caratteri propri: storia comune, cultura e usi ancestrali, tradizioni particolari, diritti e doveri (vale a dire una legislazione) differenti rispetto ai territori vicini, talvolta anche una lingua comune, o l'appartenenza a etnie specifiche; tutto ci\u00f2 spesso ponendosi anteriormente e al di fuori dalle organizzazioni amministrative. La provincia \u00e8 in generale formata dalla riunione di entit\u00e0 pi\u00f9 piccole, i \"pays\" (paesi), e comunemente divisa in \"haute\" e \"basse\".\nPrima della Rivoluzione la Francia era costituita in suddivisioni territoriali nate dalla storia, dalla geografia e dalle popolazioni, differenti a seconda dei poteri che si sovrapponevano nella propria giurisdizione su un determinato territorio: metropoli, provincie, diocesi, ducati, baronie, governatorati, stati, elezioni, \"g\u00e9n\u00e9ralit\u00e9\", intendenze, parlamenti, \"pays\", baliati, ecc. Cosicch\u00e9 ad esempio i confini del parlamento d'Artois non corrispondevano a quelli del governatorato d'Artois o dell'intendenza d'Artois; ed una provincia poteva contenere al suo interno altre province: la Borgogna conteneva la Bresse, provincia a sua volta.\nLa Convenzione Nazionale, dopo aver abolito nella notte del 4 agosto 1789 tutti i diritti ed usi particolari delle differenti regioni (definiti \"privilegi\", come quelli della nobilt\u00e0 e del clero), decise di istituire una suddivisione uniforme del territorio nazionale, fondando i dipartimenti, univoci per tutte le differenti funzioni dello Stato: militare, religiosa, fiscale, amministrativa, universitaria, giudiziaria ecc. Nella citt\u00e0 scelta come capoluogo di dipartimento si dovevano concentrare le sedi di ciascuna di tali funzioni, quali una prefettura, un tribunale, una universit\u00e0, un comando militare, una sede vescovile, una borsa valori, un ospedale, ecc. Le proteste delle citt\u00e0 che sino ad allora avevano ospitato una di tali funzioni, e che non erano destinate a diventare capoluogo, impedirono un'attuazione completa di tale disegno.\nI \"pays\" che formavano le province non coincidevano con gli antichi territori feudali poi assorbiti, anche se derivavano da essi (per esempio, nell'Orleanese dalla Contea di Blois nacque il Bl\u00e9sois). Oggi sono chiamati \"pays\" anche suddivisioni non storiche, ma semplici ripartizioni turistico-culturali, e prendono spesso il nome dal centro pi\u00f9 importante.\nIn certi casi, alcuni \"pays\" sono stati assorbiti cos\u00ec tardi che talvolta oggi li si considera province a s\u00e9, anche per la loro estensione (come il P\u00e9rigord, nella Guienna). In altri, alcune piccole province rimasero semi-autonome fino al 1789, ma erano parte di altre (come il Saumourois, parte dell'Angi\u00f2). Per questo, oggi \u00e8 difficile stilare una lista ufficiale delle province; solitamente si riportano i nomi di quelle maggiormente indicate dalle carte storiche. Per ciascuna provincia si nominano anche le varie generalit\u00e0, queste ufficiali, che coprivano il suo territorio.\nEpoca preromana.\nLa Gallia era abitata da un centinaio di popoli diversi (300 secondo Flavio Giuseppe), spesso molto differenti fra loro. Giulio Cesare battezz\u00f2 ciascuno di tali stati indipendenti col nome di \"civitas\", di cui alcuni suddivisi in \"pagi\". Svariate popolazioni poco numerose erano \"clientes\" di vicini pi\u00f9 potenti, ossia a loro assoggettati; questo ha fatto parlare di provincie \"ante litteram\":\nProvince romane.\nL'etimologia latina del termine si rif\u00e0 al concetto di \"vincere\", di conquista di un territorio. Ogni provincia romana di Gallia aveva un assetto giuridico (preciso, confini chiaramente definiti e strutture amministrative codificate. Il nome delle provincie, la loro organizzazione e i loro confini variarono largamente nel corso di cinque secoli; ognuna era diretta da un proconsole o un propretore. Cesare, oltre la Narbonense (Provenza), gi\u00e0 romana, divise la Gallia in tre province: l'Aquitania, la Belgica e la Celtica. In quattro secoli di dominazione romana il loro numero pass\u00f2 da tre a undici, un aumento dovuto all'espandersi dell'Impero e alla diminuzione delle loro dimensioni, con lo smembramento delle entit\u00e0 iniziali; le provincie erano suddivise in \"civitas\", il cui numero pass\u00f2 da 33 a 113.\nProvince ecclesiastiche.\nLe metropoli in senso ecclesiastico sono territori sotto la giurisdizione di un arcivescovo metropolita, definiti anche \"province\" in quanto derivati dalle province romane di cui i primi vescovi assunsero l'amministrazione alla caduta dell'Impero.\nSono costituite da diocesi le quali, secondo il medesimo processo, in Francia succedettero alle antiche \"civitas\" gallo-romane. Le diocesi sono composte di parrocchie, insiemi d'abitanti riuniti presso una medesima chiesa, di cui i confini e i nomi antichi si sono spesso conservati nei 36.000 comuni francesi odierni.\nLe circoscrizioni ecclesiastiche, in ragione dell'istituto della manomorta, furono le pi\u00f9 antiche circoscrizioni territoriali, e le pi\u00f9 stabili, dall'antichit\u00e0 preistorica sino alla loro riforma generale del 1802.\nProvince giudiziarie.\nIn funzione dei diritti, dei costumi e delle lingue parlate, il territorio della Corona di Francia era diviso in paesi di diritto scritto (grossomodo quella che oggi chiamiamo Occitania), e in paesi di diritto non scritto (il Nord). Le due parti comprendevano numerosi parlamenti, originati dalle \"provincie giudiziarie\", e da cui derivarono le giurisdizioni reali, ossia le circoscrizioni giudiziarie, baliaggi e siniscalcati.\nProvince fiscali.\nAltri autori tentano di assimilare il concetto di provincia a quello di g\u00e9n\u00e9ralit\u00e9. Senza dubbio talvolta i due concetti sono sovrapponibili, ossia quando il territorio di una g\u00e9n\u00e9ralit\u00e9 coincide pi\u00f9 o meno con quello di un'entit\u00e0 territoriale pi\u00f9 antica; ma non sono veramente sinonimi, in quanto nella maggioranza dei casi i territori non coincidono.\nProvince militari.\nErano i feudi dipendenti direttamente dalla Corona (ducati, conteae e marche), tenuti a prestare al monarca un sostegno militare.\nI feudi maggiori e minori costituivano delle circoscrizioni territoriali nate per organizzare la difesa, il reclutamento delle truppe, la costruzione delle piazzeforti, degli arsenali e dei castelli.\nOltre al ducato di Francia i primi sei grandi feudi ebbero il titolo di Par\u00eca:\nI titolari erano considerati come elettori del re di Francia, insieme agli altri sei Pari ecclesiastici:\nIl numero dei feudi maggiori conobbe variazioni nel corso della storia (per eredit\u00e0, conquiste, divisioni, trattati) ed aument\u00f2 con l'annessione definitiva della contea di Provenza, e dei ducati di Borgogna, Bretagna, Savoia e Lorena ed altri. Per alcune di tali provincie si tratt\u00f2 semplicemente il ritorno alla Corona di un antico feudo, come nel caso del ducato di Borgogna, di cui era titolare il fratello di Ugo Capeto. Per altri fu una vera e propria acquisizione, come per la Savoia, la Corsica, il Contado Venassino o la Contea di Nizza, facenti parte del Sacro Romano Impero o della Santa Sede. Contrariamente alle provincie ecclesiastiche la loro estensione conobbe delle variazioni nel corso della storia in funzione dei possedimenti dei loro titolari, o della situazione politica; cos\u00ec il ducato di Guascogna scomparve nel XII secolo, il ducato di Normandia fu suddiviso in due governatorati militari.\nAlla fine dell'Ancien R\u00e9gime, tralasciando le regioni d'oltremare come le Antille, Pondicherry e \u00cele Maurice, esistevano trentasei regioni dotate di un governatore incaricato della difesa, e definite \"gouvernements\".\nLista delle antiche province francesi.\nLa lista ufficiale delle province francesi del XVIII secolo \u00e8 contenuta nelle lettere patenti reali pubblicate il 4 marzo 1790, che facevano seguito ai decreti dell'Assemblea Nazionale del 15 gennaio, 16 e 26 febbraio, ordinanti la divisione della Francia in 83 dipartimenti. Il documento contiene il concetto di \"provincia\", considerando nel reame 89 di esse, ma la lista \u00e8 stata sottoposta a evidenti critiche. Resta anche oggi illusorio voler integrare tutte le provincie in un insieme coerente, sistematico e soprattutto perfettamente giustapposto: \u00abAnche oggi \u00e8 sorprendente vedere con quale sicurezza gli storici e i geografi spiegano, dopo un secolo, che la Francia era suddivisa in un numero fisso di provincie metodicamente classificate e delimitate\u00bb (Armand Brette, 1910).\nTerritori esterni alla Francia nel 1789.\nNon facevano parte della Francia nel 1789 i territori seguenti:"}
{"id": "266674", "revid": "287204", "url": "https://it.wikipedia.org/wiki?curid=266674", "title": "Castellon de la Plana", "text": ""}
{"id": "266678", "revid": "1347902", "url": "https://it.wikipedia.org/wiki?curid=266678", "title": "Bernard Law Montgomery", "text": "Ebbe un ruolo cruciale durante la campagna del Nordafrica quando ingaggi\u00f2 le forze italo-tedesche durante la decisiva seconda battaglia di El Alamein, che segn\u00f2 una svolta delle sorti della seconda guerra mondiale nel teatro africano e dell'intero teatro del Mediterraneo e, pi\u00f9 tardi, fu tra i protagonisti della campagna alleata in Italia e dell'invasione della Francia.\nBiografia.\nDi origini irlandesi, Bernard Law Montgomery trascorse gran parte della sua infanzia in Tasmania (stato dell'Australia), dove il padre era vescovo anglicano. Rientrato in Irlanda con la famiglia, nel 1908 incominci\u00f2 la carriera militare iscrivendosi e frequentando in Gran Bretagna il Royal Military College di Sandhurst.\nPrima guerra mondiale.\nSi distinse come ufficiale (con il grado di capitano), durante la prima guerra mondiale con il Corpo di spedizione britannico in Francia e in Belgio; nel 1914 fu ferito due volte in combattimento e per questo decorato.Montgomery si trasfer\u00ec in Francia nell'agosto 1914 con il suo battaglione, che all'epoca faceva parte della 4\u00aa divisione. Combatt\u00e9 presso Le Cateau e durante il ritiro presso il confine belga di Bailleau il 13 ottobre fu ferito, durante una controffensiva alleata, al polmone destro e al ginocchio. Per questo Montgomery \u00e8 stato insignito del Distinguished Service Order.\nDopo essersi ripreso all'inizio del 1915, fu nominato maggiore di brigata prima nella 112\u00aa brigata e poi nella 104\u00aa sotto addestramento nel Lancashire. Torn\u00f2 all'inizio del 1916 come ufficiale di stato maggiore nella 33\u00aa divisione e partecip\u00f2 alla battaglia di Arras nell'aprile-maggio 1917. Divenne ufficiale di stato maggiore con il IX Corpo d'Armata, parte della Seconda Armata del generale Herbert Plumer. Inoltre Montgomery prest\u00f2 servizio nella battaglia di Passchendaele alla fine del '17, prima di terminare la guerra come effettivo Capo di Stato Maggiore nella 47\u00aa divisione, con grado temporaneo di tenente colonnello.\nIl primo dopoguerra.\nDopo il termine della guerra, Montgomery comand\u00f2 il XVII Battaglione Fucilieri Reali, un battaglione dell'esercito britannico del Reno, prima di tornare al suo grado di capitano nel novembre 1919. Dopo essersi diplomato presso lo Staff College, fu nominato maggiore della 17\u00aa Brigata di Fanteria nel gennaio 1921. La brigata era stanziata nella contea di Cork, in Irlanda, e Montgomery effettu\u00f2 operazioni anti-insurrezionali durante le fasi finale della guerra d'indipendenza irlandese. Nel 1927 si spos\u00f2 con Betty Anderson, morta nel 1937.\nDopo aver militato in Renania, Irlanda, Egitto e India nel 1934 fu nominato colonnello; tre anni pi\u00f9 tardi fu promosso generale di brigata e nel 1938 comand\u00f2 una divisione in Palestina e Transgiordania.\nSeconda guerra mondiale.\nCampagna d'Africa e battaglia di El Alamein.\nContribu\u00ec in modo rilevante alle vittorie degli Alleati in Africa ed Europa durante la seconda guerra mondiale. Nel 1942 fu nominato comandante dell'VIII Armata britannica in Africa, sostituendo il generale Claude Auchinleck (il 15 agosto 1942). Winston Churchill ritenne necessario - in seguito alle sconfitte riportate dall'esercito britannico contro le truppe italiane e l'Afrikakorps - sostituire Auchinleck, che deteneva al momento contemporaneamente il comando supremo del Teatro del Medio Oriente e il comando della VIII Armata operante contro le forze italo-tedesche in Egitto, con due generali: uno, il generale Harold Alexander, quale comandante in capo per il teatro del Medio Oriente, l'altro, appunto il generale Montgomery, a capo dell'VIII armata.\nGuid\u00f2 quindi l'offensiva inglese a El Alamein, in Egitto, che si concluse con la sconfitta delle forze italo-tedesche, guidate dal generale Erwin Rommel. Il 23-24 ottobre 1942, Montgomery dette inizio alla grande offensiva (Operazione \"Lightfoot\") che, dopo duri scontri, sarebbe terminata il 4 novembre con una schiacciante vittoria britannica. Dopo questo successo, l'Ottava armata prosegu\u00ec verso ovest, invadendo la Libia, abbandonata dalle forze italo-tedesche in ritirata verso la Tunisia, gi\u00e0 minacciata dalle forze anglo-americane sbarcate in Nord Africa il 7 novembre 1942. Prese nella morsa dalle forze Alleate che avanzavano dall'Algeria e da quelle di Montgomery che provenivano dalla Libia, le forze dell'Asse furono costrette alla resa (maggio 1943) anche a seguito del crollo della Linea del Mareth, nella Tunisia meridionale.\nCampagna d'Italia: dalla Sicilia a Ortona.\nIl successivo attacco alleato maggiore, comandato da Montgomery, fu l'invasione della Sicilia (Operazione Husky): Montgomery considerava i piani iniziali dell'invasione alleata (progettati da Dwight Eisenhower e dal generale Alexander) troppo complessi per dispersione degli sforzi. Tuttavia riusc\u00ec a riordinare gli schieramenti, facendo sbarcare l'armata statunitense del generale George Patton nel golfo di Gela, mentre l'Ottava Armata sbarc\u00f2 a Siracusa. Ben presto Patton e Bradley incominciarono a soffrire del carattere vanaglorioso di Montgomery, che condusse le operazioni militari contro i tedeschi in Sicilia, insieme con altri sbarchi come quello di Salerno, Reggio Calabria e Taranto.\nGli alleati disponevano di 160.000 uomini divisi in due armate: la 7\u00aa Armata Americana del generale George Patton e l'8\u00aa Britannica di Montgomery, supportati da 4.000 aerei e 600 carri armati, soprattutto M4 Sherman. L'armata di Patton aveva il compito di conquistare le coste tra Licata e Vittoria, Montgomery di prendere le coste della penisola da Pachino a Siracusa.A contrastarli trovarono 230.000 soldati italiani e 40.000 tedeschi. Gli italiani del generale Alfredo Guzzoni erano raggruppati in quattro divisioni (Asta, Livorno, Assietta e Napoli), i tedeschi di Wilhelm Schmalz erano raggruppati nella divisione paracadutisti Hermann G\u00f6ring, pi\u00f9 altri tre gruppi della 15\u00aa Divisione Panzer.L'11 luglio 1943 dopo aspri combattimenti caddero Siracusa e Augusta, e in 10 giorni le forze alleate conquistarono i due terzi dell'isola, cosicch\u00e9 il 16 luglio i comandanti decisero di procedere con la campagna italiana, secondo i piani di Churchill. Furono effettuati pesanti bombardamenti sulle citt\u00e0 di Foggia, Roma e Napoli. Palermo cadde il 22 luglio. Il 25 luglio il re Vittorio Emanuele III fece dimettere Benito Mussolini e cominciarono i contatti per giungere all'armistizio, proclamato l'8 settembre.Dopo la conquista di Palermo, le armate alleate procedettero con la campagna Foggia-Napoli, su proposta del generale Marshall. L'8\u00aa Armata pass\u00f2 lo stretto di Messina, il 3 settembre con l'operazione Baytown fu conquistata Reggio Calabria, mentre Foggia cadde il 27 settembre dopo pesanti bombardamenti contro i tedeschi. Il 29 il generale Montgomery al comando dell'8\u00aa Armata Britannica entr\u00f2 in citt\u00e0, mentre il 1\u00ba ottobre il resto delle divisioni faceva il suo ingresso trionfale a Napoli, liberata dai tedeschi dopo le \"quattro giornate\".\nIl problema dell'organizzazione delle armate di Montgomery fu evidente specialmente in Abruzzo. La regione fu segnata dalla guerra immediatamente dopo l'armistizio dell'8 settembre, quando il re Vittorio Emanuele III e lo Stato Maggiore intendevano fuggire a Brindisi partendo dall'aeroporto di Pescara. Dato che la citt\u00e0 era stata pesantemente bombardata nell'agosto-settembre del 1943, l'operazione secondaria fu quella di stazionare una notte al castello del paese di Crecchio, borgo del chietino a poca distanza da Ortona, dal cui porto i Savoia sarebbero salpati con la corvetta per Brindisi.Qualche giorno dopo la partenza dei reali, la zona fu occupata dai nazisti, insieme al resto della regione. Gli alleati e le armate di Montgomery arrivarono in Abruzzo dal versante sud-est, ossia da Vasto.Tra il 2 e il 3 novembre, l'Ottava Armata riusc\u00ec a ricacciare i guastatori della XXVI Divisione Panzer, asserragliati presso il Colle Sant'Antonio, lungo la fascia del fiume Trigno, per controllare il trasporto merci lungo la strada statale Adriatica.Il 5 settembre gli alleati e Montgomery stesso entrarono a Vasto, liberata dai nazisti, e Montgomery torner\u00e0 in citt\u00e0 alla fine del dicembre 1943 per un discorso di addio ai generali presso il teatro Rossetti.\nSuccessivamente i tedeschi si ritirarono presso il Sangro, nel territorio frentano di Lanciano e Atessa. La seconda citt\u00e0 abruzzese dove si ebbero i pi\u00f9 furiosi combattimenti fu Fossacesia. Il 12 ottobre gli alleati bombardarono la citt\u00e0 con ingenti danni agli edifici, provocando 8 morti. Due giorni dopo un editto fece sfollare la popolazione nelle campagne, affinch\u00e9 fossero costruite postazione di artiglieria e di difesa. Tuttavia il ripetuto bombardamento alleato fece ritirare i tedeschi; gli ultimi attacchi ci furono tra il 29 e il 30 novembre, e molti furono i prigionieri tedeschi catturati dagli alleati, poich\u00e9 fuggivano dalle campagne di Lanciano e Mozzagrogna. Il 1\u00ba dicembre incominci\u00f2 il ritorno della popolazione in una citt\u00e0 distrutta, e celebre rest\u00f2 la fotografia di Montgomery dentro la chiesa di San Donato.\nIl problema della riuscita militare della cosiddetta \"battaglia del Sangro\" fu l'attraversamento del fiume, ingrossatosi per via delle abbondanti piogge, e per la distruzione dei ponti da parte dei tedeschi. Lanciano fu liberata il 2 dicembre, dove si erano manifestati anche esempi eroici di ribellione popolare anti-nazista, come l'esempio del sacrificio dei \"martiri ottobrini\" (5-6 ottobre).Successivamente i tedeschi della Wehrmacht non persero tempo per edificare una linea militare, detta \"linea Gustav\" da Ortona fino a Cassino. Il piano di Montgomery era quello di raggiungere Pescara da Ortona, e percorrere la vecchia via Tiburtina fino a scendere a Roma. I ritardi per\u00f2 permisero ai tedeschi di acquartierarsi per bene nella citt\u00e0, minando tutto il centro storico, per renderlo una trappola mortale contro il nemico. Tuttavia Adolf Hitler ordin\u00f2 al generale Albert Kesselring di difendere la citt\u00e0 \"fino all'ultimo uomo\", e a Ortona fu fatta arrivare la 1\u00aa Divisione Fallschirmj\u00e4ger (ossia i paracadutisti).Montgomery deleg\u00f2 Chris Vokes dell'incarico di guidare la spedizione canadese contro Ortona, che venne avviata con la campagna militare del fiume Moro, presso Orsogna, cittadina a poca distanza. La \"battaglia di Ortona\" dur\u00f2 dal 21 al 27 dicembre e fu una delle pi\u00f9 sanguinose della seconda guerra mondiale, con perdite di un migliaio di civili e di numerosi soldati.Oltretutto l'esercito alleato, aiutato dai partigiani della \"Brigata Maiella\" dovette inseguire l'esercito tedesco superstite per il resto della linea Gustav, fino ai borghi della Majella e oltre, fino alle battaglie combattute a Cassino.\nOperazione Goodwood.\nMontgomery torn\u00f2 in Gran Bretagna nel gennaio 1944, e gli fu assegnato il comando del 21\u00ba Gruppo di Armate composte da tutte le forze di terra alleate, che partecipavano all'operazione Overlord, per l'invasione in Normandia. La direzione generale fu assegnata al comandante Dwight Eisenhower. Sia Winston Churchill sia Eisenhower avevano trovato difficili i rapporti con Montgomery, preferendogli Alexander, ma il patrono di Montgomery, sir Alan Brooke, sostenne fermamente la posizione per assicurargli la nomina.Tra il 7 aprile e il 15 maggio Montgomery discusse la sua strategia militare per l'invasione, immaginando una durata di novanta giorni con le tutte le forze impiegate per raggiungere la Senna. Il piano iniziale di Montgomery era per le truppe anglo-canadesi di fuggire dalla spiaggia, a sbarco avvenuto, dal Calvados presso Caen, con l'obiettivo di prendere la citt\u00e0 almeno entro due giorni. Montgomery tent\u00f2 la presa di Caen con la 3\u00aa Divisione di Fanteria, la 50\u00aa Divisione di Fanteria della Northumbria e la 3\u00aa Divisione Canadese. Tuttavia dal 6 all'8 giugno 1944 fu fermato dalla 21\u00aa Divisione Panzer e dalla 12\u00aa Panzer Hitlerjugend.\nNell'agosto del 1944, Montgomery divenne \"Field Marshal\" e posto a capo di tutte le truppe inglesi e canadesi sul fronte occidentale.\nGli obiettivi dell'\"Operazione Goodwood\" furono raggiunti tranne la presa della Cresta del Bourgebus. L'operazione di Montgomery fu un successo strategico nel ridisegnare le ultime riserve tedesche nella Normandia, verso il settore di Caen, lontano dal settore americano, aiutando molto l'avvio dell'operazione Cobra. Alla fine della Goodwood, il 25 luglio 1944, i canadesi avevano preso la cittadina, mentre i carri armati britannici avevano raggiunto le pianure a sud, costringendo i tedeschi a impegnare l'ultima delle loro riserve per fermare l'offensiva anglo-canadese. L'operazione Goodwood cost\u00f2 a Montgomery quasi tutto il suo lavoro, dato che Eisenhower prese seriamente in considerazione l'idea di licenziarlo e di scegliere di non rispettare gli ordini.Montgomery espresse la sua soddisfazione per i buoni risultati.\nIl 22 settembre 1944 il II Corpo d'Armata Canadese del generale Guy Simonds conquist\u00f2 Boulogne, seguito da Calais il 1\u00ba ottobre. Dopo un tentativo di assalto del Canale Leopoldo dalla quarta divisione, gravemente distrutto dai tedeschi, Simonds ordin\u00f2 di ripulire il fiume Schelda, e ci\u00f2 consent\u00ec al 15\u00b0 esercito tedesco di avere tempo per costituire un nuovo acquartieramento nei dintorni. L'unico porto non catturato dai canadesi fu quello di Dunkirk, dato che Montgomery ordin\u00f2 alla 2\u00aa Divisione Canadese di tenere il suo fianco ad Anversa, come preludio per un avanzamento sulla Schelda.\nOperazione Market Garden.\nIl piano di Montgomery per l'operazione (17-25 settembre 1944) era quello di aggirare la \"Siegfried Line\" e attraversare il Reno preparando i terreno per successive offensive alla regione della Ruhr. Il XXI Gruppo Armato avrebbe attaccato a nord del Belgio attraversando il fiume e consolidando a nord il presidio di Arnhem. Il piano richiedeva tre divisioni trasportate via aereo per catturare numerosi ponti ancora intatti lungo una strada a corsia lunga. L'offensiva per\u00f2 non raggiunse i suoi obiettivi.All'indomani dell'operazione, Montgomery fece ritenere la citt\u00e0 di Arnhem la sua prima priorit\u00e0, sostenendo che la 2\u00aa Armata Britannica avrebbe potuto essere ancora in grado di raggiungere le pianure della Germania settentrionale.Il fedelmaresciallo Gerd von Rundstedt, comandante del Fronte Occidentale, ordin\u00f2 a Gustav-Adolf von Zangen comandante della 15\u00aa Armata di difendere il porto di Anversa contro gli alleati.\nMontgomery invi\u00f2 la Prima armata canadese, la 49th (West Riding) Infantry Division, la 51st (Highland) Infantry Division, la 1\u00aa Divisione corazzata polacca e la 2\u00aa Brigata corazzata, fiducioso nella conquista del fiume Schelda. La prima armata capitanata da Simonds tuttavia dovette fare i conti con le resistenza tedesche della 15\u00aa Divisione sui pendii, senza avere supporto aereo. Il 15 ottobre 1944 Montgomery consider\u00f2 il fatto di intervenire a fianco della prima armata, duramente messa alla prova dai tedeschi, accantonando il progetto di guadare lo Schelda. Simonds fu rinforzato con truppe britanniche e Royal Marines, e sgomber\u00f2 l'ultima fortezza tedesca, l'isola di Walcheren l'8 novembre.Alcuni storici hanno sottolineato che fu un errore di Montgomery non interessarsi al porto di Anversa per permettere l'avanzata alleata da nord fino alle Alpi.\nOffensiva delle Ardenne.\nGli obiettivi della Wehrmacht per l'operazione \"Wacht am Rhein\" erano di dividere gli eserciti alleati in due, attaccando il loro centro attraverso la foresta delle Ardenne in Belgio, poi proseguendo verso nord per riconquistare il porto di Anversa. Sul lato nord-occidentale dell'area di battaglia, c'era il XXI Gruppo di Armate di Montgomery che ancorava il fianco settentrionale delle linee alleate, con il XII Gruppo di Armate di Bradley sul fianco destro di Montgomery, con la 3\u00aa Armata di Patton all'estrema destra. Dato che il Supreme Headquarters Allied Expeditionary Force riteneva che la Wehrmacht non fosse pi\u00f9 in grado di lanciare un'offensiva importante, specialmente nella foresta delle Ardenne, la posizione era tenuta da in maniera relativamente debole (con divisioni inesperte o bisognose di recupero).\nDopo l'attacco a sorpresa nelle Ardenne iniziato il 16 dicembre 1944: la parte anteriore del XII Gruppo di Armate degli Stati Uniti fu divisa; il comandante del XII Gruppo, il generale Omar Bradley si trovava a sud della penetrazione nel Lussemburgo e il coordinamento delle truppe sul lato nord della penetrazione divenne problematico. Eisenhower, nel frattempo a Versailles, trasfer\u00ec 1\u00aa Armata Statunitense (generale Courtney Hodges) e la 9\u00aa Armata (generale William Simpson) al XXI Gruppo di Armate di Montgomery che avrebbe assunto la direzione globale della battaglia nel settore settentrionale. La decisione non manc\u00f2 di suscitare accese polemiche tra ufficiali alleati ed ebbe anche ripercussioni sul campo a causa delle significative differenze tra le concezioni tattico-operative di Montgomery e quelle dei generali statunitensi.\nMontgomery dopo aver assunto dal 20 dicembre il comando delle forze alleate in combattimento sul lato settentrionale del saliente creato dalla profonda penetrazione tedesca nelle Ardenne, visit\u00f2 rapidamente tutti i comandi di Corpo d'Armata e si occup\u00f2 di organizzare metodicamente le sue forze allo scopo di fermare prima l'avanzata del nemico e poi sferrare un massiccio contrattacco, grazie al continuo afflusso di nuove riserve, compreso il XXX Corpo di Armata britannico.\nDopo aver ottenuto l'arresto dell'offensiva tedesca sul lato settentrionale del saliente inizi\u00f2 la controffensiva, mentre era gi\u00e0 in progressione l'attacco della 3\u00aa Armata di Patton nel settore meridionale della sacca con tempi che i comandi americani ritenner\u00f2 eccessivamente prudenti. Comunque nelle discussioni a SHAEF, l'opinione di Montgomery a favore di una limitata controffensiva a tenaglia all'apice del saliente convergente su Houffalize legata anche a considerazioni sulle difficolt\u00e0 del terreno prevalse, col sostegno Eisenhower, sui pi\u00f9 audaci progetti di Bradley e Patton, favorevoli a un attacco alla base della \"sacca\" per tagliare fuori il grosso delle forze tedesche.\nNonostante il suo contributo, in due rilevanti occasioni la posizione di Montgomery sia nell'insistere sul massimo sforzo su un fronte limitato (di cui lui avrebbe dovuto essere in comando) e sulle responsabilit\u00e0 dell'approccio americano nella situazione critica delle Ardenne , sia nell'affermare in una conferenza stampa posizioni che furono percepite come critiche della leadership militare americana e come un tentativo di prendersi tutto il merito della risoluzione della situazione, portarono quasi a una frattura nel comando, con la minaccia di dimissioni di Patton e Bradley che arriv\u00f2 a convincere Eisenhower a preparare una richiesta al \"Combined Chiefs of Staff\" per chiedere la rimozione di Montgomery. L'intervento congiunto dei capi di stato maggiore di Eisenhower e Montgomery (rispettivamente Walter Bedell Smith e Freddie de Guingand) port\u00f2 alle scuse di Montgomery e alla soluzione della crisi nel comando alleato .\nDal secondo dopoguerra alla morte.\nNel 1946 venne nominato capo dello stato maggiore imperiale. In seguito divenne vicecomandante supremo di tutte le forze della NATO (1951-1958), ritirandosi dal servizio alla fine del mandato. Da lui prende il nome (ma solo in Italia) il tipico cappotto di panno con cappuccio e chiusura con alamari introdotto dalla Royal Navy come dotazione per i marinai durante la seconda guerra mondiale.\nMontgomery mor\u00ec nel 1976 e fu sepolto presso l\"'Holy Cross Churchyard\", nel villaggio di Binsted, East Hampshire."}
{"id": "266679", "revid": "26244", "url": "https://it.wikipedia.org/wiki?curid=266679", "title": "Barbera", "text": "La Barbera \u00e8 un vino tipico del Piemonte ricavato dall'omonimo vitigno autoctono, per quanto \u00e8 dato conoscere meno antico di altri coltivati in Piemonte, quali il moscato, il grignolino e il nebbiolo. La sua espansione \u00e8 stata costante nei secoli ed oggi il vitigno da cui si ricava \u00e8 il pi\u00f9 diffuso nella regione tra quelli a bacca rossa, principalmente nelle zone di Alessandria, Alba, di Asti, e dell'Oltrep\u00f2 Pavese.\nLa Barbera pu\u00f2 essere commercializzata sotto diverse denominazioni di origine controllata, spesso con tipologie particolari, come barbera di Asti, d'Alba o Canavese. Tipicamente piemontese \u00e8 anche la versione \"vivace\", un vino giovane con leggera effervescenza. Tra le barbere di Alba, Asti e del Monferrato troviamo differenze abbastanza importanti, a causa del variare del territorio regionale relativamente alle diverse zone.\nLa Barbera \u00e8 da bere giovane nella sua versione senza invecchiamento, da lasciare riposare alcuni anni prima di degustarla, le versioni invecchiate. Soprattutto nelle sue versioni superiori troviamo che i tannini (che la rendono ricca di acido gallotannico e quindi di sapore particolarmente aspro) sono piuttosto marcati e di conseguenza se bevuto poco dopo la messa in bottiglia fa riscontrare al palato una certa spigolosit\u00e0, che va piano piano arrotondandosi con il passare del tempo. Qualche barbera pu\u00f2, nelle annate migliori, raggiungere i 15\u00b0, senza per questo dimostrare il suo tasso alcolico particolarmente forte, in quanto la struttura stessa del vino tende ad equilibrarlo rendendolo piacevole e facile da bere.\nVino di gran classe, apprezzato sulle tavole internazionali, si adatta anche molto bene nella preparazione di alcuni piatti tipici piemontesi, come arrosti di carne o risotti.\nA parte la terra di elezione, il vitigno barbera entra a far parte di diversi altri vini italiani (non solo DOC): Lombardia ed Emilia, ad esempio, hanno dei vini DOC a base di barbera. Ma anche in Liguria, Valle d'Aosta e, in misura minore, in altre regioni italiane si coltiva la barbera.\nCaratteristiche.\nVino robusto e ricco di personalit\u00e0, la Barbera per decenni ha rappresentato il classico vino rosso da pasto, molto apprezzato in origine dai consumatori piemontesi, poi da quelli lombardi, ed ora in molta parte del territorio italiano, in special modo al nord.\nHa tre DOCG, Nizza, Barbera d'Asti e Barbera del Monferrato Superiore, e numerose DOC.\nA partire dall'anno 2000 sono state inserite due sottozone (cru) che delimitano le aree qualitativamente pi\u00f9 importanti del Barbera d'Asti: Tinella e Colli Astiani.\nLa Barbera \u00e8 un vino apprezzato tendenzialmente per la sua acidit\u00e0, pi\u00f9 che per la tannicit\u00e0.\nCultura.\nGiosu\u00e8 Carducci dedic\u00f2 una poesia proprio al Barbera:"}
{"id": "266683", "revid": "287204", "url": "https://it.wikipedia.org/wiki?curid=266683", "title": "Palazzo del Governatorato (Citt\u00e0 del Vaticano)", "text": "Il Palazzo del Governatorato in Vaticano \u00e8 la sede della Pontificia commissione per lo Stato della Citt\u00e0 del Vaticano, del Governatore e delle Poste vaticane. Al Governatore, che presiede la suddetta Commissione, \u00e8 infatti delegato dal Pontefice il potere legislativo nell'ambito della Citt\u00e0 del Vaticano.\nDescrizione.\nIl Palazzo del Governatorato si trova nei Giardini Vaticani, esattamente alle spalle della Basilica di San Pietro.\nCostituito dall'unione di tre massicci corpi di fabbrica, fu edificato in stile eclettico fra il 1927 e il 1931 dall'ingegnere piemontese Giuseppe Momo, \"architetto della reverenda fabbrica di San Pietro\" incaricato della costruzione della Citt\u00e0 del Vaticano nata in seguito alla stipula dei Patti Lateranensi.\nAnnessa al palazzo, \u00e8 la chiesa di Santa Maria Regina della Famiglia, gi\u00e0 di Santa Marta, anch'essa progettata da Giuseppe Momo."}
{"id": "266684", "revid": "1543377", "url": "https://it.wikipedia.org/wiki?curid=266684", "title": "Certosino di Bologna", "text": "Il certosino di Bologna (in bolognese, \"Zertus\u00e9in\") \u00e8 un tipico dolce natalizio della cucina bolognese con 5 spezie cinesi, miele, mandorle, pinoli, cioccolato fondente e canditi. Viene impastato con ammoniaca per alimenti e lasciato riposare una notte prima di cuocerlo. \u00c8 conoscuto anche come \"panspeziale\"(\"panspzi\u00e8l\").\nStoria.\nLa ricetta del panspeziale \u00e8 molto antica e risale al medioevo quando era prodotto dai farmacisti (o \"speziali\"). Solo in un secondo tempo furono i frati certosini a prendersi carico della sua produzione. Furono i frati della Certosa, oggi cimitero di Bologna, che cominciarono a preparare il panspeziale per primi. Lo fecero cos\u00ec bene che il dolce cambi\u00f2 nome, prendendo quello della confraternita. Tuttavia altri fanno risalire l'etimologia del nome al dialetto \"pan spzi\u00e8l\", cio\u00e8 pane speciale.\n. Si possono comunque trovare dolci simili nella vicina Romagna con altri nomi. Una volta veniva confezionato dalle famiglie, ma oggi \u00e8 pi\u00f9 facile trovarlo dai pasticceri pi\u00f9 rispettosi della tradizione usano fabbricarlo, anche se c'\u00e8 ancora chi lo produce in casa per uso familiare.\nLa ricetta.\nNel giugno del 2003 la delegazione di Bologna dell'Accademia italiana della cucina ha depositato presso la Camera di Commercio, Industria, Artigianato e Agricoltura di Bologna la ricetta ufficiale del certosino (o panspeziale). La ricetta \u00e8 stata elaborata a seguito di ricerche storiografiche.\nIl dolce \u00e8 preparato con farina, miele, frutta (cedro) candita, mandorle, cioccolato fondente, uvetta sultanina, pinoli, burro, semi di anice e cannella.\nAltre varianti.\nUn dolce molto simile, sempre della tradizione bolognese e in particolare di Molinella, \u00e8 il panone (in bolognese \"pan\u00f3n\"). Questo ha in comune con il certosino le decorazioni fatte con canditi, il cioccolato e la frutta secca, ma ha una consistenza differente: se il certosino si avvicina al pampepato ferrarese, il panone \u00e8 pi\u00f9 vicino ad una torta lievitata."}
{"id": "266685", "revid": "767487", "url": "https://it.wikipedia.org/wiki?curid=266685", "title": "L'Attraversamento", "text": "L'Attraversamento \u00e8 un termine usato in Egitto per antonomasia, per riferirsi all'attraversamento da ovest ad est del Canale di Suez da parte dell'esercito egiziano all'inizio della Guerra del Kippur, nel 1973. \u00c8 altres\u00ec il termine che in Israele viene usato per descrivere il contrattacco israeliano, consistente nel riattraversamento del Canale da parte dell'IDF al comando del generale Ariel Sharon, avvenuto in seguito nel corso dello stesso conflitto.\nLe ragioni.\nIl regime del nuovo presidente egiziano Anwar al-Sadat era piuttosto instabile, e viveva momenti di crisi uno dei cui aspetti pi\u00f9 pericolosi erano le continue dimostrazioni studentesche, fomentate da movimenti il cui scopo era quello di vendicare la terribile sconfitta subita durante la guerra dei sei giorni del 1967.\nEffettivamente, il morale della popolazione e del sistema militare era al minimo storico, con un'economia prosciugata e per molti versi senza sbocchi, oltre naturalmente allo sforzo che il Paese aveva dovuto affrontare per ricostruire un sistema difensivo dopo la totale disfatta di sei anni prima. Era dunque radicata, nella leadership egiziana, la volont\u00e0 di stabilire una vittoria militare che in qualche modo ridasse ossigeno all'economia nazionale e all'amor di patria, distogliendo anche l'attenzione dell'opinione pubblica dai problemi interni, che apparivano sia economicamente che politicamente quasi insormontabili.\nNegli anni precedenti il conflitto, Sadat aveva inaugurato una serie di collaborazioni con l'Unione Sovietica, finalizzate a cercare di ricostruire un apparato militare d'avanguardia, accettando \u2013 almeno per i primi tempi \u2013 che i tecnici e i \"consiglieri\" sovietici supervisionassero l'installazione e la gestione operativa degli equipaggiamenti forniti.\nL'Egitto sperava in questo modo di soverchiare le forze israeliane presenti sul Canale, e fortificate sulla linea difensiva che prendeva il nome del suo ideatore, Bar-Lev. Sadat rese la propria decisione cos\u00ec ferma da sfidare anche l'avviso dei sovietici, che prevedevano nell'attacco una percentuale di perdite non inferiori al 50%.\nL'invasione.\nL'Egitto, in collaborazione con la Siria, lanci\u00f2 l'attacco il 6 ottobre 1973. Inizialmente fu un successo: nell'arco di qualche ora 32.000 soldati attraversarono il Canale, e si riversarono contro la linea difensiva israeliana nel Sinai, la Linea Bar-Lev appunto, che veniva considerata inespugnabile. Il cuore di queste difese erano i grandi blocchi di sabbia nei quali erano state inserite 43 postazioni difensive. Gli Israeliani avevano calcolato che le barriere di sabbia compressa avrebbero richiesto diverse ore per essere indebolite, ma gli Egiziani risolsero il problema usando getti d'acqua ad alta pressione che sciolsero letteralmente la protezione naturale, e lasciarono le difese israeliane allo scoperto. Il piano di riserva israeliano prevedeva il reindirizzamento dell'oleodotto che passava per il Sinai sul Canale stesso, per avere un muro di fuoco che impedisse l'ulteriore afflusso di uomini e mezzi; tuttavia, guastatori egiziani erano riusciti a disattivare l'oleodotto e a bloccarne il flusso. Nell'attacco iniziale le perdite egiziane ammontarono a 200 unit\u00e0, e si tratt\u00f2 della prima vittoria egiziana in circa trent'anni di lotte contro Israele.\nDietro la Bar-Lev l'IDF possedeva una bene armata riserva di unit\u00e0 corazzate, che furono subito mandate sulla linea del fronte per contenere l'invasione, ma le truppe corazzate rimasero senza supporto aereo, a causa della copertura dei missili SAM egiziani posizionati poco a Ovest del Canale, e senza un adeguato numero di unit\u00e0 di fanteria. I carri israeliani subirono pesanti perdite a causa della fanteria egiziana, fortemente dotata di munizionamento anticarro (RPG e missili anticarro filoguidati) di fabbricazione sovietica. Le forze egiziane riuscirono cos\u00ec a resistere con due teste di ponte ben difese all'interno della penisola del Sinai.\nIl contrattacco.\nDopo l'assalto, le forze egiziane si trincerarono e cercarono di mantenere le proprie posizioni in territorio nemico, a Est del Canale. Questo si dimostr\u00f2 una scelta sbagliata: gli Israeliani, con le loro riserve interamente mobilitate e con il pieno appoggio dei rifornimenti americani ottenuti col ponte aereo dell'Operazione Nickel Grass (i Sovietici nel frattempo rifornivano per via aerea le forze arabe nel conflitto), costrinsero la Seconda Armata egiziana, presente sulla parte Nord del fronte, ad una lenta ritirata, e accerchiarono la Terza dopo un contro-attraversamento del Canale effettuato dalla divisione del generale Sharon, che si attest\u00f2 alle spalle degli Egiziani a Ovest della linea d'acqua, in pieno territorio nemico. Peraltro, si trattava di una mossa che minacciava direttamente la capitale d'Egitto, Il Cairo, distante poco pi\u00f9 di un centinaio di km dalla pi\u00f9 remota avanguardia israeliana.\nIl contro-attraversamento permise anche agli Israeliani di organizzarsi per distruggere, con unit\u00e0 di fanteria meccanizzata, le diverse postazioni SAM di origine sovietica posizionate a Ovest e a Est del Canale, prive della necessaria protezione della Seconda e della Terza Armata bloccate nel Sinai \u2013 il che permise all'aviazione israeliana di cominciare vaste operazioni di bombardamento contro gli invasori. Si tratt\u00f2 peraltro del primo sconfinamento \"intercontinentale\" degli Israeliani, che per la prima volta si trovavano in armi sul suolo africano.\nAlla fine i generali Sharon, Adan e Magan riuscirono ad accerchiare e a tagliare fuori completamente la Terza Armata egiziana, minacciandone la totale annichilazione \u2013 mossa ampiamente preventivata, ma non attuata per via delle pressioni americane, che richiedevano esplicitamente (pena l'interruzione immediata degli aiuti economici e militari) di risparmiare gli assediati.\nSadat stava per perdere tutto il suo carisma, ma altri giocatori si erano infatti ormai aggiunti alla partita: dall'Unione Sovietica che minacciava di intervenire militarmente, alle Nazioni Unite che avrebbe imposto il cessate-il-fuoco, all'OPEC che di l\u00ec a poco avrebbe cercato di minacciare le grandi potenze consumatrici di petrolio (e quindi il mondo Occidentale) con una crisi petrolifera che avrebbe messo in ginocchio le attivit\u00e0 produttive dei Paesi pi\u00f9 industrializzati. Questo in qualche modo sollevava Sadat dalle responsabilit\u00e0 del suo \"entourage\" militare, dando il sapore di una vittoria strategica a un disastro tattico di rare proporzioni.\nLa precaria situazione della Terza Armata egiziana, in disperato bisogno di acqua e cibo (che nei momenti di acre emergenza furono forniti direttamente dal nemico, cio\u00e8 dagli israeliani), spinsero le parti a concordare un armistizio il 24 ottobre 1973.\nAnalisi.\nL'attraversamento del Canale operato dalle forze egiziane raggiunse gli scopi di Sadat, per quanto inaspettatamente. Aveva innanzitutto costretto le grandi superpotenze a concentrare la loro attenzione sul Medio Oriente. Poi, l'iniziale successo della campagna consent\u00ec a Sadat di rafforzare decisamente la propria posizione politica. Per il resto della sua vita sarebbe stato nominato \"Eroe dell'Attraversamento\" e questa \"nomina\" consent\u00ec al suo regime, per quanto corrotto e inefficiente, di restare al potere fino al suo assassinio, nel 1981. L'attacco, assieme alle pressioni che giungevano dagli Stati Uniti, port\u00f2 Israele al tavolo dei negoziati e, nel 1977, gli accordi di Camp David si conclusero con la firma del Trattato di Pace tra Israele ed Egitto. In seguito ad esso, il Sinai torn\u00f2 gradualmente sotto il controllo egiziano in cambio del riconoscimento ufficiale dello Stato d'Israele e l'apertura di normali relazioni diplomatiche \u2013 oltre naturalmente a un impegno a vivere serenamente e pacificamente con lo stato ebraico."}
{"id": "266686", "revid": "17654", "url": "https://it.wikipedia.org/wiki?curid=266686", "title": "Die Zauberfl\u00f6te", "text": ""}
{"id": "266687", "revid": "1921292", "url": "https://it.wikipedia.org/wiki?curid=266687", "title": "Mozzetta", "text": "La mozzetta \u00e8 una mantellina corta, chiusa sul petto da una serie di bottoni, portata dagli alti ecclesiastici (rettori di una basilica, canonici, prevosti, vescovi, cardinali, pontefici).\nTipi e utilizzo.\nPer i rettori di una basilica \u00e8 nera con occhielli, bottoni, bordi e fodera cremisi, per i canonici e i prevosti \u00e8 nera o grigia con occhielli, bottoni, bordi e fodera violacei. Per alcuni prelati beneficiari e per gli abati titolari \u00e8 di colore interamente nero. Per i vescovi, come anche per i prevosti ambrosiani, \u00e8 di colore violaceo (detto tecnicamente color \"paonazzo romano\"), con occhielli, bottoni, bordi e fodera cremisi; i cardinali la indossano, invece, di colore scarlatto (detto tecnicamente \"rosso pons\u00f2\" o rosso cardinale).\nI nunzi apostolici e alcuni arcivescovi (o per privilegio concesso alla diocesi o \"ad personam\" dalla Santa Sede o da consuetudini antiche), la portano di colore paonazzo in seta moir\u00e9 (con venature simili alle fasce dei cardinali), alcuni arcivescovi la portano di colore rosso cremisi (diverso dal rosso pons\u00f2 dei cardinali), in seta normale o moir\u00e9, per privilegio concesso dai Pontefici: ad esempio l'arcivescovo metropolita di Udine (che ha ereditato la dignit\u00e0 particolare e primaziale dalla soppressione dell'antico patriarcato di Aquileia, diviso con Gorizia nel XVIII secolo), l'arcivescovo di Vercelli, quello di Salisburgo in Austria, il patriarca di Venezia ed altre sedi di cui si \u00e8 perso traccia. Tali arcivescovi portavano e portano la talare dello stesso colore cremisi, ed in alcuni casi rari il cordone pettorale in oro e rosso cremisi anzich\u00e9 oro e verde dei vescovi e degli altri arcivescovi.\nPer i pontefici la mozzetta \u00e8 di raso rosso senza bordo di ermellino da Pentecoste all'8 dicembre, di velluto rosso con bordo di ermellino dall'8 dicembre fino a Pasqua, e di damasco bianco con bordo di ermellino da Pasqua a Pentecoste. La mozzetta del Papa \u00e8 l'unica ad essere dotata di un piccolo cappuccio, il cocullo, dopo che per i cardinali e i vescovi\n\u00e8 stato soppresso dal Concilio Vaticano II, mentre sussiste per gli abati di vari ordini. L'uso della mozzetta era caduto parzialmente in disuso con papa Giovanni Paolo II che indossava solo la mozzetta di raso rosso per alcuni eventi particolari come ad esempio la Via Crucis al Colosseo. Papa Benedetto XVI ha ripreso l'uso della mozzetta di velluto con bordo di ermellino ed ampliato l'utilizzo di quella in damasco bianco con l'ermellino, utilizzandola da Pasqua a Pentecoste e non solo nella Settimana in Albis come era in uso fino a Paolo VI. Il 15 ed il 16 dicembre 2005, per le due udienze agli universitari ed alle Forze Armate, Benedetto XVI utilizz\u00f2 una inedita mozzetta di velluto rosso non bordata di ermellino. Benedetto XVI ha indossato a partire dalla Pasqua del 2011 anche una mozzetta di damasco bianco senza ermellino, per i periodi pi\u00f9 caldi del periodo pasquale.\nPapa Francesco ha deciso di non indossarla, nemmeno affacciandosi al balcone della Loggia Centrale della Basilica di San Pietro dopo l'annuncio della sua elezione, contrariamente a quanto fatto dai suoi predecessori."}
{"id": "266689", "revid": "224230", "url": "https://it.wikipedia.org/wiki?curid=266689", "title": "Wilhelm Marr", "text": "Vita.\nMarr nacque a Magdeburgo, unico figlio di un'attrice ed un direttore di teatro; frequent\u00f2 le scuole primarie ad Hannover e il liceo a Braunschweig. Lavor\u00f2 come apprendista ad Amburgo e Brema per raggiungere suo padre a Vienna, il quale era stato assunto dal Burgtheater della citt\u00e0. A Vienna lavor\u00f2 come impiegato in due aziende di propriet\u00e0 ebraica, perdendo il lavoro in entrambi i casi; pi\u00f9 avanti sostenne di aver perso il lavoro in maniera ingiusta.\nNel 1841 si rec\u00f2 a Zurigo, dove fece conoscenza con diversi emigrati politici (tra cui Georg Herwegh, Julius Fr\u00f6bel e August Adolf Follen), la maggior parte dei quali membri di movimenti democratici o liberali di sinistra dell'inizio del secolo.\nNel 1843 Marr venne espulso da Zurigo con l'accusa di favoreggiamento all'attivit\u00e0 comunista. Si trasfer\u00ec quindi a Losanna per raggiungere Hermann D\u00f6leke e Julius Standau, fondatori della societ\u00e0 segreta L\u00e9man-Bund, appartenente alla \"Junges Deutschland\" (Movimento Giovane Germania). In poco tempo Marr riusc\u00ec ad essere a capo della societ\u00e0 segreta ed inizi\u00f2 ad abbracciare idee anarchiche ed atee; fond\u00f2 un'altra societ\u00e0 segreta, la \"Schweizerischer Arbeiterbund\" (l'Unione dei Lavoratori Elvetici) e redasse i \"Bl\u00e4tter der Gegenwart f\u00fcr soziales Leben\" (Saggi sulla Vita Sociale ai Giorni Nostri, 1844/45). Nel 1845 vene espulso anche da Losanna e ritorn\u00f2 ad Amburgo e divenne giornalista politico pubblicando la rivista satirica \"Mephistopheles\" (1847/48-1852).\nLe idee.\nMarr fu influenzato dal movimento conservatore pangermanico cos\u00ec come venne esposto da Johann Gottfried von Herder, che svilupp\u00f2 il concetto di \"Volk\", e dal movimento del \"Burschenschaft\" dell'inizio del XIX secolo, che si svilupp\u00f2 a partire dalla frustrazione tra gli studenti tedeschi, dovuta al fallimento del Congresso di Vienna nel creare uno stato unificato da tutti i territori abitati dal \"Volk\". Quest'ultimo rigettava la partecipazione degli ebrei e di altre minoranze non tedesche come membri, \"a meno che non dimostrassero di essere ansiosi di sviluppare in se stessi uno spirito Cristiano-Germanico\" (una decisione del \"Congresso del \"Burschenschaft\" del 1818\"). Mentre si opponevano alla partecipazione degli ebrei al loro movimento, come in seguito Heinrich von Treitschke, essi concedevano la possibilit\u00e0 che la minoranza ebraica (e le altre) partecipasse allo stato tedesco, a patto di abbandonare tutti i segni distintivi di appartenenza etnica e religiosa e di essere assimilata completamente nel \"Volk\" tedesco.\nMarr fece fare un passo in avanti a queste filosofie, rigettando la premessa dell'assimilazione come mezzo per cui gli ebrei potevano diventare tedeschi. Nel suo opuscolo \"Der Weg zum Siege des Germanentums \u00fcber das Judentum\" (La strada verso la vittoria del Germanismo sul Giudaismo, 1879) egli introdusse l'idea che i tedeschi e gli ebrei fossero bloccati in un conflitto che andava avanti da molto tempo, le origini del quale attribuiva alla razza \u2014 e che gli ebrei stessero vincendo. Egli sostenne che l'emancipazione ebraica risultante dal liberalismo tedesco aveva permesso agli ebrei di controllare la finanza e l'industria tedesca. Inoltre, poich\u00e9 questo conflitto si basava sulle qualit\u00e0 differenti delle razze ebraica e tedesca, non poteva venire risolto nemmeno dalla totale assimilazione della popolazione ebraica. Secondo Marr, la lotta tra ebrei e tedeschi si sarebbe risolta solo con la vittoria di una delle parti e la morte definitiva dell'altra. Una vittoria ebraica, concludeva, avrebbe avuto come conseguenza la \"finis Germaniae\" (la fine del popolo tedesco). Per impedire che ci\u00f2 si verificasse, nel 1879 Marr fond\u00f2 la Lega Antisemita (\"Antisemiten-Liga\"), la prima organizzazione tedesca impegnata specificamente nel combattere la presunta minaccia posta alla Germania dagli ebrei, e che sosteneva la loro rimozione forzata dal paese.\nBench\u00e9 avesse introdotto una componente razziale pseudo-scientifica nel dibattito sugli ebrei in Germania, \u00e8 improbabile che sia stato influenzato dalle precedenti teorie di Arthur de Gobineau (autore del \"Saggio sulla disuguaglianza delle razze umane\", 1853), che venne tradotto in tedesco solo nel 1898. Inoltre, lo stesso Marr fu molto vago su ci\u00f2 che costituiva la razza, e di conseguenza sulle differenze razziali tra ebrei e tedeschi, anche se ci\u00f2 divenne una caratteristica della scienza razziale nazista. Rest\u00f2 ai successivi pensatori razziali postulare differenze specifiche; tra questi Eugen D\u00fchring, che sugger\u00ec di ricercarle nel sangue, e Houston Stewart Chamberlain, un influente teorico razziale e marito di Eva Wagner, figlia di Richard Wagner, che propose la frenologia come mezzo per distinguere le razze.\nD'altra parte sembra probabile che Marr sia stato influenzato da Charles Darwin tramite Ernst Haeckel, un professore che rese popolare la nozione di Darwinismo sociale tra le classi colte tedesche.\nNonostante la loro diffusione, le idee di Marr non vennero adottate immediatamente dai nazionalisti tedeschi. La Lega Pangermanica, fondata nel 1891, in origine permise l'accesso agli ebrei, a patto che fossero completamente assimilati alla cultura tedesca. Fu solo nel 1912, otto anni dopo la morte di Marr, che la Lega dichiar\u00f2 il razzismo come principio fondante. Ciononostante, Marr fu un importante anello della catena evolutiva del razzismo tedesco che sfoci\u00f2 nell'antisemitismo dell'epoca nazista."}
{"id": "266690", "revid": "251174", "url": "https://it.wikipedia.org/wiki?curid=266690", "title": "Vieste", "text": "Vieste (\"V\u00ecst' \" in dialetto viestano) \u00e8 un comune italiano di abitanti della provincia di Foggia, in Puglia. Stazione balneare, per la qualit\u00e0 delle sue acque di balneazione \u00e8 stata pi\u00f9 volte insignita della bandiera blu dalla Foundation for Environmental Education; fa parte del parco nazionale del Gargano.\nGeografia fisica.\nTerritorio.\n\u00c8 il comune pi\u00f9 orientale del promontorio del Gargano e della provincia di Foggia. La particolare dislocazione urbanistica di Vieste \u00e8 legata alla natura carsica del promontorio garganico, caratterizzato da strati rocciosi spesso erosi dall'azione marina.\nIl nucleo dell'abitato sorge infatti su una piccola penisola rocciosa, dalla forma pi\u00f9 o meno simmetrica, caratteristica per le sue tre baie separate da due punte:\nTra le due punte si ritrova la piccola spiaggia della \"Marina piccola\", rivolta verso il faro (ove vige divieto parziale di balneazione). A sud della punta di San Francesco si ritrova la lunga spiaggia sabbiosa del \"Pizzomunno\" che inizia dalle rocce calcaree sulle quali fu costruita la citt\u00e0 e che si estende verso sud in direzione del villaggio di Pugnochiuso, frazione di Vieste, nato negli anni '60 per volont\u00e0 di Enrico Mattei secondo un disegno architettonico modernista, tra gli esempi pi\u00f9 interessanti di tipologie balneari di quegli anni. Ad ovest della punta di Santa Croce, invece, si ritrova l'altrettanto lunga spiaggia di \"San Lorenzo\", che a differenza della prima \u00e8 ancora abbastanza ricca di spiagge libere. Inizia dal settore urbano edificato a partire dall'Ottocento (zona del porto) per estendersi verso ovest, in direzione di Peschici.\nSismicit\u00e0.\nL'intero territorio comunale di Vieste \u00e8 parte integrante del distretto sismico del Gargano.\nClima.\nVieste ha un clima di tipo mediterraneo, temperato caldo, caratterizzato da piogge non abbondanti, da inverni relativamente miti ( in gennaio) e da estati con temperature elevate, ma non torride (in luglio ed agosto la media delle temperature massime \u00e8 di poco inferiore ai 30\u00a0\u00b0C). Qui di seguito vengono riportati i valori termici medi rilevati al di fuori dell'area urbana\nNel territorio comunale \u00e8 ubicata l'omonima stazione meteorologica, ufficialmente riconosciuta dall'Organizzazione meteorologica mondiale, attualmente di tipo automatico DCP.\nStoria.\nPreistoria.\nI numerosi siti archeologici e i reperti ritrovati in diverse aree nei pressi dell'abitato attestano il popolamento del territorio di Vieste sin dal Paleolitico.\nSicuramente questo fu dovuto al clima mite, alle diverse sorgenti di acqua potabile, al terreno fecondo con abbondanza di frutta, alla variet\u00e0 di selvaggina sia stanziale che migratoria e alla ricchezza di pesci nelle diverse insenature lungo la costa.\nLe zone che risultano esser state maggiormente frequentate dall'uomo preistorico sono Vallecoppe, Campi, Costella, Puntalunga, Macchione, Passo dell'Arciprete e Sfinalicchio.\nIl territorio viestano, ricco di selce, permise all'uomo nella Preistoria la realizzazione di manufatti litici utilizzati come strumenti per il lavoro, la caccia o la difesa. In contrada Defensola, a circa tre chilometri dal centro abitato, \u00e8 stata scoperta una vasta miniera di selce, definita una delle maggiori d'Europa.\nSono inoltre visibili resti di tombe dell'et\u00e0 del ferro nelle vicinanze del castello e sulla punta di San Francesco. Nel territorio comunale, in contrada Molinella, sorgeva anche un dolmen che per\u00f2 \u00e8 andato irrimediabilmente distrutto.\nInfatti i reperti archeologici ritrovati nel territorio viestano vengono molto spesso lasciati a s\u00e9 stessi (se non in alcuni casi addirittura occultati) e questo ne determina il deterioramento e la distruzione.\nDinastie reali.\nInnumerevoli reperti archeologici testimoniano l'insediamento degli antichi Greci e dei Romani a Vieste.\nDopo essere stata amministrata dai bizantini, cadde sotto la dominazione dei longobardi. In epoca normanna e poi sveva si ebbe lo sviluppo urbanistico della citt\u00e0 come si vede oggi (castello, cattedrale e centro storico medievale). In seguito, fin\u00ec sotto la dominazione degli Angi\u00f2.\nCome altre citt\u00e0 pugliesi, fu spesso esposta ad attacchi provenienti dal mare. Si ricordi il pesante saccheggio da parte dei Veneziani nel 1239. Uno dei popoli pi\u00f9 pericolosi, per Vieste, furono i Turchi, i quali compirono incursioni anche sanguinarie. Particolarmente grave fu l'episodio di Dragut Rais, che nel 1554 fece decapitare l'incredibile numero di viestani, azzerando quasi del tutto la popolazione. Il fatto \u00e8 ancora ricordato da una targa presso la cattedrale (pietra di \"Chianca Amara\").\nIl sisma del 1414 e il successivo disastroso terremoto del Gargano del 1646, causarono a Vieste gravi danni con crolli diffusi. Entrata quindi stabilmente a far parte del Regno di Napoli e poi delle due Sicilie, fu amministrata dai Borbone fino all'unit\u00e0 d'Italia.\nMonumenti e luoghi d'interesse.\nVieste fu sede vescovile tra il 993 e il 1817. Tra le costruzioni principali, come in altre citt\u00e0 pugliese, si ricordano innanzitutto la Basilica Cattedrale romanica e il Castello, entrambi oggetto delle cure di Federico II di Svevia dopo che i veneziani avevano arrecato grande danno alla cittadina.\nConcattedrale di Santa Maria Assunta.\nLa Concattedrale sorge in una delle zone pi\u00f9 alte di Vieste, circondata da edifici poco meno alti. Il suo impianto tipico del romanico pugliese si ritrova in armonia con il campanile della chiesa, non particolarmente slanciato e progettato in stile barocco dopo un crollo nel 1772. La chiesa, basilica a tre navate, reca tracce di continui adattamenti sovrapposti nel corso dei secoli. Nel complesso, rimane molto poco della struttura originaria medievale. Come le altre cattedrali della zona, \u00e8 dedicata alla Assunzione di Maria.\nCastello di Vieste.\nIl Castello, massiccia costruzione fatta edificare dagli Svevi, domina il profilo della citt\u00e0 vista da lontano, con la sua figura imponente. A pianta triangolare, si distingue dagli edifici e dal paesaggio circostante per il suo colore bruno, e si erge a strapiombo sulle rocce calcaree che danno sul mare. Le tre punte del suo perimetro sono rinforzate da caratteristici bastioni a punta. Fu danneggiato durante le incursioni veneziane e durante la prima guerra mondiale. \u00c8 attualmente usato dalla marina militare italiana.\nNei pressi di queste costruzioni si trova la \"Porta ad Alt\"', caratteristica per l'arco acuto. Costituiva l'ingresso principale della citt\u00e0.\nPizzomunno.\nAll'inizio della spiaggia detta \"del Castello\", ovvero quella a sud del centro abitato, si erge, quasi a guardia di Vieste, un monolite in pietra calcarea bianca alto circa 25 metri chiamato \"Pizzomunno,\" che \u00e8 il simbolo stesso della cittadina garganica.\nAree naturali ed archeologiche.\n Lungo la costa vi si trovano alcuni trabucchi, antiche installazioni da pesca provviste di lunghi bracci in legno che sostengono una rete. \u00c8 questo uno degli elementi storici che distinguono la zona garganica rispetto al resto della costa pugliese.\nVieste \u00e8 sempre stata un punto di riferimento per partenza e arrivo alle Isole Tremiti, situate poco lontano a nord della costa.\nLa necropoli paleocristiana \"La Salata\", situata a est della cittadina, \u00e8 una delle pi\u00f9 antiche dell'intero bacino mediterraneo.\nIl santuario di Santa Maria di Merino \u00e8 situato all'interno del parco archeologico dell'antica citt\u00e0 romana di \"Merinum\", non distante dalla necropoli paleocristiana.\nL'erosione marina ha contribuito ad incidere e scavare numerose grotte nella roccia calcarea del Gargano e lungo tutta la sua costa, in particolar modo nel tratto costiero che va da Vieste a \nMattinata, generando cavit\u00e0 e formazioni rocciose dalle forme pi\u00f9 svariate e bizzarre. Ne \u00e8 un esempio particolare il \"Pizzomunno\". Lo stesso discorso vale per l\"'Arco di San Felice\", scavato dall'erosione presso la strada per Pugnochiuso, a sud di Vieste. Le grotte sono il risultato di fenomeni carsici, ma anche l'azione corrosiva di acqua marina e vento ha dato un contributo importante alla loro formazione. Tra le grotte pi\u00f9 conosciute e visitate di Vieste vanno citate la grotta Sfondata, quella dei Due Occhi, dei Contrabbandieri, la grotta Rotonda, dei Pipistrelli, la Campana, la grotta dei Pomodori, del Serpente, la Viola e la Smeralda.\nForesta Umbra\nAlle spalle di Vieste, nell'entroterra, sempre nel Parco Nazionale del Gargano, si trova la Foresta Umbra, il cui nome significa \"ombreggiata\", per via della fitta vegetazione, composta da numerose piante. Si estende per circa 10.000 ettari dall'entroterra alla costa, raggiungendo un'altezza massima di 800 metri sul livello del mare. Vi sono presenti oltre duemila specie di piante e la sua faggeta \u00e8 stata dichiarata \"Patrimonio dell'umanit\u00e0\" dall'UNESCO nel 2017. All'interno della Foresta Umbra \u00e8 presente anche una vasta diversit\u00e0 faunistica: gatti selvatici, volpi, tassi, gazze, gufi, ghiri e una colonia di Caprioli autoctoni del Gargano, sono alcuni esempi di essa.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 690 persone.\nLa nazionalit\u00e0 maggiormente rappresentata era quella dei romeni (363 persone, 2,60% del totale della popolazione residente).\nDa un atto deliberativo del 1947 della Giunta Comunale di Vieste, si evince che Vieste fu l'unico Comune italiano che offr\u00ec formalmente la propria disponibilit\u00e0 a cedere parte del proprio territorio per consentire agli esuli di Pola di fondare la \u201cNuova Citt\u00e0 di Pola\u201d. Ulteriori particolari di queste vicende sono state illustrate dallo storico scrittore ed esule fiumano, Prof. Carlo Cesare Montani. Una lapide commemorativa \u00e8 presente sulle mura del Barbacane, presso la rotonda di Marina Piccola, in direzione di Via Pola.\nCultura.\nLetteratura.\nVieste viene ricordata nel romanzo \"Il piatto piange\" di Piero Chiara, insieme a Rodi Garganico, come tappa dell'improbabile \"raid\", come lo definisce l'autore, da Luino a Roma, di un vogatore del lago Maggiore che innamoratosi di Edda Mussolini coinvolge un amico nella speranza che la circumnavigazione dell'Italia in barca a remi possa concludersi alla presenza della figlia del Duce.\nVieste \u00e8 anche citata ne \"L'avventura di un povero cristiano\" di Ignazio Silone dove si racconta della fuga a Vieste di papa Celestino V.\nCinema e televisione.\nVieste \u00e8 stata sede di riprese cinematografiche e televisive tra cui la serie \"Due assi per un turbo\" (1984/1987) coprodotta dalla Rai. \"Il generale dei briganti\" (2012), diretta da Paolo Poeti. Nel 1976 \u00e8 girato parte del film Brogliaccio d'amore, di Decio Silla con Enrico Maria Salerno e Senta Berger. Il film \"Bianchi cavalli d'agosto\" (1975) in particolare nella frazione di Pugnochiuso, regia di Raimondo Del Balzo. \"Vola Sciusci\u00f9\" (2000) con Lino Banfi e regia di Joseph Sargent, ed il Cantastorie un film di Anne Alixe con la partecipazione del cantautore Matteo Salvatore (1993/1995).\nCucina.\nTra i pi\u00f9 caratteristici prodotti culinari si ricordano le melanzane ripiene, la zuppa di pesce detta \" ciamb\u00f2tt' \", i \"k'lustr' \" (dolci natalizi fritti e ricoperti di miele e mandorle), i \"calzung\u00ecdd' \" (dolci ripieni di pasta di ceci e cacao), i \"castaggnedd\" (biscotti con mandorle e cacao), i \"mustazz\u00f9l' \" (biscotti con vino cotto e chiodi di garofano), i \"tar\u00e0dd' 'ngelepp\u00e8t' \" (biscotti con glassa di zucchero), la marmellata di ceci, le pettole, i troccoli, i pomodori secchi sott'olio, le orecchiette alle cime di rapa e i taralli al finocchio e al vino bianco. Alcuni formaggi tradizionali locali sono prodotti con latte di bovini di podolica (caciocavallo podolico) e capra garganica (cacioricotta caprino).\nEventi.\nDurante la festa di santa Maria di Merino, il 9 maggio, si pu\u00f2 assistere alla processione che, partendo dalla cattedrale, arriva fino al santuario, situato a 7\u00a0km circa dal centro abitato.\nLa Madonna \u00e8 portata solennemente in trono, attraversa il paese e fino alla villa comunale.\nQui, dopo aver effettuato il cambio della cassa (viene riposta in un trono pi\u00f9 leggero), viene portata a spalla dal popolo per tutti i 7\u00a0km fino al santuario.\nParticolare originale, sta nel fatto che la cassa \u00e8 costituita in modo da procedere con la Madonna rivolta verso i lati della strada, cosicch\u00e9, durante il percorso d'andata \u00e8 rivolta verso il mare e durante il ritorno \u00e8 rivolta verso i campi, proteggendo, cos\u00ec, le due antiche principali fonti di sostentamento dei viestani.\nAnaloga importanza \u00e8 data alla festa di san Giorgio, il 23 aprile.\nLa statua lignea del santo, anch'essa conservata nella cattedrale, viene portata in processione lungo le strade del paese assieme ad altre statue di santi venerati nella cittadina garganica.\nTutt'oggi la festa \u00e8 anche l'occasione per la tradizionale frittata che viene offerta gratuitamente dall'amministrazione comunale ai cittadini e preparata dagli studenti dell'IPSSAR.\nAnche se questa tradizione \u00e8 ancora viva, la distribuzione del panino con la frittata ha cambiato locazione negli anni, spostandosi dalla collina di san Giorgio (che \u00e8 stata soggetta ad urbanizzazione), al sottostante parchetto comunale adiacente alla chiesa di Santa Maria delle Grazie. \nDurante la festa di san Giorgio, viene anche effettuata la tradizionale e antica corsa di cavalli, la quale si svolge sulla spiaggia di Pizzomunno (o della Scialara).\nLa corsa, priva di sofisticate attrezzature di rilevamento ed affidata ad improvvisati giudici di linea, finisce spesso in bagarre, per l'attribuzione del primo premio.\nDa ricordare fra i vari fantini, \"Str'sciott' \", vincitore incontrastato di decine di edizioni negli anni sessanta e settanta e Matteo \"Cavallo\", del quale molti suoi stessi compaesani ignorano il vero cognome, detto cos\u00ec per la sua passione per i cavalli.\nIl primo sabato di settembre ricorre la festa di santa Maria Stella Maris. In questa terra di pescatori, si venera Maria \"stella del mare\" ringraziandola per la stagione di bel tempo e si chiede la benedizione nel ricordo di quanti hanno dedicato e dedicano la loro vita al mare e alla loro protezione continua.\nLa statua della Madonna, dopo la processione nel paese, viene trasportata in barca e i fedeli ed i turisti possono assistere alla cerimonia da terra o da mare. La statua \u00e8 normalmente collocata in una nicchia scavata nel costone roccioso di fronte al porto. Nove giorni prima della festa viene trasferita nella chiesa parrocchiale del SS. Sacramento per le celebrazioni liturgiche di preparazione.\nEconomia.\nLe attivit\u00e0 economiche viestane per tradizione, quali la pesca e l'agricoltura, continuano a produrre una certa quantit\u00e0 di reddito per la popolazione. Tuttavia, queste si sono mostrate insufficienti nel corso del XX secolo, tanto che nei diversi decenni di quel periodo, a Vieste, il fenomeno dell'emigrazione raggiunse dimensioni consistenti. Le principali zone di destinazione, oltre a quelle estere, furono il Nord Italia e Roma.\nA partire dagli anni sessanta, il comune inizi\u00f2 a scoprire per\u00f2 una sua vocazione turistica che blocc\u00f2 il trend demografico al ribasso. Attualmente i principali flussi turistici provengono dalle altre regioni d'Italia, oltre che da vari paesi esteri, e in particolar modo da Germania, Austria e Svizzera; pi\u00f9 residuale, ma comunque importante, \u00e8 la provenienza dagli altri paesi europei e mondiali.\nLa risorsa turistica di tipo balneare \u00e8 attiva soprattutto nel periodo giugno-settembre; durante il resto dell'anno l'attivit\u00e0 turistica balneare \u00e8 sostituita dalla coltivazione e produzione delle olive. Nell'intento di sfruttare al massimo il potenziale turistico, negli anni novanta il centro storico di origine medievale di Vieste \u00e8 stato oggetto di una profonda ristrutturazione, dotandosi inoltre di numerosi servizi al turismo.\nDovuto al fatto che la risorsa turistica \u00e8 attiva solo nei quattro mesi estivi, da giugno a settembre, durante il resto dell'anno l'attivit\u00e0 economica arriva in buona parte a stagnare e, in questo periodo, una considerevole parte di cittadini viestani non dispone di risorse lavorative stabili.\nLo sviluppo delle risorse e delle infrastrutture ha portato ad un notevole miglioramento della disponibilit\u00e0 di acqua corrente per le economie domestiche, questione che, precedentemente allo sviluppo turistico, era stata un problema endemico e quotidiano per la citt\u00e0.\nCome il turismo, anche la risorsa dell'agricoltura \u00e8 strettamente legata al periodo estivo, durante il quale Vieste si avvale di manodopera straniera (che proviene da paesi come l'Albania e la Moldavia, ma che in parte risiede a Vieste durante tutto l'anno).\nLa risorsa dell'agricoltura \u00e8 strettamente legata alla coltivazione dell'ulivo con una notevole produzione di olio extravergine distribuito in tutta Italia; l'Ogliarola Garganica, il Leccino e la Coratina sono le pi\u00f9 diffuse cultivar di olivo coltivate nel territorio di Vieste.\nOltre all'olio di oliva, tra i maggiori prodotti agricoli si contano l'origano ed i pomodori viestani (variet\u00e0 a forma di uovo, meno lunga rispetto a quella di San Marzano). Di qualit\u00e0 anche la scelta di pesci e frutti di mare, l'allevamento di mucche podoliche (da cui il caciocavallo) e della capra garganica.\nUna piaga che periodicamente si abbatte su Vieste e sui comuni vicini \u00e8 quella degli incendi. Il pi\u00f9 conosciuto \u00e8 sicuramente quello che nel luglio del 2007 interess\u00f2 Peschici e Vieste. I danni e il panico fu cos\u00ec elevato che si cre\u00f2 un vero caso mediatico con diversi servizi nelle reti televisive nazionali. Particolari situazioni meteorologiche come lo scirocco possono favorire l'espandersi degli incendi, che potrebbero danneggiare patrimoni come la Foresta Umbra.\nInfrastrutture e trasporti.\nPorti.\nIl porto di Vieste \u00e8 formato dal porto peschereccio e dal porto rifugio di S. Eufemia. Il porto peschereccio \u00e8 costituito da un molo di circa 750\u00a0m e dal porto rifugio che si trova tra il molo S. Lorenzo e l'isolotto di S. Eufemia, dove \u00e8 presente un molo lungo circa 300\u00a0m. Il porto dispone di 250 posti barca. Gli ormeggi sono attualmente situati ancora nella banchina del vecchio porto.\nSport.\nLa principale squadra di calcio della citt\u00e0 \u00e8 \"G.S.D. Atletico Vieste\" che milita in Eccellenza.\nLa squadra di basket Sunshine Basket Vieste \u00e8 approdata nel giugno del 2014 in serie C.\nVieste \u00e8 stata attraversata pi\u00f9 volte dalla carovana del Giro d'Italia e nelle edizioni del 1979, del 1988, e del 2020 \u00e8 stata arrivo di tappa.\nIl 26 maggio 1988, durante il Giro d'Italia 1988, \u00e8 stata sede di arrivo della seconda semitappa della 4\u00aa tappa (una cronometro a squadre), partita da Rodi Garganico e conclusasi con la vittoria della Del Tongo. Inoltre, la 5\u00aa tappa, corsa il giorno successivo, ha avuto come partenza Vieste per concludersi a Santa Maria Capua Vetere.\nIl Giro \u00e8 tornato a Vieste dopo esattamente 20 anni, durante la 6\u00aa tappa del 91\u00ba Giro d'Italia 2008 (15 maggio 2008). Intorno alle 15:20 la carovana del giro ha attraversato la citt\u00e0: dal lungomare Mattei si \u00e8 passati alle zone del centro, Corso Fazzini, viale Marinai d'Italia per poi proseguire per Peschici, arrivo di tappa.\nIl 13 maggio 2017 la carovana del 100\u00ba Giro d'Italia, partita da Molfetta e diretta a Peschici per l'arrivo di tappa, \u00e8 passata per Vieste.\nIl 10 ottobre 2020 l'8\u00aa tappa del Giro d'Italia \u00e8 arrivata a Vieste, partendo da Giovinazzo, vinta dall'inglese Alex Dowsett.\nVieste offre buone condizioni meteorologiche a chi vuole praticare sport come la vela, il windsurf o il kitesurf. Gettando un occhio alla cartina dell'Adriatico si noter\u00e0 come il percorso dritto della sua costa venga interrotto dalla penisola garganica. Si tratta di una sorta di muro naturale che convoglia ogni corrente proveniente da nord verso la punta pi\u00f9 estrema del promontorio.\nLa singolarit\u00e0 morfologica del Gargano permette inoltre la formazione di venti termici, sfruttati dagli amanti dei suddetti sport velici.\nLa Foresta Umbra e tutta la zona circostante sono mete per gli appassionati della mountain bike e del trekking durante i periodi autunnali e primaverili."}
{"id": "266692", "revid": "599013", "url": "https://it.wikipedia.org/wiki?curid=266692", "title": "Luogotenente", "text": "Un luogotenente \u00e8 colui che fa le veci temporaneamente di una carica politica o militare o esercita in loro nome il potere su un determinato luogo.\nNel linguaggio militare, il grado di luogotenente era spesso usato per indicare l'equivalente del sottotenente o dell'alfiere. Nel Regno di Sardegna corrispondeva al grado superiore a quello di sottotenente. Attualmente in alcune forze armate di lingua inglese \u00e8 equivalente a quello di tenente. Fino al 2017 quella luogotenenziale era soltanto una qualifica, cui si accedeva dopo aver indossato il grado di Maresciallo Aiutante per 12 anni. Successivamente, con il riordino delle carriere dell'anno 2017, \u00e8 diventato grado. \nStoria.\nNell'antico esercito romano, il luogotenente era un ufficiale che coadiuvava e sostituiva il comandante supremo.\nFra gli esempi famosi, il generale Josef Radetzky, generale dell'Esercito imperiale austriaco \u00e8 stato due volte luogotenente del Veneto. Nell'et\u00e0 del risorgimento italiano erano molti i luogotenenti nominati dai rispettivi re dei vari stati italiani.\nRepubblica di Venezia.\nNella Repubblica di Venezia il luogotenente era il governatore (altrove furono usati altri titoli, come quello di provveditore) dell'isola di Cipro, quando nel 1473, alla morte Giacomo II di Lusignano, ultimo re crociato dalla casata di Lusignano, la Repubblica di Venezia assunse il controllo dell'isola, annettendola poi nel 1489 quando la vedova, la regina Caterina Corner abdic\u00f2 e cedette l'isola alla Repubblica di Venezia fino a quando l'isola cadde in mano dei turchi nel 1570. Oltre al luogotenente il comando militare veniva affidato a un capitano, di fatto governatore militare, fino al 1571 alla caduta di Famagosta, l'ultima fortezza veneziana dell'isola.\nRegno delle Due Sicilie.\nNel Regno delle Due Sicilie con lo Statuto dell'11 dicembre 1816 esisteva la carica di Luogotenente generale dei reali domini al di l\u00e0 del Faro, cio\u00e8 il Governatore nominato dal Re per la Sicilia.\nRegno di Sardegna e Regno d'Italia.\nNel Regno di Sardegna e in seguito nel Regno d'Italia, quando il re era lontano dal suo ufficio per qualche motivo, come ad esempio per seguire l'esercito in guerra sul campo di battaglia, veniva nominato un Luogotenente Generale del Regno, scelto tra i membri della famiglia reale sabauda per svolgere alcuni dei compiti del re come vicer\u00e9. Accadde nel 1848, quando durante la prima guerra d'indipendenza il re Carlo Alberto raggiunse il campo di battaglia in Lombardia, Eugenio di Savoia Carignano venne nominato \"Luogotenente Generale del Regno\", carica ricoperta anche l'anno successivo, quando dopo la sconfitta subita da Carlo Alberto nella battaglia di Novara, tocc\u00f2 a lui dare l'annuncio che il re sconfitto aveva abdicato e la successione era passata al figlio Vittorio Emanuele II. Eugenio di Savoia Carignano ricopr\u00ec lo stesso ruolo nel 1859 e nel 1866 quando Vittorio Emanuele II prese parte alla seconda e alla terza guerra d'indipendenza e ricopr\u00ec uguale compito nel 1860 e 1861 durante la transizione dell'ex Granducato di Toscana e del Regno delle Due Sicilie verso il neo-costituito Regno d'Italia.\nIl 25 maggio 1915 dopo l'entrata in guerra dell'Italia nel primo conflitto mondiale il re Vittorio Emanuele III, lascianta Roma per raggiungere il quartier generale dell'Esercito ed assumere il comando supremo, nomin\u00f2 suo zio, Tommaso di Savoia Duca di Genova, \"Luogotenente Generale del Regno\" con poteri delegati per l'amministrazione ordinaria e urgente, esclusi gli affari di grave importanza fino al 1919.\nAlla fine della seconda guerra mondiale, lo stesso Vittorio Emanuele III nomin\u00f2 suo figlio Umberto II come\n\"Luogotenente Generale del Regno\" nel tentativo di salvare la monarchia, che era stata compromessa con il regime fascista.\nForze armate italiane.\nNelle forze armate italiane contemporanee \"Luogotenente\" \u00e8 un grado introdotto nel 2017 in seguito al riordino dei ruoli e delle carriere del personale delle Forze armate. Tale grado ha sostituito le precedenti qualifiche di Primo maresciallo luogotenente dell'Esercito della Marina e dell'Aeronautica, di maresciallo aiutante luogotenente dei Carabinieri, mentre la denominazione \u00e8 rimasta immutata nella Guardia di Finanza."}
{"id": "266694", "revid": "599013", "url": "https://it.wikipedia.org/wiki?curid=266694", "title": "Compensazione", "text": "Nell'ordinamento giuridico italiano, la compensazione \u00e8 un modo di estinzione delle obbligazioni diverso dall'adempimento, disciplinato dal codice civile italiano agli articoli 1241-1252.\nStoria.\nQuello della compensazione legale \u00e8 un fenomeno sconosciuto al diritto romano, almeno sino a Giustiniano. A ogni \"obligatio\" corrispondeva un'azione tipica e le strutture del processo non permettevano che si mescolassero questioni attinenti ad \"actiones\" diverse. Ragioni di ordine pratica ammisero la compensazione giudiziale fin da et\u00e0 repubblicana.\nLa deroga riguard\u00f2 le obbligazioni perseguibili con \"iudicia bonae fidei\", nelle quali non pareva conforme a buona fede chiedere l'adempimento di una prestazione se non si era a sua volta adempiuto la propria. Ecco cos\u00ec che si fece rientrare tra i poteri del giudice la facolt\u00e0 di tenere conto dei controcrediti del convenuto s\u00ec da procedere a compensazione. Crediti e debiti si sarebbero perci\u00f2 estinti nella misura in cui concorrevano \"ope iudicis\". Non occorreva che i crediti fossero omogenei, dato che tanto la condanna nel processo formulare era sempre pecuniaria.\nAltra deroga riguard\u00f2 gli \"argentarii\", i banchieri, i quali, se al contempo creditori e debitori dei propri clienti, avrebbero dovuto calcolare preliminarmente il saldo. Il credito si estingueva poi in giudizio come nel caso precedente. Tuttavia i crediti potevano essere soltanto omogenei, bench\u00e9 non derivanti \"ex eadem causa\".\nNel caso del \"bonorum emptor\", egli avrebbe potuto agire \"cum deductione\" contro i debitori del fallito se costoro fossero stati a loro volta creditori dello stesso. al giudice toccava verificare e procedere all'operazione contabile cos\u00ec come esplicitata nella condemnatio.\nNel diritto classico si ammise che il convenuto opponesse in compensazione nei giudizi di stretto diritto un'exceptio doli per far presenti i propri controcrediti alle pretese creditore dell'attore. Nel diritto giustinaneo il ricorso alla compensazione si generalizz\u00f2.\nNozione.\nAi sensi dell'art. 1241 si ha compensazione quando due persone sono obbligate l'una verso l'altra, in tal caso i rispettivi debiti si estinguono per le quantit\u00e0 corrispondenti.\nLa compensazione, estinguendo due precedenti accordi, non ha come funzione principale la \"economia di atti\", bens\u00ec \u00e8 atto di autotutela a garanzia della parte che ritenga possibile una eventuale inadempienza dall'altra.\nNel caso in cui una delle parti eccepisca la compensazione \u00e8 necessaria per tutti e tre i casi (legale, giudiziaria, volontaria) ricorrere al giudice o a un arbitro.\nLe tipologie di compensazione previste dal codice civile sono le seguenti tre:"}
{"id": "266696", "revid": "125356689", "url": "https://it.wikipedia.org/wiki?curid=266696", "title": "Beauveria bassiana", "text": "Beauveria bassiana (Bals.-Criv.) Vuill., \"Bulletin de la Soci\u00e9t\u00e9 Botanique de France\" 59: 40 (1913) [1912].\nBeauveria bassiana \u00e8 un fungo endofita, cosmopolita, con propriet\u00e0 entomopatogene utilizzato nella lotta biologica, in grado di causare danni a diversi tipi di insetti agendo come parassita.\n\"Beauveria bassiana\" \u00e8 la forma anamorfica (cio\u00e8 la forma di riproduzione asessuale) della specie \"Cordyceps bassiana.\" Questa forma a riproduzione sessuale (detta teleomorfo) \u00e8 stata scoperta nel 2001.\nIl fungo provoca una malattia conosciuta come calcino o malattia del baco da seta. Quando le spore del fungo entrano in contatto con il corpo di un insetto suscettibile, si introducono nel corpo, germinano e vi si sviluppano, uccidendo l'insetto ed utilizzandolo come fonte di nutrimento. Dopo la morte dell'insetto il micelio (dall'aspetto di una schiuma bianca) si sviluppa sul cadavere producendo nuove spore. L'insetto parassitato ma non ancora morto diffonde il fungo ad altri esemplari durante i suoi spostamenti.\nGran parte degli insetti che vivono sul suolo hanno sviluppato difese naturali contro \"Beauveria bassiana\", tuttavia molti altri ne sono suscettibili.\nIl fungo non infetta l'uomo n\u00e9 gli altri mammiferi ed \u00e8 pertanto considerato un insetticida naturale contro insetti infestanti come le termiti.\n\u00c8 attualmente allo studio il suo utilizzo come mezzo di controllo della zanzara \"Anopheles\", portatrice della malaria, attraverso la dispersione delle spore sulle aree infestate.\nIl nome della specie \u00e8 un omaggio al naturalista italiano Agostino Bassi che nel 1835, grazie ad un'approfondita sperimentazione dimostr\u00f2 che il mal del calcino del baco da seta era causato da questo fungo."}
{"id": "266737", "revid": "95518319", "url": "https://it.wikipedia.org/wiki?curid=266737", "title": "I Cavalieri del Tempio", "text": "I Cavalieri del Tempio \u00e8 un gioco di ruolo italiano creato da A. Angiolino, G. Boschi, A. Carocci, M. Casa e L. Giuliano di ambientazione storica medioevale/fantastica. La prima edizione della Edizioni EL risale al 1990, nel 2005 il gioco \u00e8 stato ripubblicato dalla Rose and Poison.\nAmbientazione.\nIl gioco si svolge nello scenario dell'Europa del XIV secolo. I giocatori impersonano personaggi appartenenti a gruppi sociali realmente esistiti (dal Cavaliere \"a spron d'oro\" al contadino, dall'inquisitore all'eretico, dallo scultore all'araldo) e hanno varie occasioni di interagire con personaggi storici quali Dante Alighieri, Cangrande della Scala, Bernardo Gui, e molti altri ancora.\nLe vicende intorno alle quali si sviluppa il gioco partono dalla premessa che l'ordine dei Cavalieri Templari, fondato da Hugues de Payns dopo la conquista di Gerusalemme nel corso della prima crociata, sia sopravvissuto allo smembramento voluto dal Re di Francia Filippo IV il Bello. Depositari di arcani segreti esoterici e di un Piano volto alla fondazione di una societ\u00e0 umana ideale, all'inizio del XIV secolo i Templari sono entrati nella clandestinit\u00e0. Da quel momento in poi gruppi di agenti dell'Ordine agiscono nell'ombra, intervenendo nel normale corso della storia umana, affinch\u00e9 il misterioso Piano dei Templari trovi il suo naturale compimento.\nI giocatori impersonano questi gruppi di \"agenti segreti\" dei Cavalieri del Tempio impegnati ad eseguire delicate missioni per conto degli invisibili \"Signori del Tempo\", entit\u00e0 astrali che governano l'organizzazione da un luogo situato al di l\u00e0 del tempo e dello spazio.\nIl manuale di gioco contiene ampi capitoli dedicati alla cronologia del XIV secolo, comprese informazioni sulla vita quotidiana nel medioevo, fondamentali per ricreare un ambiente col giusto grado di realismo.\nMeccaniche di gioco.\nAlla base delle tecniche di gioco stanno numerose idee tratte dalle credenze esoteriche medievali. Ogni personaggio possiede un \"corpo astrale\", caratterizzato dalle \"qualit\u00e0\" di \"potenza\" (forza e resistenza fisica), \"Agilit\u00e0\" (manualit\u00e0 e destrezza) e \"Percezione\" (che riassume le sue capacit\u00e0 intellettuali e magiche). Il corpo astrale \u00e8 indipendente dal corpo fisico del personaggio, e viene creato una volta per tutte all'inizio della campagna. Inoltre le sue Qualit\u00e0 determinano se il personaggio possiede poteri esoterici.\nIl corpo fisico, invece, \u00e8 caratterizzato da un insieme di \"competenze\", che riassumono ci\u00f2 che il personaggio \u00e8 capace di fare nella vita quotidiana. Ad esempio, un capitano degli armigeri avr\u00e0 competenze di \"cavalcare\", \"combattimento a cavallo\", \"armi da taglio\", etc., mentre un cardinale avr\u00e0 \"dialettica\", \"etichetta\", \"teologia\", ecc. Ogni competenza (del corpo fisico) o potere (del corpo astrale) \u00e8 legato ad un \"livello di competenza\" (abbreviato in \"LC\"), che varia da 1 a 6: tanto pi\u00f9 questo valore \u00e8 alto tanto pi\u00f9 versato sar\u00e0 il personaggio nella competenza o nel potere in questione.\nL'indipendenza di corpo astrale e corpo fisico fa s\u00ec che quando un giocatore, passando da un'avventura alla successiva, cambia personaggio (ad esempio passa dall'interpretare un contadino ad interpretare un alchimista), diviene necessario ricalcolare solo le competenze che caratterizzano il corpo fisico. Il corpo astrale (con tutti i suoi eventuali poteri) si conserva passando da un personaggio all'altro.\nMagia.\nLa magia ne \"I Cavalieri del Tempio\" \u00e8 molto pi\u00f9 discreta e limitata rispetto alle normali ambientazioni fantasy come \"Dungeons &amp; Dragons\". Il realismo storico dell'ambientazione richiede che i poteri esoterici siano rari, temuti e quindi pericolosi da rivelare. Nel medioevo ogni mutamento nell'ordine naturale delle cose veniva interpretato come un segno dell'azione del demonio, che per gli Europei del XIV secolo era una presenza viva e reale. Il rischio che i personaggi vengano imprigionati o uccisi se sorpresi a sfruttare capacit\u00e0 medianiche \u00e8 altissimo.\nAd ogni modo, i personaggi dotati di poteri paranormali sono capaci di guarire imponendo le mani, di levitare, di leggere nel pensiero e cose simili; non esistono incantesimi veri e propri, e sono molto rari anche i poteri esoterici impiegabili direttamente in combattimento (non esistono, in pratica, le \"palle di fuoco\" e i \"dardi incantati\" ben noti ai giocatori di \"Dungeons &amp; Dragons\"). I poteri esoterici, infine, sono legati al corpo astrale: ciascun giocatore potr\u00e0 continuare ad usarli da un'avventura alla successiva anche se cambia personaggio (mutando il corpo fisico).\nNell'ambientazione de \"I Cavalieri del Tempio\" non esistono creature fatate, razze non-umane e mostri come nei pi\u00f9 canonici giochi di ruolo fantasy (draghi, elfi, orchi, fate, unicorni, etc.).\nTratti personalit\u00e0.\nUno dei problemi ben noti a tutti i giocatori di giochi di ruolo \u00e8 quello di coniugare il carattere del giocatore stesso con quello del personaggio. Ad esempio, \u00e8 molto difficile per un giocatore timido interpretare un personaggio deciso e sicuro di s\u00e9. Il rischio \u00e8 di far comportare il personaggio esattamente come si comporterebbe il giocatore in una situazione analoga, quando una delle cose pi\u00f9 belle in un gioco di ruolo \u00e8 proprio la possibilit\u00e0 di interpretare per una volta l'eroe (o l'antieroe) che si sarebbe sempre voluti essere. Per ovviare a questo problema, il sistema de \"I Cavalieri del Tempio\" propone l'impiego dei cosiddetti \"tratti di personalit\u00e0\". Si tratta di caratteristiche legate al corpo astrale (che quindi si conserveranno passando da un corpo fisico all'altro), che esprimono i suoi tratti psicologici e caratteriali. Ogni tratto di personalit\u00e0 \u00e8 affiancato da due tendenze \"estreme\" (ad esempio, per il coraggio troviamo timore-coraggio-spavalderia, per la lealt\u00e0 troviamo perfidia-lealt\u00e0-fanatismo, etc.).\nEsistono 16 tratti di personalit\u00e0; quando crea il corpo astrale, il giocatore deve scegliere 4 Tratti \"estremi\" da assegnare al personaggio (da distribuire come meglio crede, in positivo o in negativo). Quando il personaggio si trova in una condizione di stress, il conduttore del gioco pu\u00f2 chiedere al giocatore che lo impersona di verificarne il comportamento tirando alcuni dadi a 6 facce sul tratto di personalit\u00e0 richiesto (2 dadi se ha una tendenza \"estrema\" verso una \"mancanza\", 3 dadi se il tratto \u00e8 equilibrato e 4 dadi se ha una tendenza \"estrema\" verso l'eccesso). Se il totale \u00e8 compreso tra 9-12 il personaggio si comporter\u00e0 in modo equilibrato; altrimenti manifester\u00e0 il corrispondente \"eccesso\". Ad esempio, se un personaggio si trova a fronteggiare un orso affamato, il conduttore del gioco pu\u00f2 chiedergli di testare il coraggio. Se il giocatore ha un tratto \"estremo\" di timore tira 2 dadi. Se ha un tratto \"estremo\" di spavalderia tira 4 dadi. Se il suo coraggio \u00e8 equilibrato tira 3 dadi. Comunque, indipendentemente dal numero di dadi tirati, se totalizza un punteggio di 2-8 manifester\u00e0 una mancanza di coraggio (ad es., se la dar\u00e0 a gambe urlando e gettando via le sue armi); tra 9 e 12 manifester\u00e0 un comportamento equilibrato (ad es. rester\u00e0 immobile, fronteggiando l'orso senza irritarlo ulteriormente, dando cos\u00ec ai suoi amici il tempo di venirgli in aiuto); da 13 a 24 manifester\u00e0 un eccesso di Coraggio (ad es. si scaglier\u00e0 contro l'orso con la spada in pugno).\n\u00c8 ovvio che con questo sistema sar\u00e0 pi\u00f9 probabile che personaggi timorosi fuggano e che personaggi spavaldi mettano a repentaglio la loro vita, indipendentemente da ci\u00f2 che farebbe il giocatore se si trovasse nelle stesse circostanze.\nDadi.\nLe meccaniche di gioco si basano sul dado a 6 facce (d6). Un'azione si considera riuscita se il giocatore, tirando un numero di dadi direttamente proporzionale alla sua difficolt\u00e0 (due per azioni facili, tre per azioni normali e quattro per azioni difficili), riesce ad ottenere un punteggio inferiore o al pi\u00f9 uguale a quello della caratteristica sotto esame. Il punteggio delle caratteristiche \u00e8 dato dalla somma del loro \"livello di competenza (LC)\" pi\u00f9 il valore della corrispondente qualit\u00e0 (potenza, agilit\u00e0 e percezione) o del corrispondente tiro di personalit\u00e0. I combattimenti sono abbastanza realistici, nel senso che i singoli nemici hanno capacit\u00e0 offensive assolutamente comparabili (e spesso superiori) rispetto ai personaggi."}
{"id": "266739", "revid": "6923", "url": "https://it.wikipedia.org/wiki?curid=266739", "title": "Miglio orario", "text": "Il miglio orario (in inglese \"mile per hour\", abbr. in mph, MPH o mi/h) \u00e8 un'unit\u00e0 di velocit\u00e0 del sistema imperiale britannico e di quello consuetudinario statunitense.\nEquivale a un miglio terrestre all'ora, ovvero metri all'ora oppure chilometri all'ora, e non \u00e8 riconosciuto dal sistema internazionale.\nDiffusione.\nBench\u00e9 il sistema internazionale, e quindi la velocit\u00e0 espressa in chilometri all'ora, sia ufficiale in tutti i Paesi del mondo tranne gli Stati Uniti, la Liberia e la Birmania, ciononostante esistono ancora Paesi in cui in via ufficiale o consuetudinaria la notazione in miglia all'ora continui ad affiancarsi a quella in chilometri orari.\nLe miglia orarie sono anche usate nel sistema ferroviario canadese.\nLe velocit\u00e0 del traffico stradale negli altri Paesi sono espresse in chilometri orari.\nOccasionalmente, tuttavia, entrambi i sistemi vengono considerati validi: in Irlanda, per esempio, nel 2007 una corte, nell'esaminare un caso di eccesso di velocit\u00e0, tenne conto di entrambi i valori espressi dal tachimetro e ritenne di ridurre la sanzione amministrativa al conducente perch\u00e9 giudic\u00f2 verosimile che la velocit\u00e0 letta in miglia, 110 (equivalente a circa 180 chilometri all'ora) non fosse stata ritenuta dal conducente considerevolmente pi\u00f9 alta del limite di velocit\u00e0 fissato a 100 chilometri all'ora.\nConversioni tra unit\u00e0.\nPer convertire da mph a m/s (in difetto di ~6 \u2030) si moltiplica il valore in mph per ; per l'operazione inversa, invece, si moltiplica il valore in m/s per (in eccesso di ~6 \u2030).\nPer convertire altres\u00ec da mph a km/h (in difetto di ~6 \u2030) si moltiplica il valore in mph per , per l'operazione inversa si moltiplica il valore in km/h per (in eccesso di ~6 \u2030).\nSimbolo usato sui tachimetri statunitensi.\nNel 1988 l'Agenzia nazionale per la sicurezza stradale statunitense (NHTSA) ha stabilito una norma che impone che i simboli \"MPH e/o km/h\" devono essere usati sugli schermi dei tachimetri. Il 15 maggio 2000 si \u00e8 chiarito che si intende che va indicato \"MPH, o MPH e km/h\".\nComunque per lo \"Standard federale sulla sicurezza degli autoveicoli n. 101\" (\"Controls and Displays\") \u00e8 permessa qualsiasi combinazione di lettere maiuscole e minuscole per rappresentare le miglia orarie.\nOrdini di grandezza.\n \u2014 La lumaca pi\u00f9 veloce al mondo nella competizione di Congham del 1995, Regno Unito.\n \u2014 Velocit\u00e0 preferita di camminata di un pedone.\n \u2014 Velocit\u00e0 media mantenuta da Dennis Kimetto, detentore del record mondiale di maratona.\n \u2014 La velocit\u00e0 massima raggiunta da Usain Bolt, record mondiale nei 100 metri piani durante i campionati mondiali di atletica leggera di Berlino 2009.\n \u2014 Record di velocit\u00e0 di un veicolo terrestre a propulsione umana.\n \u2014 La palla (pallina da golf) pi\u00f9 veloce mai registrata in uno sport.\n \u2014 La velocit\u00e0 massima raggiunta dalla ThrustSSC, un'auto con motore a reazione detentrice del record di velocit\u00e0 terrestre nel 1997.\n \u2014 La pi\u00f9 alta velocit\u00e0 raggiunta da un veicolo guidato dall'uomo, l'Apollo 10.\n \u2014 Il proiettile pi\u00f9 veloce mai misurato.\n \u2014 La velocit\u00e0 media di rotazione della Terra attorno al Sole\n \u2014 Record di velocit\u00e0 stabilito dalla sonda Helios II, fino al 2018 l'oggetto pi\u00f9 veloce costruito dall'uomo."}
{"id": "266763", "revid": "104265", "url": "https://it.wikipedia.org/wiki?curid=266763", "title": "Test della falsa credenza", "text": "Il test della falsa credenza (\"false belief task\") \u00e8 stato approntato nel 1983 da Joseph Perner e Heinz Wimmer: la sua formulazione pi\u00f9 famosa \u00e8 nota anche come \"Sally-Anne test\".\nServe a verificare lo sviluppo della capacit\u00e0 metarappresentazionale negli esseri umani, ovvero lo sviluppo di una teoria della mente.\n\u00c8 costruito in modo da testare la capacit\u00e0 dei bambini di attribuire un convincimento alla mente di altre persone. Il nodo cruciale consiste nel ruolo giocato dall'attribuzione di una credenza falsa: infatti, prevedere il comportamento di un altro individuo, fondandosi su di una credenza che il bambino sa essere falsa, costituisce la prova che non sta banalmente proiettando la sua opinione della realt\u00e0 sull'altro soggetto.\nCi\u00f2 significa che il protagonista del test identifica quel particolare comportamento e lo considera \"causalmente determinato\" da uno stato mentale \"intenzionale\" dell'altra persona.\nQuesto stato mentale, che coincide con la falsa credenza, esiste solo nella mente dell'altra persona e non in quella del bambino, che pertanto \u00e8 in grado di distinguerla ed attribuirla scientemente al prossimo.\nSvolgimento del test.\nIl test si svolge sotto forma di gioco in cui ai soggetti vengono presentate due bambole: una, Sally, porta un cestino e l'altra, Anne, ha una scatola. Si mette poi in scena un gioco di finzione, in cui Sally esce a passeggio dopo aver messo una biglia nel proprio cestino e averlo coperto con un panno.\nIntanto Anne prende la biglia dal cestino e la nasconde nella propria scatola. A questo punto Sally torna con l'intenzione di giocare con la biglia e l'esaminatore chiede al bambino dove avrebbe guardato Sally per prendere la biglia.\nPer poter superare il test il bambino deve comprendere che Sally andr\u00e0 a cercare la biglia dove lei stessa crede che la biglia sia posta, e che crede che la biglia si trovi ancora dove l'ha lasciata ovvero nel cesto. Deve capire che, in quella particolare situazione riprodotta, Sally non ha alcun modo di vedere che cosa \u00e8 successo, per questo motivo Sally si \u00e8 formata una rappresentazione scorretta della realt\u00e0, una credenza falsa.\nIl bambino rispondendo correttamente deve assumere la posizione dell'altro e perci\u00f2 sospendere momentaneamente la propria percezione delle cose, per rappresentare il contenuto della sua mente, cio\u00e8 una credenza falsa rispetto alla realt\u00e0, cos\u00ec da riuscire a prevedere cosa far\u00e0 l'altro proprio sulla base della sua falsa credenza.\nI bambini fino ai tre anni danno sistematicamente la risposta sbagliata, perci\u00f2 diranno che Sally cercher\u00e0 la biglia dove davvero ora si trova, nella scatola. A 3 anni e mezzo iniziano alcuni bambini a dare la risposta esatta, dai 4 anni in poi la risposta corretta diventa prevalente. Gli psicologi dello sviluppo ritengono che dopo i 4 anni iniziano a sviluppare una conoscenza tacita del comportamento altrui come determinato da stati mentali interni, questa capacit\u00e0 \u00e8 stata nominata teoria della mente. Uno dei motivi per il quale \u00e8 stato ritenuto che la capacit\u00e0 di superare il test della falsa credenza identifichi una capacit\u00e0 cognitiva specifica, ovvero la teoria della mente, \u00e8 quello di aver riscontrato una grande difficolt\u00e0 o un netto ritardo da parte dei bambini affetti da autismo."}
{"id": "266841", "revid": "1161730", "url": "https://it.wikipedia.org/wiki?curid=266841", "title": "Angelo Zanti", "text": "Biografia.\nGi\u00e0 a dieci anni inizi\u00f2 a lavorare svolgendo la mansione di garzone cestaio. A sedici anni ader\u00ec alla Federazione Giovanile Socialista Italiana. Fu militare durante la prima guerra mondiale, svolgendo, una volta finita la guerra, l'arte di falegname.\nFu eletto consigliere comunale socialista a Cavriago nel 1920. L'anno successivo ader\u00ec al P.C.d'I. opponendosi tenacemente allo squadrismo fascista, ma ben presto fu costretto ad abbandonare il paese natale. Vag\u00f2 per molte localit\u00e0 della provincia, finch\u00e9 nel 1923 emigr\u00f2 definitivamente in Francia, ad Argenteuil, raggiunto dopo qualche tempo anche dalla moglie e dalla figlioletta Carmen. Quest'ultima vent'anni dopo sarebbe diventata una dei gappisti di Reggio Emilia. Trascorso un anno, Zanti, su incarico del suo partito, rientr\u00f2 clandestinamente in Italia. La sua abitazione di Cavriago divenne luogo prescelto di molte riunioni dell'Interregionale comunista e stamperia clandestina de \"l'Unit\u00e0\", che con regolarit\u00e0 quindicinale veniva distribuita nelle province di Reggio, Parma e Modena.\nIndividuato e segnalato nel 1929 dalla polizia, Zanti ripar\u00f2 nuovamente a Parigi, ma anche l\u00ec, due anni dopo, fu fermato ed espulso per la sua attivit\u00e0 politica. Visse clandestinamente a Nizza per qualche tempo, svolgendo un'intensa attivit\u00e0 per la Repubblica spagnola.\nCon l'esplodere del secondo conflitto mondiale, Zanti, estradato in Italia, fu confinato a Ventotene sino all'agosto del 1943. Successivamente all'armistizio fu punto di riferimento della Resistenza nel Reggiano.\nNell'estate del 1944 fu nominato ufficiale di collegamento tra il Comando di Piazza di Reggio, le formazioni attive sull'Appennino reggiano ed il Comando Unico Militare Regionale, con il nome di battaglia \"Amos\". Il 27 novembre 1944, Zanti fu arrestato insieme ad altri esponenti del Comando di Piazza di Reggio Emilia. Portato a Villa Cucchi, la famigerata Villa triste reggiana, fu sottoposto a feroci torture dai fascisti dell'Ufficio Politico Investigativo.\nCondanna a morte e fucilazione.\nFu condannato a morte l'8 gennaio 1945 insieme ad altri quattro membri del Comando di Piazza dal Tribunale straordinario militare di guerra di Reggio. Per decisione dello Standartenf\u00fchrer delle SS Eugen Dollmann, fu fucilato solo lui, perch\u00e9 appartenente al Partito comunista, nella caserma di viale Allegri, a Reggio Emilia.\nOnorificenze.\nRiconoscimenti.\nIl suo comune natale gli ha intitolato la piazza principale. A Reggio nell'Emilia, dove una via \u00e8 stata intitolata alla sua memoria, \u00e8 stata scoperta una lapide presso l'ex-caserma Zucchi dove fu fucilato."}
{"id": "266844", "revid": "125273763", "url": "https://it.wikipedia.org/wiki?curid=266844", "title": "Un cantastorie dei giorni nostri", "text": "Un cantastorie dei giorni nostri \u00e8 il secondo album in studio di Claudio Baglioni, pubblicato nel 1971 dalla RCA Italiana.\nOriginariamente stampato in poche copie, fu ristampato varie volte in seguito al successo del brano \"Questo piccolo grande amore\".\nDescrizione.\nVenne pubblicato la prima volta in seguito al successo del cantautore romano durante la trasmissione \"Speciale 3.000.000\" (la prima stampa presenta infatti la scritta in verde chiaro \"Da Speciale 3.000.000\" per via del successo che le canzoni presenti nell'album ebbero nell'omonima trasmissione e fu quindi una scelta di marketing per vendere di pi\u00f9 dato lo scarso successo del primo album). Il disco contiene alcune canzoni che Baglioni aveva presentato nel corso della trasmissione, come \"Io, una ragazza e la gente\" e \"...E ci sei tu\" (uscite all'interno di un doppio singolo), assieme ad altri inediti. Comprende una mezza dozzina di brani ripresi dal precedente album. Successivamente al successo del brano \"Questo piccolo grande amore\", vennero stampate altre copie del disco.\nNella copertina \u00e8 raffigurato Claudio Baglioni seduto in una sedia illuminato a met\u00e0 da una luce verde e con sfondo prevalentemente nero.\nTracce.\nTesti di Claudio Baglioni, musiche di Claudio Baglioni e Antonio Coggio."}
{"id": "266847", "revid": "974994", "url": "https://it.wikipedia.org/wiki?curid=266847", "title": "Alessandro Rossi (imprenditore)", "text": "Fu deputato e poi senatore del Regno d'Italia; riusc\u00ec a risollevare l'economia scledense portando grandi riforme e innovazioni soprattutto nell'industria laniera facendo della Lanerossi (industria fondata dal padre) una delle maggiori industrie italiane.\nTra le opere da lui realizzate a Schio il nuovo quartiere operaio, l'asilo Rossi, il monumento al Tessitore.\nBiografia.\nAlessandro, come prima sede di studi ebbe l'industria laniera del padre, Francesco Rossi, originario della contrada Rossi di Santa Caterina (Lusiana) di Lusiana, ora Lusiana Conco. Questa fabbrica segn\u00f2 la sua vita essendo il principale punto di riferimento per tutte le sue attivit\u00e0 di industriale, uomo politico e cittadino benemerito di Schio. Dopo la morte del padre nel 1845, Alessandro fu posto alla guida della fabbrica nel 1849 subito dopo la fine dei moti del '48 che avevano in quel periodo interrotto l'attivit\u00e0 dell'azienda. Dal 1859 al 1866 la Repubblica di Venezia divenne parte dei domini austriaci e in questo periodo l'azienda risente fortemente dei vincoli doganali esistenti che rendono difficoltose le esportazioni verso il mercato italiano. Nonostante le difficolt\u00e0, Alessandro promuove numerosi investimenti per aumentare la capacit\u00e0 produttiva dell'azienda, introducendo innovazioni tecniche, potenziando gli impianti esistenti e costruendone di nuovi (come, ad esempio, la Fabbrica Alta).\nNel 1865 Alessandro Rossi acquist\u00f2 l'antica Villa Bonifacio-Velo di Santorso, allora propriet\u00e0 della famiglia Prosdocimi ed in stato di totale abbandono, la Chiesetta di Santo Spirito e una notevole estensione di terreno. Lo scopo era quello di costruire un luogo di riposo e di pace per la sua famiglia e nel contempo un Podere Modello in cui venissero attuate produzioni agricole a fini didattici. Attorno alla villa di Alessandro Rossi si estendeva uno splendido parco in stile romantico realizzato dall'architetto di fiducia Antonio Caregaro Negrin. Una parte del podere modello originario oggi fa parte dell'Oasi Rossi, uno spazio verde aperto al pubblico gestito dalla Cooperativa Nuovi Orizzonti Onlus che si occupa della manutenzione del Parco di propriet\u00e0 dei comuni di Schio e Santorso.\nNel 1866, la Repubblica di Venezia \u00e8 annessa al Regno d'Italia e Alessandro Rossi viene eletto deputato e quattro anni dopo senatore, facendosi portavoce degli interessi industriali. Il Lanificio Rossi diventa in questo periodo un punto di riferimento per tutta l'economia italiana. Nonostante l'impegno politico, Rossi non trascura lo sviluppo dell'azienda, che fra la fine degli anni sessanta e l'inizio degli anni settanta espande le sue attivit\u00e0 alla filatura e alla tessitura della lana pettinata, prodotto fino a quel momento quasi interamente importato dall'estero. Alessandro Rossi era stato un forte sostenitore dei principi liberisti nel periodo della dominazione austriaca, ma durante la sua partecipazione alla Commissione d'inchiesta parlamentare sul corso forzoso nel 1869 avviene la sua conversione al protezionismo. Si convince infatti in quell'occasione che \u00e8 necessario cambiare la politica economica italiana e diventa negli anni successivi un grande sostenitore delle barriere doganali sull'esempio americano, sostenendo che la concorrenza internazionale \u00e8 il principale ostacolo per lo sviluppo industriale italiano. Si rende necessario, per realizzare questo tipo di politica economica, coalizzare gli interessi industriali con quelli popolari, attraverso una coesione tra mondo cattolico rurale ad un blocco conservatore che spinga per uno sviluppo del capitalismo industriale a livello nazionale.\nSvolge inoltre una vasta attivit\u00e0 pubblicitaria pubblicando numerose opere come ad esempio \"Di una nuova economia politica\" e promuovendo la diffusione di altre opere a sostegno dei suoi pensieri.\nInoltre, punto cardine della sua politica economica si rivela la ristrutturazione finanziaria e organizzativa dell'azienda. Nel 1873 il Lanificio Rossi fa quotare le sue azioni nella borsa a Milano. Questo permette di realizzare una enorme raccolta di capitali che a sua volta permette alle azioni stesse di aumentare il loro valore. Contemporaneamente realizza il sistema di gestione attraverso le cosiddette \"Gerenze Autonome\", che consiste nella suddivisione dell'azienda in quattro ambiti produttivi guidati ognuno da un diverso manager, completamente indipendenti dal punto di vista organizzativo ma sottoposte al divieto di reciproca concorrenza e al controllo finanziario dell'Amministrazione Generale e del Consiglio di amministrazione. Questo permetter\u00e0 ad Alessandro Rossi di potersi dedicare maggiormente all'impegno parlamentare e pubblicistico, continuando a realizzare articoli che mirano a realizzare una nuova politica economica e industriale italiana e a promuovere la nascita di uno schieramento favorevole al protezionismo. La sua politica si sviluppa quindi su due piani: il primo a livello di politica nazionale e il secondo pi\u00f9 strettamente imprenditoriale, in cui realizza forme decisamente innovative di gestione d'impresa e di gestione della propriet\u00e0.\nNegli anni tra il 1870 e gli inizi del XX secolo promuove la costruzione di tutta una serie di vie di comunicazione stradali e ferroviarie nell'area alto-vicentina.\nNel 1877, a Roma, fond\u00f2 l'Associazione Laniera Italiana.\nNel 1892 Rossi si dimise dalla presidenza del Lanificio, continuando a svolgere solamente l'attivit\u00e0 politica.\nA lui \u00e8 stato intitolato lo storico istituto tecnico industriale di Vicenza che ha avuto, tra gli altri come allievo il padre del microprocessore Federico Faggin.\n\u00c8 rimasta in ombra la sua capacit\u00e0 di scrivere versi e di cui ha dato prova in \"Schio artiera\", \"Ai miei figli\", il poemetto \"Massoneria, versi satiro-comici di economia politica\", e la poesia dedicata al cugino, il poeta Giacomo Zanella in occasione dell'erezione del monumento dedicatogli dalla citt\u00e0 di Vicenza.\nAlessandro Rossi, grande appassionato di \"modernismo\", trasmise questa passione al figlio Gaetano, che fu il capostipite degli automobilisti nostrani. La prima autovettura circolante in Italia, precisamente a Piovene Rocchette in provincia di Vicenza, una \"Peugeot Type 3\", gli venne consegnata il 2 gennaio 1893. Questo evento \u00e8 stato ricordato nel luglio 2007, quando una grande cerimonia ha festeggiato questo importante primato inaugurando, in onore del costruttore dell'auto, il \"Largo Armand Peugeot\" a Piovene Rocchette. \u00c8 ora conservata presso il Museo dell'Automobile di Torino.\nImpegno sociale.\nGi\u00e0 durante il 1800, il pensiero di Alessandro Rossi risultava moderno, in quanto come industriale ag\u00ec anche al di fuori dei cancelli della fabbrica e dimostr\u00f2 un largo coinvolgimento nella vita sociale dei propri operai. Grande spazio nella sua visione sociologica fu dato alla tutela della salute e della vita degli operai che lavoravano nelle sue attivit\u00e0, in base anche all'educazione al rispetto del padre Francesco Rossi. Quest'ultimo ritenne gi\u00e0 ai suoi tempi di dover fornire fornelli e stanze dedicate a riscaldare il cibo nelle fabbriche, dove gli operai che venivano da lontano potevano ripararsi dalle intemperie e mangiare un pasto caldo.\nFu inoltre grazie al padre che pot\u00e9 seguire, gi\u00e0 dai 17 anni, il lavoro sul campo al fianco dei propri dipendenti e iniziare a creare quelle idee di modernit\u00e0 industriale che sarebbero state la sua fortuna. Questa vicinanza lo port\u00f2 inoltre a considerare i punti di vista di chi aveva meno risorse e a cercare di migliorare significativamente le loro condizioni di vita. I suoi numerosi viaggi all'estero gli permisero di sperimentare diverse culture e di aprire la mente a nuovi modi di pensare, sfruttando al meglio la sua grande fame di sapere.\nFu in giovent\u00f9 uno studente metodico e avido di novit\u00e0, spaziando dall'architettura alla letteratura degli illuministi francesi, dalla sociologia di Jean Jacques Rousseau all'economia di Adam Smith. Non tralasci\u00f2 lo studio di arti pi\u00f9 pratiche come l'agricoltura e il commercio riesaminando i testi di Sully e Colbert.\nIl suo pensiero sociale fu influenzato anche dagli avvenimenti e dalle condizioni dei lavoratori del suo tempo, soprattutto riguardo alle prime associazioni sindacali tessili in Francia, alle Trade Unions dei minatori in Inghilterra e ai Cavalieri del Lavoro in Irlanda.\nUn punto in particolare emerge dal suo pensiero: che il dissidio tra capitale e lavoro sia una questione da valutare attentamente e che la meccanicizzazione arrivi a considerare l'operaio come parte dell'ingranaggio industriale e non come individuo.\nAlfabetizzazione.\nNel pensiero e nell'azione di Alessandro Rossi, \u00e8 necessario evidenziare alcuni aspetti fondamentali: \u201cil dovere, da parte dell'azienda, di corrispondere formazione\u201d, \u201cil senso di rivalutazione della figura dell'operaio\u201d (basti pensare al \"Monumento al Tessitore\") e \u201cl'importanza data all'istruzione\u201d sia dell'et\u00e0 prescolari (Asilo Rossi) sia quella industriale e tecnica. Tutte queste opere educative si rivolgevano all'evoluzione della persona attraverso l'istruzione.\nAlessandro Rossi contribu\u00ec in modo fondamentale all'alfabetizzazione della popolazione, coinvolgendo tutte le et\u00e0. Egli allarg\u00f2 la considerazione del problema formativo dall'istruzione ad ogni ordine e grado, con particolare attenzione a quella primaria e alla formazione professionale.\nIl Lanificio Rossi organizz\u00f2 intorno agli stabilimenti una rete di scuole, con lo scopo principale di costituire un \"educandato operajo\".\nPer realizzare tale fine:\nPartendo dalla prima infanzia, nel 1872 venne costruito un asilo-scuola nel Nuovo quartiere in fase di urbanizzazione. Questa nuova edificazione fu possibile grazie alla sollecitazione dell'amministrazione comunale di Schio da parte di Alessandro Rossi, il quale voleva potenziare le strutture scolastiche e prese le redini dei lavori di costruzione. Questa nuova struttura venne inaugurata e donata al Comune nel 1876.\nNell'asilo aziendale, costruito in seguito per venire incontro ai suoi operai, il regolamento stabiliva che il vestiario, l'alimentazione e l'assistenza in generale, fossero a carico del Lanificio Rossi. Inoltre la madre interveniva per l'allattamento, ad ore prefissate.\nPer quanto riguarda l'istruzione della scuola primaria, nel 1873, Rossi avvi\u00f2 l'edificazione di due scuole elementari, una femminile e una maschile. L'anno successivo, le due scuole vennero riunite in un unico stabile, ma in due ali separate: nel 1874 fu attiva l'ala maschile e nel 1875 quella femminile. L'edificio accoglieva bambini dai 7 agli 11 anni, i quali venivano istruiti con gli insegnamenti primari previsti, aggiungendo delle lezioni pratiche, differenziate per genere: alle femmine venivano insegnati i lavori donneschi, mentre ai maschi i lavori di fabbrica.\nPer ridurre il tasso di analfabetismo nella popolazione adulta inoltre Rossi organizz\u00f2 dei corsi serali e dei corsi di preparazione professionale interni al Lanificio, convinto che solo con l'istruzione i suoi operai, la comunit\u00e0 e la sua azienda potessero fiorire. Dal 1866 al 1872 gli operai analfabeti maschi si ridussero dal 65% al 22%, mentre le operaie dal 85% al 35%. A partire dal 1871, i proprietari di ciascuna fabbrica si occuparono dell'istruzione operaia, utilizzando registri e tabelle, come era solito fare con i prodotti industriali. Inoltre, vennero offerti premi di profitto e orari speciali a chi frequentava i corsi e aveva un rendimento scolastico equiparato a quello lavorativo.\nIl 1\u00ba novembre 1878 venne anche inaugurata la Scuola Industriale di Vicenza, situata nei Chiostri di S. Corona. Questa scuola fu strutturata a convitto con annessi studio e officina, con obbligo di dimora per gli studenti iscritti alla scuola. Allo scoppio della prima guerra mondiale, la scuola fu trasferita a Roma, poich\u00e9 Vicenza era troppo vicina al fronte. Quando la guerra fin\u00ec, la scuola fu riaperta a Vicenza, ma il numero di iscrizioni aumentava sempre di pi\u00f9, cos\u00ec fu necessario togliere il convitto, e trasformarla in una scuola diurna. All'interno di questa scuola si diplom\u00f2 anche Federico Faggin, inventore del primo microprocessore.\nFabbrica e societ\u00e0.\nA differenza di altri poli industriali dell'epoca a Schio non venne rilevato un significativo peggioramento delle condizioni sanitarie della popolazione dovuto al lavoro in fabbrica, con la diminuzione della disoccupazione, della mancanza di cibo e della povert\u00e0. Furono inoltre fronteggiate con buoni risultati le malattie infettive infantili e le malattie lavoro correlate (respiratorie, circolatorie e nervose) grazie anche alle istituzioni mutualistiche e assistenziali volute da Alessandro Rossi. Rimanevano comunque un'alta mortalit\u00e0 infantile (in linea con le statistiche del tempo) e vi furono casi di tisi e tubercolosi dovuti alle condizioni lavorative (gli sbalzi di temperatura tra le varie sale di lavoro erano notevoli) e alle scarse norme igieniche nelle case operaie.\nPer tutelare l'ordine ed evitare problemi sociali la vita di fabbrica era regolata da rigide norme comportamentali che gli operai dovevano seguire per non incorrere in sanzioni economiche. Orario di entrata ed uscita dal lavoro erano molto rigidi per tutti i dipendenti, erano pretesi atteggiamenti corretti e pulizia della propria postazione e anche i comportamenti al di fuori della fabbrica erano motivo di valutazione della moralit\u00e0 del soggetto, a volte inscindibile dal rendimento lavorativo. Gravi mancanze erano considerate le ingiurie e i litigi, il linguaggio scurrile e i comportamenti contro la legge. \nLa costruzione del Giardino Jacquard, adiacente alla Fabbrica Alta, fu funzionale anche al benessere fisico e psicologico degli operai, che poterono beneficiare di momenti all'aria aperta nelle pause di lavoro e di un luogo ricreativo facilmente accessibile. Il lavoro minorile fu oggetto di attenzione e dal 1877 non vennero pi\u00f9 accettati lavoratori al di sotto dei 12 anni e senza regolare vaccinazione. Fino al compimento dei 18 anni il salario veniva consegnato direttamente ai genitori per il sostentamento della famiglia.\nPer sostenere la vita sociale furono istituite anche molte attivit\u00e0 extra lavorative come la biblioteca circolante, ricca di volumi donati da Rossi, gruppi di teatro, attivit\u00e0 religiose e giornate tematiche organizzate dalla Direzione per gli operai. Nacque nel 1877 anche un Circolo Operaio per riunioni e intrattenimenti, anche se le conferenze e i ritrovi di stampo socialista non erano ben visti per paura di scioperi e richieste a favore dei diritti dei lavoratori.\nPerno della rivoluzione sociale rossiana fu la famiglia, individuata come funzionale al progetto di industrializzazione. Molti furono i trasferimenti dalle campagne e interi nuclei familiari vennero impiegati nelle fabbriche e nelle istituzioni di Alessandro Rossi, seguiti nella formazione scolastica e per i quali vennero costruite numerose opere architettoniche (giardini, teatri e chiese). Era suo scopo infatti quello di creare un modello di famiglia operaia che fosse dedito al lavoro e moralmente retto, assumendo spesso madre, padre e figli che risiedevano poi nel Quartiere operaio e portavano avanti un'idea comunitaria favorevole alla crescita industriale.\nNella visione di Alessandro Rossi sussiste una tendenza al paternalismo, per rafforzare la sua figura e l'idea di lui come un padre benevolo e autorevole.\nSe la figura maschile venne favorita e supportata nell'istruzione, per la donna invece il ruolo fu ancora quello della produttrice e della madre di famiglia. Il lavoro femminile ebbe diversi picchi negli anni ma fu sempre molto alto e presente (nel 1888 si contano 800 donne su 1000 operai), senza per questo migliorare di molto la qualit\u00e0 della vita delle operaie. L'attenzione infatti sembra fosse principalmente per i figli e per i futuri operai, dando alle madri un salario molto inferiore e in linea con la concezione maschilista del tempo. La dote delle ragazze in et\u00e0 da marito fu comunque una preoccupazione del Rossi e molte furono le donazioni per sostenere le giovani coppie. Le madri potevano poi assentarsi dal lavoro per allattare i propri figli e le istituzioni scolastiche come l'Asilo di maternit\u00e0 furono un grande aiuto nella gestione familiare.\nVita nel nuovo quartiere.\nNel 1872 Alessandro Rossi si avvalse, come per altre realizzazioni, dell'opera dell'architetto Antonio Caregaro Negrin per la costruzione di un nuovo quartiere che ospitasse i suoi operai e che permettesse loro di abitare vicino al luogo di lavoro, diventando proprietari di un immobile con contratto a riscatto.\nIl progetto del Negrin colpisce subito per l'immediata evocazione della citt\u00e0 giardino; si presenta come uno dei grandi giardini da lui progettati in precedenza, in cui, all'interno delle aiuole, trovano sistemazione pi\u00f9 abitazioni con giardino e orto ben disegnati. Le abitazioni, distinte per quattro classi si differenziavano principalmente per gli standard edilizi, per le rifiniture interne ed esterne e per i servizi offerti. Da precisare poi, che le case di fattura pi\u00f9 pregiata si trovavano lungo il viale principale (attuale via Maraschin) e poi a scalare verso il torrente, dove erano collocate quelle di quarta classe. I servizi si trovavano nella piazza centrale. Altra zona di concentrazione era l'angolo sud-est, mentre tra il torrente e la zona edificata venne realizzata una zona verde. Il nucleo dei servizi comprendeva ristorante, birreria, caff\u00e8-lettura, ginnastica e vendita commestibili per complessivi 12 servizi di quartiere, mentre i servizi a scala urbana erano bagni e lavanderia, asilo di maternit\u00e0 e teatro.\nAlessandro Rossi era spesso presente nel quartiere e oltre che in fabbrica, faceva regolarmente visita alle scuole e alle strutture ricreative. Era infatti usuale vederlo all'interno della scuola serale a seguire le lezioni dei propri operai e la mattina a salutare i piccoli dell'asilo che entravano nell'edificio, chiamandoli per nome e portando loro piccoli doni.\nL'operaio veniva favorito fin dalla sua assunzione in fabbrica con la possibilit\u00e0 di acquistare a riscatto un'abitazione nel Quartiere operaio, che aveva specifici accorgimenti atti a tutelare il benessere della famiglia che vi avrebbe abitato. Ogni casa, anche quelle di classe pi\u00f9 semplice, infatti era esternamente diversa per colore, per dimensione e decorazione per evitare un'eccessiva sensazione di omologazione e possedeva uno spazio verde di propriet\u00e0, un servizio igienico (cosa rara al tempo), un sottotetto ed una cantina. Importante per Rossi era tutelare le radici rurali delle famiglie che si trasferivano dalle campagne e dare loro la possibilit\u00e0 di avere un piccolo pezzo di orto dove coltivare i propri ortaggi e facilitare il proprio sostentamento alimentare.\nL'acquisto era regolato da norme precise e nella stesura dei contratti di vendita, Rossi si rif\u00e0 alle gi\u00e0 sperimentate esperienze in altri paesi europei in particolar modo all'esperienza del quartiere \u201cGladbach\u201d di Verviers.\nLe clausole del contratto erano le seguenti: l'acquirente diveniva proprietario della casa non appena aveva versato un terzo del prezzo precedentemente stabilito;alla firma del contratto il locatario doveva versare un terzo dell'importo totale e annualmente una quota che fosse almeno pari a un dodicesimo del prezzo stesso, oltre all'interesse del 6% sul capitale non ancora versato; i versamenti erano mensili, inoltre, il proprietario non doveva eseguire cambiamenti senza il consenso della societ\u00e0 ed era vietato subaffittare l'abitazione.\nConfronto tra il progettato e il realizzato.\n \nArchivio.\nLa documentazione che testimonia l'attivit\u00e0 imprenditoriale di Alessandro Rossi \u00e8 conservata in originale presso la sede del Lanificio in Schio (1805-1910), mentre in fotocopia presso il Comune di Schio, nella Biblioteca civica Renato Bortoli. La stessa biblioteca detiene l'Archivio personale del Senatore Alessandro Rossi (1784-1900)."}
{"id": "266854", "revid": "1226", "url": "https://it.wikipedia.org/wiki?curid=266854", "title": "Letteratura post-coloniale", "text": ""}
{"id": "266855", "revid": "1226", "url": "https://it.wikipedia.org/wiki?curid=266855", "title": "Time Out of Joint", "text": ""}
{"id": "266856", "revid": "1226", "url": "https://it.wikipedia.org/wiki?curid=266856", "title": "L'uomo dei giochi a premio", "text": ""}
{"id": "266857", "revid": "1226", "url": "https://it.wikipedia.org/wiki?curid=266857", "title": "Tempo fuori luogo", "text": ""}
{"id": "266862", "revid": "816040", "url": "https://it.wikipedia.org/wiki?curid=266862", "title": "Basilica di Santo Stefano (Bologna)", "text": "La basilica di Santo Stefano (\"c\u00ee\u1e61a ed San St\u00eaven\" in bolognese) \u00e8 un complesso di edifici di culto di Bologna. Si affaccia sull'omonima piazza ed \u00e8 conosciuto anche come il complesso delle \"Sette Chiese\". Ha la dignit\u00e0 di basilica minore.\nStoria.\nIntorno al 100 AD fu costruito da una ricca matrona bolognese, sul luogo di una sorgente naturale dove oggi sorge la Basilica del Santo Sepolcro, un tempio pagano dedicato ad Iside, al cui centro era posto un colonnato circolare sorreggente un architrave anch'esso circolare. \nNel 393 il vescovo di Milano Ambrosio scopr\u00ec nelle vicinanze le tombe dei primi martiri cristiani bolognesi, Vitale ed Agricola, morti nel 304, e probabilmente sorse un sacellum in loro devozione alla sinistra del tempietto di Iside (anche se non esistono prove a riguardo). Nel V secolo, entro il 450, il vescovo di Bologna Petronio vi costrui una chiesa con la forma e dimensione attuali come sua cattedrale o comunque \"Sacellulm ad Martyres\" intitolandola ai due martiri. La chiesa dei santi Vitale ed Agricola risale al IV secolo e conserva i sarcofagi dei due martiri. Contemporaneamente Petronio convert\u00ec il tempietto di Iside in battistero riconsacrando la sorgente naturale con un ampolla di acqua del Giordano e scegliendolo come suo luogo di sepoltura. La tradizione indica quindi san Petronio come ideatore della basilica che avrebbe dovuto imitare il Santo Sepolcro di Gerusalemme. In una cella sormontata da un altare con pulpito, era situata la tomba di san Petronio. \nNel 727 Liutprando, re dei Longobardi, invase la citt\u00e0 e costru\u00ec, alla destra del Santo Sepolcro, la sua cattedrale o comunque una basilica prominente, intitolandola a San Giovanni Battista (oggi Chiesa del Crocifisso). \nIl complesso sub\u00ec devastazioni durante la feroce invasione degli Ungari all'inizio del X secolo e venne in buona parte ricostruito dai monaci benedettini nei primissimi anni dell'XI secolo. In quest'oaccasione vennero anche costruiti la \"Chiesa de' Confessi\" (oggi Cripta della Chiesa del Corcifisso) per proteggere le reliquie dei santi Vitale ed Agricola, gi\u00e0 in parte prelevate da Carlo Magno nel 786, il campanile e le costruzioni adiacenti, il cortile di Pilato e il Chiostro, nonch\u00e9 altri edifici del Monastero.\nLe origini degli edifici sono quindi molto antiche: la chiesa dei Santi Vitale ed Agricola risale al IV secolo, almeno come suo primo sacello oggi scomparso, la chiesa del Santo Sepolcro al V secolo, la chiesa del Crocifisso e il suo presbiterio sopraelevato all'VIII secolo, mentre la sua cripta, il Cortile di Pilato, il Chiostro e il Campanile all'XI secolo.\nI numerosi restauri eseguiti verso il 1880 e nei primi decenni del XX secolo hanno s\u00ec eliminato le varie superfetazioni (tranne il \"cappellone\" del XVII secolo), ma hanno anche mutato il volto antico del complesso. Soprattutto vennero alterati il Santo Giardino o Cortile di Pilato, in origine con tre colonne e quattro arcate per lato e la Chiesa della Trinit\u00e0. Il cortile venne ampliato aggiungendo un'arcata arretrando la facciata del \"Martyrium\" (che in origine avrebbe dovuto essere l'abside e non la facciata). Purtroppo queste modifiche si basavano sulle conoscenze delle forme attuali del Santo Sepolcro a Gerusalemme, ricostruito dai Crociati, senza per\u00f2 sapere che in realt\u00e0 il complesso di Santo Stefano si ispirava invece a quello originale e perduto, eretto da Costantino nel IV secolo.\nDal 2013 nella Basilica risiede una famiglia monastica benedettina della congregazione del Brasile.\nDescrizione.\nDalla piazza Santo Stefano si ha una visione d'insieme che comprende le facciate delle tre chiese del Crocifisso, del Sepolcro e dei Santi Vitale e Agricola. Il gruppo presenta, nonostante le tipologie differenti, i numerosi interventi, restauri e rifacimenti, una consolidata omogeneit\u00e0 stilistica che ne fanno il monumento romanico pi\u00f9 interessante della citt\u00e0 di Bologna.\nNegli spazi esterni alla basilica si trovavano due sarcofagi medievali che hanno custodito le spoglie dei primi vescovi della Chiesa di Bologna. Dopo il restauro della pavimentazione della piazza, nel 1994, tali sarcofagi son stati collocati nel giardino attiguo al lato destro della Chiesa del Crocifisso.\nChiesa del Crocifisso.\nLa chiesa del Crocifisso (1) \u00e8 di origine longobarda e risale all'VIII secolo allorch\u00e9 il re longobardo Liutprando conquist\u00f2 la citt\u00e0 nel 727 e procedette a costruirla come cattedrale della citt\u00e0 o comunque chiesa prominente. \nL'esterno \u00e8 fortemente manomesso rispetto alla costruzione originaria ed ha oggi un aspetto vagamente romanico. Originariamente la facciata era in laterizio, monofastigiata e scandita verticalmente da due pialstri leterali e due lesene in tre spazi, come oggi, ma era pi\u00f9 bassa ed aveva solo una finestra per spazio (tre in tutto). Anche il balcone a sinistra per l'ostentazione delle reliquie, l'oculo centrale, il coronamento di archetti pensili in alto e il portale sono aggiunte successive (quest'ultimo aveva un portale di dimensioni pi\u00f9 ridotte e senza cuspide).\nL'interno \u00e8 costituito da una sola navata con volta a capriate, al termine della quale una scalinata centrale ascendente porta al presbiterio sopraelevato mentre due scalinate laterali discendenti portano invece alla cripta. I due ambienti erano fino al XVII secolo chiese indipendenti con entrate autonome e che prendevano il nome di \"Chiesa di San Govanni Battista\" e \"Chiesa de' Confessi\", rispettivamente. A quest'ultima si accedeva dal \"Cortile di Pilato\" o dal \"Chiostro\". L'aula della chiesa del Crocifisso era quindi chiusa a parete ed aveva un pavimento al livello della attuale cripta che era anche quello del terreno di allora (il pavimento attuale \u00e8 aggiunta seicentesca).\nLe pareti laterali sono scandite da otto archi a tutto sesto ciechi sostenuti da lesene verticali in laterizio (\"moldings\"), elementi longobardi originali a ricordare il coevo \"catino di Pilato\" nell'omonimo cortile (vedi sotto).\nNella navata, a sinistra, si nota il complesso statuario settecentesco policromo in cartapesta del \"Compianto sul Cristo morto\" di Angelo Gabriello Pi\u00f2. Secondo una leggenda diffusa, l'opera sarebbe stata realizzata usando le carte da gioco confiscate in quegli anni in cui il gioco d'azzardo era proibito.\nGli affreschi presenti sulle pareti laterali dell'aula raffigurano il \"Martirio di santo Stefano\" (Pier Francesco Cittadini, 1546), il \"Miracolo di san Mauro\" (Teresa Muratori, 1550), la \"Decollazione del Battista\" (Francesco Caccianemici, XVI secolo) e altre due opere minori. Sulla parete di fondo \u00e8 collocata la piccola \"Madonna del Paradiso\", opera quattrocentesca di Matteo da Modena. \nIn alto sulla parete di sinistra, sopra un monumento sepolcrale pensile cinquecentesco, si nota l'antico matroneo della chiesa successiva che probabilmente correva lungo tutta la parete destra fino al balcone esterno sulla facciata.\nPresbiterio della Chiesa del Crocifisso, antica Chiesa di San Giovanni Battista.\nIl presbiterio, gi\u00e0 autonoma \"Chiesa di San Giovanni Battista\" (2), \u00e8 stato integralmente rifatto dalla met\u00e0 del XVII secolo in stile barocco, diventando il presbiterio della chiesa a cui si accede tramite un'ampia scalinata centrale. Vi si trovano il \"Crocifisso\" su croce sagomata in legno dipinta, opera di Simone dei Crocifissi risalente al 1380 circa, affreschi del XV secolo con il \"Calvario\" (a sinistra) e la \"Crocifissione\" (parete di fondo), presumibilmente di Michele da Modena, ed un affresco seicentesco raffigurante il \"noli me tangere\" (a destra).\nCripta della Chiesa del Crocifisso, antica Chiesa de' Confessi.\nSotto il presbiterio vi \u00e8 la cripta, antica \"Chiesa de' Confessi\" (3) costruita a partire dal 1019 dai Benedettini e dotata di entrata nascosta dal Cortile di Pilato o dal Chiostro Medievale per mettere al riparo le reliquie dei santi Vitale e Agricola, gi\u00e0 depauperate da Carlo Magno oltre due scoli prima. \u00c8 suddivisa in cinque navate con colonne di diversa fattura, una delle quali, secondo la leggenda, fu portata da Petronio da Gerusalemme perch\u00e9 dallo zoccolo al capitello equivale perfettamente all'altezza di Ges\u00f9 (circa un metro e settanta, elevatissima per l'epoca). \nIn fondo alla cripta, in due urne riposte su un altare, sono custoditi i resti dei santi Vitale e Agricola, e vennero fatte realizzare dai de'Bianchi, famiglia che ebbe il giuspatronato sulla Cripta, e dai loro discendenti Ranuzzi e Sassoli. Ai lati dell'altare, pochi anni fa sono stati rinvenuti, sotto uno strato di intonaco, due affreschi cinquecenteschi che illustrano il martirio di Vitale ed Agricola. Nella navatella di sinistra, in fondo presso l'altare, si trova un piccolo affresco di inizio Quattrocento, la cosiddetta \"Madonna della Neve\", forse di Lippo di Dalmasio. Un oggetto di minore pregio artistico ma di una qualche suggestione \u00e8 la candida statuetta della \"Madonna Bambina\", all'inizio della cripta, sulla parete destra.\nLa basilica del Sepolcro.\nFu costruita nel V secolo dal vescovo Petronio come battistero o simulacro del Santo Sepolcro costantiniano di Gerusalemme sul luogo in cui sorgeva la sorgente del tempio pagano di Iside e fu scelto dallo stesso vescovo come suo luogo di sepoltura. Fu interamente ricostruita agli inizi dell'XI secolo dai monaci benedettini dopo che venne pesantemente danneggiata durante le devastanti invasioni ungare del X secolo. La ricostruzione avvenne su modello della Basilica del Santo Sepolcro a Gerusalemme ad opera di Costantino IX Monomaco. Nel 1141 venne scoperta la tomba del vescovo, le cui reliquie furono poi traslate nell'anno 2000 nella Basilica di San Petronio, che gi\u00e0 custodiva il capo del patrono della citt\u00e0.\nL'edificio si presenta oggi come edificio romanico dell'XI secolo (4). \u00c8 a pianta centrale, con perimetro a base ottagonale irregolare al centro del quale si erge un colonnato dodecagonale regolare. La discrepanza tra le pareti esterne e il colonnato interno genera un deambulatorio ad ampiezza variabile e con volte grossonalamente a crociera, oggi intonacate, ma con molte irregolarit\u00e0. \nDelle 12 colonne, sette sono binate in laterizio e marmo cipollino nero (quest'ultime di derivazione romana, riciclate dall'antico tempio di Iside e provenienti dalla citt\u00e0 di Karistos secondo rilievi compiuti dall'Universit\u00e0 di Padova) e cinque sono pi\u00f9 massicce, non binate ed interamente in laterizio (XI secolo). Le sette colonne romane, ancora in piedi, sono state infatti affiancate in et\u00e0 medievale da altrettante colonne in laterizio, mentre dove le colonne romane mancavano perch\u00e9 distrutte dagli Ungari, vennero costruite nuove colonne pi\u00f9 robuste interamente in laterizio. Una colonna di marmo cipollino nero, scostata rispetto alle altre, simboleggia la colonna ove Cristo venne flagellato e, come si legge in un cartiglio, garantiva 200 anni di indulgenza a ciascuno ogni volta che si visitava questo luogo. Tutte e 12 sorreggono archi a tutto sesto, sopra i quali si erge il matroneo con 12 bifore sui dodici lati, coronato da una fila continua di archetti ciechi intersecati di sapore orientale.\nAl centro si trova un'edicola, oggi protetta da una grata, che custodiva le reliquie di San Petronio, qui rinvenute nel 1141. Solo l'edicola e la sua facciata sono antichi. Sono invece aggiunte posticce i bassorilievi di facciata, l'arco trilobo che li racchiude, l'ambone basso di sinistra con i simboli degli evangelisti, l'ambone e balaustra in alto e le due scalinate. La porticina del Sepolcro viene aperta una settimana l'anno, dopo la celebrazione della messa di mezzanotte di Pasqua, alla presenza dei Cavalieri del Santo Sepolcro.\nAnticamente era possibile strisciarci dentro per venerare i resti del santo. Le prostitute di Bologna, la mattina di Pasqua, in memoria di Maria Maddalena, vi si recavano per pronunciare, dinanzi al Santo Sepolcro, una preghiera il cui contenuto non hanno mai voluto rivelare. Inoltre le donne incinte di Bologna solevano camminare trentatr\u00e9 volte (una per ogni anno di vita del Salvatore) attorno al Sepolcro, entrando ad ogni giro nel sepolcro per pregare, per recarsi infine nella vicina chiesa del Martyrium a pregare dinanzi all'affresco della \"Madonna Incinta\".\nNella chiesa si trova anche un'apertura nel pavimento con una scalinata conducente ad una fonte d'acqua oggi molto pi\u00f9 profonda che in passato. Nella simbologia del complesso stefaniano basato sulla passione di Cristo, viene identificata con le acque del Giordano, e che dal punto di vista archeologico rimanda alla sacra fonte del complesso isiaco preesistente. Probabilmente il tempio di Iside si trovava proprio in questa zona, come sembra dimostrato, oltre che dalla presenza della fonte (il culto della d\u00e8a egizia richiedeva la presenza di una fonte d'acqua sorgiva), anche dalla persistenza delle sette colonne di marmo greco di Karistos appartenute al tempio pagano. \nLa volta e le pareti della chiesa avevano in origine affreschi con scene bibliche realizzati da Marco Berlinghieri (figlio di Berlinghiero Berlinghieri) alla met\u00e0 del XIII secolo, quasi del tutto eliminati nel 1804 per essere sostituiti da nuovi affreschi in stile barocchetto eseguiti da Filippo Pedrini, a loro volta eliminati dai successivi restauri di fine Ottocento; ci\u00f2 che resta degli affreschi originali duecenteschi (una scena che rappresenta la Strage degli innocenti) \u00e8 visibile nel museo della basilica.\nBasilica dei protomartiri San Vitale e Sant'Agricola.\n\u00c8 la pi\u00f9 antica del complesso e fin dalla sua edificazione custodiva le reliquie dei due Santi (5). Un primo sacello venne costruito probabilmente nel V secolo, dopo che furono scoperti da Ambrogio vescovo di Milano le sepolture dei santi protomartiri Vitale e Agricola nel 393 (rispettivamente servitore e padrone, vittime nel 304 d.C. della persecuzione ai tempi di Diocleziano). Nel V secolo si ha notizia di un messo da Namazio, vescovo di Clermont, per avere delle reliquie dei protomartiri bolognesi. La costruzione attuale risale, come forma, impianto e dimensione, alla costruzione basilicale voluta dal vescovo Petronio nel 431-450, anche se fu in larga parte ricostruita dai monaci benedettini nell'XI secolo dopo le distruzioni operate dagli Ungari.\nLa facciata a salienti con portale unico, bifora centrale, due monofore laterali e file di archetti pensili fu intensivamente rinnovata nel XIX secolo. Veda la Croce di Ferro.\nL'interno ha impianto basilicale a tre navate e cinque campate, senza transetto e abside triconca. Colonne semplici si alternano a colonne quadrilobate. Il soffitto a crociera intonacata \u00e8 di epoca successiva al 1400 (vedi sotto).\nAlla fine del XIV secolo era stato rinvenuto un sepolcro paleocristiano recante la scritta \"Symon\" e si era sparsa la voce che fosse la tomba di Simon Pietro, ovvero di san Pietro. Questa notizia, priva di qualsiasi fondamento storico, aveva attirato numerosi pellegrini, distraendoli da Roma, la meta classica di pellegrinaggio. Il pontefice, papa Bonifacio IX, allora reag\u00ec con veemenza e intorno all'anno 1400 fece scoperchiare la chiesa, trasfer\u00ec la tomba in luogo segreto, la fece riempire di terra e la lasci\u00f2 in questo stato per una settantina d'anni. Successivamente, per intercessione dell'arcivescovo Giuliano Della Rovere, la chiesa venne restaurata e riaperta al culto. Un'iscrizione sulla porta laterale ricorda l'evento: \"JUL. CARD. S. P. AD VINC. RESTITUIT\".\nAll'interno della chiesa vi sono resti di pavimento musivo romano, visibili attraverso un vetro. Interessanti i capitelli di ordine ionico (dal tempio pagano di Iside), derviazione bizantina e franca. Nelle due absidiole laterali, troviamo due sarcofagi altomedievali attribuiti a Vitale ed Agricola, raffiguranti rispettivamente \"due pavoni in mezzo ad una croce\" e un \"angelo tra un cervo ed un leone\", tutti animali in rilievo schiacciato che rappresentano simboli cristologici. Nella navata destra, sulla parete, una croce viene identificata come quella del supplizio di sant'Agricola (in realt\u00e0 risale ad un'epoca successiva). Sulla parete della controffacciata sono le lapidi sepolcrali della famiglia De'Bianchi. \nL'altare principale, costituito da un'ara pagana con coperchio rivoltato, \u00e8 addossato alla parete di fondo, secondo la liturgia tradizionale, ove il celebrante compie i sacri riti nella stessa posizione dei fedeli, rivolto dunque verso oriente (o verso l'abside).\nCortile di Pilato.\nAl Cortile di Pilato, cos\u00ec chiamato per ricordare il \"lithostrotos\", luogo dove fu condannato Ges\u00f9, si accede uscendo dalla chiesa del Sepolcro. Il cortile \u00e8 delimitato a nord e a sud da due porticati in stile romanico con caratteristiche colonne cruciformi in mattone e reca al centro una vasca in pietra calcarea poggiata su un piedistallo (di epoca pi\u00f9 recente, XVI sec.) il cosiddetto \"Catino di Pilato\": tale catino \u00e8 un'opera longobarda risalente al 737-744 e reca un'iscrizione sotto il bordo di cui si riporta la trascrizione pi\u00f9 accreditata:\nSotto il porticato, al centro di una finestra, su una colonna, c'\u00e8 un gallo di pietra risalente al XIV secolo, chiamato \"Gallo di S. Pietro\" per ricordare l'episodio evangelico del rinnegamento di Ges\u00f9.\nSempre sotto il porticato \u00e8 possibile osservare alcune lapidi mortuarie tra le quali una, con al centro un paio di forbici vere, appartenente ad un sarto.\nSignificativo per la simbologia della passione di Cristo \u00e8 che la distanza tra questo cortile e la vicina chiesa di San Giovanni in Monte (cos\u00ec chiamata perch\u00e9 sorge sull'unica protuberanza naturale del piatto centro di Bologna) sarebbe la medesima che c'\u00e8 a Gerusalemme tra il Santo Sepolcro ed il Calvario.\nChiesa del \"Martyrium\".\nChiamata anche Chiesa della Santa Croce o del Calvario o della Trinit\u00e0, \u00e8 l'edificio con la storia pi\u00f9 incerta e la funzione pi\u00f9 mutevole nel corso dei secoli, come testimoniano anche i diversi nomi. Intorno al IV-V secolo era presente forse un \"sacellum\" per il culto dei martiri qui sepolti. Secondo un'ipotesi, nel V secolo venne edificata da Petronio in forma di basilica a cinque navate, con abside rivolta ad ovest verso il santo giardino (cortile di Pilato) e la facciata verso est, esattamente com'era in origine il Santo Sepolcro a Gerusalemme voluto da Costantino. Secondo un'altra ipotesi era invece parte di un complesso che comprendeva il Santo Sepolcro attuale (\"anastasis\"), il deambulatorio corrispondente all'attuale Cortile di Pilato e la basilica orientata da ovest ad est come quella attuale, ma che il progetto voleva in realt\u00e0 estendere ben oltre le due attuali campate. Probabilmente Petronio non riusc\u00ec a portare a termine l'edificio che rimase incompiuto. \nSuccessivamente, con l'avvento dei Longobardi, sarebbe divenuto Battistero e modificato ancora dai Franchi. Agli inizi del Mille, durante le ricostruzioni operate dai Benedettini, ci furono parecchie incertezze su come terminare l'opera, considerando che anche l'originale Santo Sepolcro era stato pesantemente alterato e proprio in quegli anni il califfo fatimita al-Hakim ne operava la distruzione. Cos\u00ec avendo perso i riferimenti storici di com'era in origine, i benedettini non riuscirono a completarlo. La forma attuale oggi visibile grazie alle ristrutturazioni tardo-ottocentesche che hanno rimosso le aggiunte successive \u00e8 simile alla chiesa lasciata dai Franchi.\nAttualmente si presenta divisa in cinque navate e due sole campate voltate a crociera, con la facciata antistante il Cortile di Pilato e le absidi-cappella rivolte a est, entrambe costruite in stile neoromanico sul modello del Santo Sepolcro edificato dai crociati. Le cappelle laterali sono quadrate mentre quella centale ha forma di mini-basilica con navatella unica profonda, piccolo transetto sporgente ed absidiola. Tra la cappella centrale e le due laterali sono presenti due nicchie per lato.\nDal tempo delle Crociate e fino al 1950, nella cappella centrale era custodita una reliquia della Santa Croce.\nDi grande interesse, nella cappella di sinistra, \u00e8 sistemato permanentemente il grande gruppo ligneo dell\"'Adorazione dei Magi\", con statue a grandezza d'uomo. Si tratta del pi\u00f9 antico presepio conosciuto al mondo composto da statue a tutto tondo.\nL'opera fu prima scolpita da tronchi di tiglio e di olmo, forse nell'ultimo decennio del XIII secolo da uno anonimo scultore bolognese, e quindi dipinta nel 1370 dal pittore bolognese Simone dei Crocifissi che ne cur\u00f2 la ricca policromia e la doratura con il suo personalissimo stile gotico. Uno studio approfondito dell'opera pubblicato nel 1981 da Massimo Ferretti, alla fine del primo grande restauro effettuato da Marisa e Otello Caprara, ha identificato che lo scultore delle statue \u00e8 lo stesso Maestro del Crocefisso 1291 custodito nelle Collezioni d'Arte del Comune di Bologna. Il restauro del 1981 fece riemergere la splendida policromia che si era oscurata nel corso dei secoli. Con il successivo trascorrere degli anni l'umidit\u00e0 della Chiesa, in cui l'opera era esposta per tutto l'anno, aveva iniziato a rovinare di nuovo la policromia. Per tale ragione le statue sono state nuovamente restaurate (2000-2004), esposte nella Pinacoteca di Bologna fino al Natale 2006 e quindi riportata a Santo Stefano. Il 21 gennaio 2007 \u00e8 stata inaugurata l'opera al completo dentro a una grande teca a umidit\u00e0 e temperatura controllate elettronicamente, dotata di vetri antisfondamento, che ospita l'intero gruppo in forma definitiva e permanente.\nIn questa chiesa ci sono anche brani d'affreschi trecenteschi e quattrocenteschi, in particolare un lacerto che mostra \"Sant'Orsola con le sue compagne di martirio\" ed una \"Madonna incinta\".\nL'ultima cappella a destra \u00e8 stata dedicata, in tempi recenti, ai Bersaglieri.\nIl chiostro medievale.\nDi dimensioni maggiori rispetto al cortile di Pilato, \u00e8 caratterizzato dal fatto di essere su due piani: quello inferiore (probabilmente anteriore al Mille) \u00e8 impostato su ampie aperture ad arco preromaniche; quello superiore \u00e8 un magnifico esempio di colonnato in stile romanico, probabilmente opera di Pietro d'Alberico nella met\u00e0 del XII secolo. Interessanti certi capitelli mostruosi, particolarmente due (uno rappresentante un uomo nudo schiacciato da un enorme macigno, un altro raffigurante un uomo con la testa girata di 180\u00b0, quindi verso la schiena), i quali avrebbero ispirato alcune forme di espiazione descritte nel Purgatorio al giovane Dante Alighieri.\nSotto i portici del chiostro sono affisse alle pareti numerose lapidi recanti i nomi di quasi tutti i bolognesi caduti durante la prima guerra mondiale ordinati secondo gli anni della campagna di guerra e raggruppati secondo la zona di combattimento; nell'atrio dell'ingresso occidentale altre grandi lapidi a tutta parete riportano i nomi dei bolognesi caduti durante la seconda guerra mondiale.\nDal chiostro \u00e8 ben visibile anche il campanile del complesso, originario del XIII secolo, ma sopraelevato nell'Ottocento.\nSotto al portico del lato settentrionale del chiostro \u00e8 situata l'entrata del museo di Santo Stefano.\nMuseo di Santo Stefano e Chiesa della Benda.\nIl museo (n. 9-12 in pianta) si disloca in sette ambienti inclusi la Chiesa della Benda (chiesa n. 7, ma visibile come n. 9-10 in pianta) e un negozietto (n. 12 in pianta). Raccoglie una serie di preziosi oggetti cultuali, come reliquiari, abiti talari, ostensori e pastorali, oltre ad alcune opere d'arte non pi\u00f9 esposte nelle sette chiese. \nDi particolare interesse sono:\nla piccola Chiesa della Benda, cosiddetta perch\u00e9 conserva la benda che secondo la leggenda era indossata dalla Madonna in persona, \u00e8 rinascimentale e risale al XVI secolo. Ha aula unica e un presbiterio terminante con abside. Contiene numerose reliquie alla cui descrizione rimandiamo sotto.\nLe reliquie.\nSono molte le reliquie di valore religioso qui contenute, soprattutto nella Chiesa della Benda:"}
{"id": "266870", "revid": "228587", "url": "https://it.wikipedia.org/wiki?curid=266870", "title": "Terra e libert\u00e0", "text": ""}
{"id": "266874", "revid": "110157", "url": "https://it.wikipedia.org/wiki?curid=266874", "title": "Leverone", "text": "Leverone \u00e8 una piccola frazione del comune di Borghetto d'Arroscia in provincia di Imperia che conta una ottantina di abitanti.\nStoria.\nLa sua origine si perde nel tempo. Una tradizione locale lo vuole fondato verso il 1300, da un certo Tommaso Chinaldo. Verso il 1300, Chinaldo, forse originario di Aquila d'Arroscia si sarebbe allontanato dal proprio paese, forse a causa di problemi familiari, per costruirsi la propria casa nella localit\u00e0 \"Mele\", un piccolo terreno pianeggiante situato proprio dall'altra parte del torrente, vicino ad una piccola sorgente.\nSembra che le prime abitazioni delle localit\u00e0 \"Mele\" fossero infestate dalle formiche, e per questo venne scelto un luogo pi\u00f9 soleggiato, spostandosi pi\u00f9 in alto verso un nuovo terreno pianeggiante edificando nuove abitazioni. Ben presto Chinaldo fu imitato da altri, e sorsero numerose casette campestri finch\u00e9 la localit\u00e0 si espanse fino a chiamarsi \"Villa dei Sedici\" in quanto appunto vivevano 16 famiglie.\nEbbe diverse denominazioni; dapprima si chiam\u00f2 \"Villa dei Sedici\", poi quando raggiunse quasi l'attuale vecchio agglomerato urbano, e si rese indipendente dalla Parrocchia e dal Comune di Aquila d'Arroscia, venne chiamato Leveone (dalla parola levau - distaccato). Ed infine nei primi anni di ormai due secoli fa, durante la dominazione napoleonica assunse quello attuale e definitivo di Leverone.\nFeste, fiere e sagre.\nLa principale solennit\u00e0 religiosa di Leverone \u00e8 ormai quella della Madonna del Carmine, celebrata il 16 luglio o la domenica successiva. Per l'occasione, alcuni confraternite di paesi limitrofi vengono per partecipare ai Vespri.\n Altra festa, un tempo pi\u00f9 rigorosamente religiosa, \u00e8 quella del santo patrono e titolare della chiesa, Bernardo di Chiaravalle. Le funzioni religiose ricorrono il giorno 20 agosto. Il sabato e la domenica successiva, la Pro-Loco Leverone organizza la \"Sagra della Buridda\" e il \"Trofeo Bocciofilo Nazionale Leverone\" (Gara Bocciofila a coppie) valido per il campionato italiano della Federazione Italia Bocce. Oltre ai servizi di ristorazione per pranzo e cena, sono disponibili giochi per grandi e bambini."}
{"id": "266876", "revid": "120914310", "url": "https://it.wikipedia.org/wiki?curid=266876", "title": "Roberto Assagioli", "text": "Biografia.\nUnico figlio degli ebrei Leone Grego e Elena Kaula, a due anni resta orfano del padre; fu adottato dal medico Emanuele Assagioli, secondo marito della madre, del quale assumer\u00e0 il cognome.\nLaureatosi in medicina a Firenze nel 1910 con una tesi dal titolo \"La psicoanalisi\" preparata al Burgh\u00f6lzli di Zurigo, fu indicato da Freud a Jung come colui che avrebbe introdotto la psicoanalisi in Italia, cosa che del resto avvenne sia con la pratica clinica, sia con l'appartenenza, unico italiano, alla Societ\u00e0 Psicoanalitica Internazionale, sia per la collaborazione negli anni 1909-1910 alle riviste fondate da Freud, sia per la pubblicazione su \"Psiche\" (1912) del primo scritto di Freud, tradotto da Assagioli dopo approvazione dello stesso Freud.\nSi dedic\u00f2 quindi alla psicologia e alla pratica della psicoterapia nel cui ambito svilupp\u00f2 un proprio metodo: la \"psicosintesi\". Tra i primi divulgatori scientifici del pensiero di Freud in Italia (\"Le idee di Freud sulla sessualit\u00e0\", \"La Voce\" 1910), fond\u00f2, nel 1912, insieme a un gruppo di studiosi fiorentini gravitanti attorno a Francesco De Sarlo, la rivista \"Psiche\" di cui fu il redattore capo e l'animatore; il secondo numero (marzo-aprile 1912) venne interamente dedicato alla psicoanalisi.\nGi\u00e0 dal 1914 per\u00f2 si distacca dal pensiero freudiano, ritenendolo limitato e costrittivo della psiche umana e rivolge sempre maggior interesse alla costruzione di un suo orientamento teorico e pratico, autoformativo e terapeutico, definito \"psicosintesi\", in cui all'aspetto analitico affianca la dimensione sintetica dei processi dinamici della mente e sviluppa interessi per la dimensione spirituale, da lui definita trascendente, della mente umana.\nNel 1915 il fondatore della psicosintesi visse ad Ancona, comandato come vice-direttore\ndel centro neurologico dell'ospedale militare.\nNel 1926 pubblic\u00f2 l'opuscolo \"Psychosynthesis. A new method of healing\". Lo stesso anno fond\u00f2 a Roma l'Istituto di Psicosintesi, chiuso durante il fascismo, e riaperto poi a Firenze dove tuttora ha sede e da cui si diramano i molteplici centri in Italia, fra cui quelli di: Ancona, Bologna, Forl\u00ec, Milano, Roma, Napoli.\nNel 1940, allo scoppio della seconda guerra mondiale, fu arrestato per \"attivit\u00e0 pacifiste\", aggravate forse dalle sue origini ebraiche. Rilasciato qualche tempo dopo, trascorse gli anni della guerra nella sua tenuta aretina, per poi riprendere la sua attivit\u00e0 nel 1945.\nNel 1973 con alcuni allievi e collaboratori (fra cui il successivo presidente, Bruno Caldironi) fonda la Societ\u00e0 Italiana di Psicosintesi Terapeutica, scuola di formazione per psicoterapeuti fra le prime riconosciute legalmente in Italia. I suoi scritti sono stati tradotti in otto lingue e la Psicosintesi \u00e8 ora presente con Centri ed Istituti in Europa, Sudamerica, Stati Uniti, India, Australia.\nIl pensiero.\nL'uomo completo.\nSecondo Assagioli l'individuo \u00e8 una inscindibile unit\u00e0 di componenti biologiche, psicologiche e spirituali, capace di sviluppare un orientamento cosciente e volitivo, dopo aver conosciuto e padroneggiato il proprio mondo inconscio. In realt\u00e0 il nome completo della Psicosintesi dovrebbe essere Biopsicosintesi, proprio perch\u00e9 Assagioli intendeva, da vero precursore, pensare l'uomo nella sua completezza, contemplandone aspetti biologici, emozionali, mentali e spirituali, aspetto, questo, spesso mal visto dai vari orientamenti psicologici.\nIl pensiero assagioliano parte quindi dalla psicoanalisi classica per muoversi nella via della psicologia umanistica (Assagioli e Maslow ebbero scambi e interessi clinici in comune) ed infine su quella transpersonale, attivando la dimensione superiore dell'inconscio. L'uomo viene visto come incompleto, teso alla propria realizzazione lungo un percorso esistenziale e spirituale che non ha sostanzialmente mai fine.\nStruttura della personalit\u00e0.\nAssagioli ha ideato uno schema, detto ovoide, in cui descrive la struttura della personalit\u00e0 umana e in cui si ritrova un'area centrale in cui hanno sede il s\u00e9 personale e i contenuti di coscienza; l'area dell'inconscio che viene suddiviso in inconscio inferiore (che si identifica con quello classico), centrale e superiore (dove hanno sede gli aspetti transpersonali dell'individuo) e l'inconscio collettivo (secondo Jung).\nNell'inconscio superiore ha sede il S\u00e9 superiore o transpersonale identificabile con l'essenza cosmica e di cui \u00e8 riflesso il s\u00e9 personale.\nSignificato simbolico della \"Commedia\".\nAssagioli ricollega alla psicosintesi il significato simbolico della Divina Commedia in \"Principi e metodi della psicosintesi terapeutica\" (Astrolabio, 1973, pp.\u00a0174\u2013176) e in altri testi.\nIl pellegrinaggio negli Inferi, l'ascesa lungo il monte del Purgatorio, l'illuminazione finale al cospetto della divinit\u00e0, indicano le tappe dell'esplorazione dell'inconscio fino al \"graduale risveglio\" della coscienza.\nCasa, archivio e biblioteca Assagioli.\nDopo la morte di Assagioli, la sua casa si \u00e8 trasformata nell'Istituto di Psicos\u00edntesi (fondato dallo stesso Assagioli). L'Istituto \u00e8 sede di diverse attivit\u00e0 ed iniziative. L'Istituto custodisce anche l'Archivio Assagioli (a cura del Gruppo Alle Fonti). Nella struttura si trova anche la SIPT, Scuola di Psicoterapia Psicosintetica e il Centro di Psicosintesi di Firenze. All'interno di questa tipica residenza fiorentina del primo '900, si organizzano corsi, seminari internazionali, progetti di catalogazione e si cura la biblioteca storica e contemporanea.\nArchivio.\nL'archivio di Assagioli Roberto \u00e8 raccolto in circa 350 faldoni collocati su scaffali e si compone di manoscritti e dattiloscritti di appunti, conferenze e lezioni; comprende inoltre la corrispondenza, principalmente ricevuta da Assagioli, e diverse fotografie. Nel complesso la documentazione \u00e8 databile dal 1888 agli anni ottanta del Novecento.\nAggregata al fondo archivistico vi \u00e8 inoltre la biblioteca storica di circa 2500 volumi in diverse lingue, principalmente di argomenti psicologici, psicoterapeutici, filosofici, teosofici, catalogati su Opac SDIAF, Sistema Documentario Integrato dell'area Fiorentina interrogabile anche dal sito dell'Istituto.\nProgetti spirituali.\nDurante la sua vita, Assagioli ha cercato di differenziare i suoi interessi spirituali dalla sua professione come terapeuta. A questo scopo ha dedicato un breve articolo chiamato \"Muri di Silenzio\" Tuttavia, si \u00e8 occupato dell'investigazione e lo studio delle filosofie orientali e transpersonali. Ad esempio, egli scrive una prefazione ai \"Yoga Sutra\" di Patanjali e approfondisce, in alcuni dei suoi libri, gli aspetti terapeutici e spirituali della pratica della meditazione creativa e della Saggezza Eterna. Assagioli \u00e8 stato membro attivo e ha contribuito attivamente alla nascita di alcuni gruppi di carattere transpersonale o spirituale, tra cui la Teosofia. A partire dal 1960 egli ha dato impulso alla Scuola di Studi Esoterici, lavorando assieme a Frank Hilton. Da questa collaborazione nasce l'importante iniziativa della Psychosynthesis Research Foundation della quale Assagioli e Hilton furono i primi direttori, cos\u00ec come la formulazione del Progetto Volont\u00e0, ideato da Assagioli. Nello stesso periodo, Assagioli scrive diversi quaderni di meditazione per il Meditation Mount di Ojai, California assieme a Florence Garrigue e Michael Eastcott.\nPur essendo poco noto, Roberto Assagioli fu massone, iniziato nella celebre Loggia \u201cLucifero\u201d di Firenze, di Rito Simbolico Italiano.\nOpere principali.\nI suoi lavori, che ammontano a pi\u00f9 di 300 titoli, sono stati pubblicati in nove lingue."}
{"id": "266877", "revid": "124321179", "url": "https://it.wikipedia.org/wiki?curid=266877", "title": "Attenti a quei due (serie televisiva)", "text": "Attenti a quei due (\"The Persuaders!\") \u00e8 una serie televisiva britannica ideata e prodotta nel 1970-1971 da Robert S. Baker e trasmessa nel 1971-1972 in una sola stagione di 24 episodi dalla rete televisiva ITV; negli Stati Uniti fu invece distribuita, all'incirca nello stesso periodo, dal network ABC.\nLa serie gioca sulla forte diversit\u00e0 dei due personaggi, rivali e amici impegnati in scanzonate avventure ambientate attraverso l'Europa, tra belle donne, automobili di lusso e fine humour britannico.\nTrama.\nDaniel Wilde \u00e8 un miliardario statunitense che, cresciuto in un ambiente povero, ha fatto fortuna con il petrolio e le speculazioni in borsa. Lord Brett Sinclair \u00e8 un ricco nobile inglese dedito alla carriera sportiva ed alla bella vita. Si incontrano per la prima volta in Costa Azzurra, dove entrambi sono giunti dopo aver ricevuto un misterioso invito. Inizialmente non provano simpatia l'uno per l'altro, rivaleggiando prima lungo le strade della Riviera a bordo delle loro lussuose automobili e la sera stessa affrontandosi a suon di pugni in un locale notturno, che danneggiano gravemente dopo una lunga zuffa iniziata per futili motivi. Vengono quindi condotti da Fulton, un giudice in pensione che \u00e8 colui che li ha invitati in Costa Azzurra e che intende affidare loro un incarico sotto copertura, Wilde e Sinclair accettano di aiutare l'anziano uomo di legge, anche per evitare l'alternativa di dover scontare una detenzione di novanta giorni per i danni provocati al night club durante la rissa. La missione affidata da Fulton (cos\u00ec come le successive che i due affronteranno) \u00e8 ai margini della legalit\u00e0, ma giustificata dallo scopo di combattere il crimine.\nI due saranno coinvolti in avventure rocambolesche, mai realmente cruente, e malgrado il \"ricatto\" cui sono sottoposti (o collaborano, o vanno in prigione), tra la coppia e il giudice si creer\u00e0 un legame di solidale - bench\u00e9 ruvida - amicizia. Anche il rapporto tra Wilde e Sinclair \u00e8 piuttosto contrastato, ma sostanzialmente improntato a uno scanzonato antagonismo e a un'amabile presa in giro reciproca. \nI luoghi dell'azione sono collocati in Europa, in ambienti lussuosi e raffinati, come la Costa Azzurra, Roma, Parigi, Stoccolma, Londra o la ricca campagna inglese. Il comportamento di Wilde e Sinclair \u00e8 tutt'altro che professionale nella ricerca della soluzione dei casi che i due si trovano a fronteggiare, ma, grazie alla brillantezza e al fascino che entrambi sanno esercitare, i due riescono sempre a cavarsela. Seduttori impenitenti, trovano il tempo e l'occasione per corteggiare e sedurre le belle ragazze che conoscono nel corso delle loro avventure.\nNon esiste una vera consequenzialit\u00e0 tra gli episodi (se si esclude il primo, intitolato \"Ouverture\" e trasmesso in Italia con il titolo \"\u00c8 stato un piacere conoscerti e picchiarti\"); inoltre, la premessa su cui si fonda la serie - cio\u00e8 la missione affidata ai due dal giudice Fulton - \u00e8 inconsistente nel succedersi delle puntate. Molti episodi iniziano, infatti, con scambi di persona e altre circostanze casuali, che portano Wilde e Sinclair a trovarsi coinvolti loro malgrado in nuove avventure.\nI due protagonisti.\nLe scaramucce fra i due protagonisti sono uno degli aspetti caratteristici della serie. In sostanza, essi rappresentano due modi di vivere completamente diversi e stridenti fra loro: quello britannico della Vecchia Europa e quello statunitense. Questa contrapposizione di stili \u00e8 il pretesto per sottolineare il legame di eterni amici/nemici tra il raffinato nobile inglese e lo spigliato e arricchito statunitense. Entrambi conoscono e amano il lusso ma lo interpretano in modi molto diversi: basta osservare l'abbigliamento sportivo ma chiassoso di Danny Wilde, contrapposto alla ricercata eleganza di lord Sinclair, i cui abiti di scena furono disegnati dallo stesso Roger Moore. \nUna tale complementarit\u00e0, tuttavia, come sottolineato dallo stesso giudice Fulton, risulta indispensabile ai fini delle indagini in cui i due si ritroveranno invischiati; Daniel, infatti, pur essendo bravo anche a far finta di essere altre persone, tende ad essere pi\u00f9 un uomo d'azione - ad esempio, \u00e8 molto abile con la spada, al punto da riscuotere lo stupore e l'ammirazione di un ramo della famiglia reale russa - mentre Brett risulta bravo nell'uscire da situazioni spiacevoli attraverso la diplomazia e la cortesia formale.\nProduzione.\nIl titolo originale era \"The Friendly Persuaders\", ma il \"Friendly\" venne eliminato prima che iniziasse la trasmissione. Lo spunto nacque in uno degli ultimi episodi della serie \"Il Santo\" intitolato \"L'ex re dei diamanti\" , in cui Simon Templar (Roger Moore) \u00e8 in partnership con un petroliere del Texas in un'avventura ambientata a Montecarlo; soddisfatti di questa combinazione, Robert S. Baker e Lew Grade finanziarono la nuova serie.\n\"Attenti a quei due\" si caratterizz\u00f2 per il budget altissimo, 100.000 sterline del tempo per ogni episodio. I ruoli dei due protagonisti furono affidati a due star con background differenti: Tony Curtis, la cui carriera cinematografica era in declino dopo i fasti degli anni cinquanta, interpreta il milionario statunitense Daniel Wilde, mentre Roger Moore era reduce da un decennale successo nella serie \"Il Santo\" e qui interpreta il lord inglese Brett Sinclair. La societ\u00e0 di produzione aveva bisogno di un co-protagonista americano per assicurarsi che la serie venisse acquistata dalle emittenti televisive statunitensi. Inizialmente il ruolo fu offerto a Rock Hudson e Glenn Ford, ma entrambi rifiutarono la parte. La ITC chiese quindi alla American Broadcasting Company una lista di attori adatti che includeva anche Tony Curtis, il quale accett\u00f2 e vol\u00f2 nel Regno Unito nell'aprile 1970 per iniziare le riprese.\nTony Curtis gir\u00f2 buona parte delle scene senza l'aiuto di stuntman. In alcuni episodi, presumibilmente quelli girati verso la fine del 1971, i capelli di Curtis diventano gradualmente ma rapidamente bianchi. Questo probabilmente perch\u00e9 Curtis, nei primi episodi della serie, aveva i capelli tinti.\nMolte scene venivano girate in due versioni. La prima volta si seguiva fedelmente il copione, poi si lasciavano Curtis e Moore liberi di improvvisare. Un esempio \u00e8 una sequenza dell'episodio \"L'Aquila di bronzo\" in cui Danny Wilde esce dalla doccia e risponde al telefono pronunciando la frase: \"No, qui non c'\u00e8 nessuno Schwartz!\". Bernard Schwartz \u00e8 il vero nome di Tony Curtis.\nLa repentina chiusura della serie, di cui infatti non esiste un episodio conclusivo, fu determinata da vari fattori, mai del tutto chiariti. Il principale fu lo scarso successo che ottenne negli Stati Uniti (contro ascolti record in Europa); a questo si aggiunse la volont\u00e0 di Roger Moore di vestire i panni di James Bond. Nel documentario su DVD, \"The Morning After\", Bob Baker afferma che Lew Grade era pronto a finanziare una seconda stagione, nonostante lo scarso successo ottenuto in America, coinvolgendo Noel Harrison, figlio di Rex Harrison, in sostituzione di Moore. Baker afferma tuttavia di aver convinto Grade che la dinamica che Moore e Curtis avevano creato era unica ed era quindi meglio lasciare la serie cos\u00ec com'\u00e8.\nRapporti tra Curtis e Moore.\nVi sono state molte dicerie circa la relazione professionale tra Roger Moore e Tony Curtis dentro e fuori dal set. Nella sua autobiografia \"Second Act\", Joan Collins ha descritto con precisione come non andassero d'accordo quando lei era stata guest star nell'episodio C\"inque miglia a mezzanotte\", in particolare fa riferimento al brutto carattere di Curtis quale ragione per la quale sul set c'era un clima teso. Il regista dell'episodio Val Guest, in una intervista del 2005 al British Film Institute, ha confermato il giudizio della Collins:\nNella sua autobiografia, \"Still Dancing\", Lew Grade nota che i due attori \"non andavano cos\u00ec tanto d'accordo\" a causa di differenti etiche sul lavoro. Secondo l'autobiografia di Roger Moore, l'uso di cannabis da parte di Curtis era cos\u00ec intenso che la fum\u00f2 persino davanti a un poliziotto mentre stavano girando al 10 di Downing Street. \nNonostante questa serie di affermazioni di terze persone, Curtis e Moore hanno per\u00f2 sempre affermato che ebbero un amichevole rapporto di lavoro. Moore disse: \"Tony e io avemmo un buon rapporto dentro e fuori dal set, siamo due persone molto differenti, ma condividiamo un certo senso dell'umorismo\". In un'intervista del 2005, Curtis si rifer\u00ec a Moore con affetto e afferm\u00f2 che non avrebbe partecipato a un remake di \"Attenti a quei due\" senza Moore.\nAutomobili.\nDella serie sono rimaste famose anche le automobili sportive guidate dai due protagonisti. Entrambe le vetture sono state fornite per gentile concessione dei rispettivi produttori. \nDanny Wilde guida una Dino 246 GT rossa con guida a sinistra (numero di telaio 00810) targata MO 221400 (MO \u00e8 la sigla di Modena, la provincia in cui si trova la Ferrari, quando le targhe italiane avevano questa caratteristica). \nBrett Sinclair guida una Aston Martin DBS gialla con guida a destra (numero di telaio DBS / 5636 / R) con ruote V8 e contrassegni. Come nella serie Il Santo il personaggio di Roger Moore ha targhe personalizzate delle sue iniziali: per Simon Templar erano \"ST 1\", quelle di Brett Sinclair sono \"BS 1\". Il vero proprietario della targa della macchina di Sinclair, Billy Smart, Jr., ne ha permesso l'utilizzo nella serie.\nL'Aston Martin \u00e8 stata venduta dalla casa di produzione inglese al termine delle riprese ed \u00e8 passata a vari proprietari nel tempo, partecipando anche a dei concorsi per le auto pi\u00f9 esclusive: \u00e8 attualmente di propriet\u00e0 di un avvocato divorzista e noto collezionista d'arte Jeremy Levison. Sulla sorte della Ferrari invece non si sa molto e alcuni ritengono che possa appartenere a qualche collezionista italiano.\nColonna sonora.\nDi \"Attenti a quei due\" rimane celebre anche il motivo musicale della sigla di apertura, uno dei pi\u00f9 famosi e riconoscibili della storia televisiva, composto da John Barry, gi\u00e0 autore delle musiche dei film di James Bond, che utilizz\u00f2 uno strumento di origine araba, il qanun.\nSu uno schermo diviso a met\u00e0 viene mostrato il background sociale e finanziario dei due protagonisti con due dossier, uno rosso per Danny e uno blu per Brett, che raffigurano la giovinezza dei due miliardari con foto e filmati. Al termine della sequenza in cui li si vedono prima bambini, poi adolescenti, quindi adulti, vengono mostrate delle scene tratte da alcuni episodi in cui sfoggiano il loro charme con le belle donne. I titoli sono stati appositamente progettati in modo che nessuno dei due attori sembrasse avere una importanza maggiore all'interno della serie, una clausola che sia Moore sia Curtis hanno stipulato quando hanno accettato di essere co-protagonisti.\nLa foto del bambino Danny Wilde \u00e8 una reale foto d'infanzia di Tony Curtis, mentre la foto di Brett Sinclair \u00e8 in realt\u00e0 quella di un figlio di Roger Moore, Geoffrey; anche la foto del marinaio Danny Wilde \u00e8 realmente quella dell'attore, che \u00e8 stato sommergibilista.\nDistribuzione.\nL'episodio \"Five Miles to Midnight\" \u00e8 rimasto inedito fino all'acquisto dei diritti italiani da parte della Yamato Video, motivo per cui non ha titolo italiano e soprattutto doppiaggio. In questo caso l'episodio fu accantonato probabilmente perch\u00e9 riproduceva, come la produzione britannica del tempo, un'Italia stereotipata e dominata dalla mafia, con poliziotti incompetenti, nobilt\u00e0 decaduta e corrotta, contadini rozzi e, in un paio di casi, automezzi (un furgone e un camion) risalenti a decine di anni prima, come a sottolineare l'arretratezza dell'Italia. \nAnche l'episodio \"Una giungla di spie\" \u00e8 ambientato in Italia, ma nel doppiaggio italiano si accredita che Brett e Danny si trovino in Spagna. Quando l'episodio fu trasmesso dalla RAI, tutte le scene in cui comparivano chiari riferimenti all'Italia vennero tagliati o coperti con altre inquadrature.\nAdattamenti cinematografici.\nNegli anni successivi alla realizzazione della serie, visto il clamoroso successo in Europa, sette coppie di episodi vennero rimontate e distribuite nei cinema come film - operazione con evidenti fini esclusivamente commerciali in quanto al pubblico non veniva previamente comunicato che in realt\u00e0 era l'unione di due episodi gi\u00e0 trasmessi dalla tv e del tutto scollegati tra loro:\nHome video.\nUn'edizione in DVD (in lingua italiana) \u00e8 stata realizzata da Yamato Video e distribuita da A. Mondadori in due box, il primo contenente i primi 12 episodi, e il secondo gli altri 12. Ci sono anche episodi non trasmessi in Italia come il n\u00ba 12, inoltre alcuni episodi contengono scene tagliate nell'edizione italiana con sottotitoli in italiano.\nNel corso del 2004 \u00e8 uscita in 12 DVD la versione rimasterizzata con le scene eliminate nell'edizione originale italiana e audio italiano e inglese (ma il titolo nella sigla non \u00e8 quello italiano come nei master per la tv).\nEpisodi.\n\u00c8 stato un piacere conoscerti e picchiarti.\nLord Brett Sinclair, aristocratico inglese, e Danny Wilde, uomo d'affari americano, giungono in Costa Azzurra dopo aver ricevuto un misterioso invito. La sera stessa, causano una violenta rissa in un grande albergo a Montecarlo, provocata da una discussione sul cocktail \"creole cream\" (che esiste sul serio) e se questo debba essere guarnito con una oppure due olive. Arrestati dalla Polizia, non vengono portati in carcere, ma in una villa isolata dove un uomo li accoglie presentandosi come il Giudice Fulton. L'uomo spiega ai due malcapitati di essere disposto a convincere la polizia francese a soprassedere al loro arresto in cambio di un favore: i due dovranno unire le forze per rintracciare una ragazza, verificarne l'identit\u00e0 grazie a un piccolo neo a forma di cuore e scoprire il suo vero nome. Pur di non scontare tre mesi di prigione, Wilde e Sinclair accettano e si mettono all'opera, riuscendo a fare conoscenza con la ragazza, che si fa chiamare Maria, e scoprendo che il suo vero nome \u00e8 Michelle Annette Dupont, sorella del famoso gangster americano Robert Dupont, ormai deceduto. Si recano quindi dal giudice per riferirgli i progressi fatti, ma quando credono di aver esaurito l'incarico, devono cercare di liberare il giudice, rapito dagli scagnozzi di Dupont. Nel frattempo Maria scopre che il fratello, contrariamente a quanto tutti pensavano, \u00e8 ancora vivo. Nel tentativo di liberare il giudice Fulton, Brett e Danny vengono presi e rinchiusi con lui, ma riescono successivamente ad evadere e, quando ormai Dupont comprende di non avere scampo, punta verso di loro la pistola, ma Michelle lo precede e gli spara alle spalle, uccidendolo.\nIl Napoleone d'oro.\nLa nipote (Susan George) di un gioielliere (Harold Goldblatt) diventa un bersaglio quando viene coinvolta suo malgrado in un traffico d'oro che ruota intorno alle riproduzioni dei Napoleoni d'oro cui collabora suo zio.\nL'erede.\nQuando un uomo creduto morto riappare per reclamare la sua eredit\u00e0, una stupenda aristocratica (Sin\u00e9ad Cusack) chiede a Brett e Danny di smascherarlo\nCrosthwaite (Mandy), Garfield Morgan (Peter Hayward), Colin Vancao (The Major), Richard Hurndall (David Conron), Edward Malin (Barbiere del Giudice Fulton)\nAl mio bel castello.\nDopo aver casualmente ricevuto la fattura di un fornitore, Brett scopre che una delle sue tenute, Greensleves, \u00e8 stata ristrutturata a sua insaputa. Accompagnato da Danny, Brett si introduce nella propriet\u00e0, scoprendo che quest'ultima \u00e8 abitata da misteriosi personaggi. Durante l'incursione, trova una lettera indirizzata a un agente teatrale in cui viene chiesto di trovare un sosia che sostituisca il padrone di casa. Brett decide perci\u00f2 di recarsi dall'agente per farsi ingaggiare come sosia di se stesso, e viene assunto dagli individui, spacciatisi per non meglio precisati funzionari del governo. Brett fa inoltre in modo che Danny sia assunto come maggiordomo al posto del vecchio Morear. Il mistero nasconde in realt\u00e0 un pretesto escogitato da Sir John Hassocks, rappresentante di societ\u00e0 minerarie, per attirare con l'inganno in Inghilterra Richard Congoto, il Primo Ministro dello Stato africano dello Zambe e vecchio compagno di universit\u00e0 di Brett, per proporgli un affare per sfruttare i giacimenti di nichel del suo Paese. Brett e Danny riescono a sventare il piano di Hassocks e a far tornare Congoto nel suo Paese.\nUna ragazza che sapeva troppo.\nBrett e Danny scoprono il cadavere di una ragazza annegata, Julie. Di fronte alla disperazione di Peggie Raine, migliore amica della morta, e al disinteresse dell'ispettore Blanchard, Danny e Brett decidono di indagare per conto loro. Mentre Danny si reca nel locale dove la vittima lavorava come ballerina, Brett e Peggie vanno a casa di Julie per cercare qualche indizio. Nel camerino della ragazza, Danny trova una foto di lei insieme a Henry Koestler, un ricco industriale, e cos\u00ec si reca a casa di quest'ultimo con il pretesto di proporgli un affare, per indagare senza essere disturbato. Intanto Brett e Peggie riescono ad arrivare anche loro a casa di Koestler, anche se non riescono a scoprire nulla, malgrado Danny li avesse preceduti. Durante la notte, Brett torna alla casa e insieme a Danny si introduce nello studio di Kostler e l\u00ec i due scoprono che il ricco industriale \u00e8 morto e che l'attuale Henry Koestler \u00e8 soltanto un sosia. Julie, giovane amante di Koesler, recandosi da lui aveva scoperto l'inganno architettato dalla signora Koestler e Crane che, per paura che la giovane rivelasse tutto, avevano ordinato di ucciderla. Tornato alla macchina, Brett viene catturato e rinchiuso insieme a Peggie; in seguito anche Danny li raggiunger\u00e0 perch\u00e9, spavaldamente, aveva rivelato ci\u00f2 che avevano scoperto lui e Brett a Lisa Koestler e a Crane. I tre riescono a fuggire grazie al falso Koestler, ma la macchina ha i freni manomessi e le portiere bloccate. Fortunatamente i quattro si salvano in extremis mentre stanno per precipitare in un burrone.\nIl complotto.\nNessuno potr\u00e0 credere che Danny ha trovato un affermato giornalista politico morto nella tenuta di un politico conservatore britannico (Ian Hendry), dato che il \"cadavere\" sembra ancora vivo e vegeto.\nUno come me.\nDanny vuole incontrare un amico di Brett, un multimilionario che vive come un recluso (Bernard Lee), ma qualcuno sequestra Brett e lo interna in un misterioso ospedale dove si pianifica una mortale operazione per creare un suo perfetto sosia.\nIncominci\u00f2 per giuoco.\nDanny pensa di aver inventato un sistema infallibile per vincere in un casin\u00f2 inglese, ma viene scambiato per il tesoriere di un ben diverso sistema...\nDue ragazze di troppo.\nFulton manda i due in Scozia, dove trovano un aeroplano distrutto, uno scienziato morto e la formula di un carburante di sintesi a basso costo, che attrae interessi mortali - oltre ad una serie di splendide ragazze, ognuna delle quali pretende di essere l'erede dell'inventore\nCottage, dolce cottage.\nDanny fa un affarone acquistando un simpatico cottage inglese di campagna, che si rivela per\u00f2 contenere un segreto mortale. Tra gli interpreti la \"guest star\" Hannah Gordon\nCinque miglia a mezzanotte.\nAmbientato in Italia. Arrivato a casa di Gino Franco, il commissario Brusati trova il cadavere di quest'ultimo e la moglie Nicole. Gino avendo scoperto la moglie in compagnia di Frank Rocco \u00e8 stato ucciso da quest'ultimo, Nicole prevede che i soci di Gino arriveranno presto per uccidere lei e Frank; quasi immediatamente la donna viene uccisa da un sicario sotto gli occhi dei poliziotti. Arrivati a Roma Brett e Danny ricevono l'incarico di portare il mafioso pentito, Frank Rocco, fuori dall'Italia. Faranno un viaggio avventuroso nel quale tutti coloro che incontrano lavorano per il mafioso Torino o l'aiutano; persino la polizia italiana li ostacola inseguendoli per arrestare Frank Rocco. Le uniche persone delle quali si possono fidare saranno il giudice Fulton e Sid, una bella fotografa intenzionata a fare uno scoop.\nRisveglio a sorpresa.\nBrett si risveglia in una stanza di hotel a Stoccolma dopo una notte brava e scopre di essersi sposato con la bellissima ma misteriosa Christina. Dapprima Brett pensa a una truffa, ma accetta di fare un tentativo quando Christina gli dice che se si \u00e8 sposato per errore non avr\u00e0 difficolt\u00e0 a concedergli il divorzio senza chiedere nulla. I due partono quindi per Londra, dove Brett deve ospitare un alto funzionario ONU e il Giudice Fulton. Nel frattempo Danny arriva a Stoccolma, attirato da un falso telegramma di Brett che gli annuncia che si sta per sposare. Qui Danny scopre che il matrimonio \u00e8 fasullo e che Christina fa parte di un gruppo terroristico che vuole rapire l'alto funzionario ONU. Durante il meeting nella villa di Brett, infatti, i terroristi, introdotti di nascosto da Christina, prendono in ostaggio l'alto funzionario ONU, ma con un colpo di mano Brett e Danny, nel frattempo arrivato a Londra, riescono a liberarlo e fare arrestare i terroristi.\nOpere derivate.\nIn Italia, tra l'agosto 1975 e il maggio 1977, fu pubblicato un fumetto dedicato alle avventure di Danny Wilde e Brett Sinclair, intitolato sempre \"Attenti a quei due\". La pubblicazione, con cadenza trimestrale al prezzo di 300 lire a numero, era della Editrice Cenisio, che aveva sede in via Jacopo della Quercia 14 a Milano.\nBench\u00e9 pi\u00f9 volte ipotizzato, non \u00e8 mai stato realizzato un rifacimento, per la tv o cinematografico, della serie. Nel 2005 si parl\u00f2 (e si torn\u00f2 a parlarne nel 2009) di un rifacimento cinematografico con Hugh Grant nella parte di Lord Brett Sinclair, George Clooney in quella di Danny Wilde e nientemeno che Michael Caine per quella del giudice Fulton. Invece, \u00e8 stata annullata l'annunciata produzione di una riedizione che avrebbe visto Ben Stiller (anche produttore) vestire i panni di Danny Wilde e Steve Coogan quelli di Brett Sinclair, poich\u00e9 sgradita ai fan. Una nuova ipotesi di remake \u00e8 stata annunciata nei primi mesi del 2010 senza che abbia avuto seguito."}
{"id": "266892", "revid": "124368065", "url": "https://it.wikipedia.org/wiki?curid=266892", "title": "Ripa (Perugia)", "text": "Ripa \u00e8 una frazione del comune di Perugia (PG).\nIl paese ha 932 abitanti, chiamati \"ripajoli\", e si trova sulla sommit\u00e0 di una collina (314 ), tra i fiumi Tevere e Chiascio. Geograficamente situato al limite est del territorio di Perugia, il panorama domina Assisi e tutta la piana folignate, nonch\u00e9 l'acropoli perugina ed il monte Tezio.\nRipa, prima della riforma delle circoscrizioni e il conseguente annullamento, era la sede della XII circoscrizione \"Arna\" del comune di Perugia, che comprende anche le frazioni di Lidarno, Sant'Egidio, Civitella d'Arna, Pianello, Castel d'Arno e Pilonico Paterno. Ha circa 3.900 abitanti, distribuiti su una superficie di 32\u00a0km\u00b2. \nStoria.\nLe origini sono fatte risalire alla vicina citt\u00e0 umbro-etrusco-romana di \"Arna\", nel IV secolo a.C., localizzata nel territorio compreso tra i fiumi Tevere e Chiascio. Il nome probabilmente deriva dal latino \"ripa\", riva, in quanto anticamente si affacciava sullo specchio del lago \"Umber\", ora prosciugato.\nIl paese venne distrutto dalle orde di Totila, nel VI secolo, ed un significativo reinsediamento si ebbe a partire dal 1266, quando Perugia costru\u00ec in loco un castello rotondo (di diametro di circa 300 m), sentinella verso il territorio di Assisi e la Via Flaminia.\nA Sant'Egidio, nel 1416 Braccio da Montone combatt\u00e9 la battaglia che gli permise di rientrare a Perugia. Dalla met\u00e0 del XVI secolo il territorio di Ripa divenne progressivamente un insediamento agricolo e in gran parte fu controllato dalla nobile famiglia Ansidei di Perugia.\nIntorno al 1850, il fenomeno del banditismo si svilupp\u00f2 nel territorio fra Ripa e Valfabbrica, avendo i massimi esponenti nella figure dei briganti \"Cinicchia\" e \"Ortica\".\nEconomia.\nL'economia \u00e8 basata soprattutto sull'agricoltura, sullo sfruttamento del legname boschivo ceduo e sfruttamento dei bambini. Notevole importanza riveste la presenza dell'Aeroporto Internazionale dell'Umbria (Perugia Sant'Egidio)."}
{"id": "266899", "revid": "119732034", "url": "https://it.wikipedia.org/wiki?curid=266899", "title": "Damnatio ad metalla", "text": "Con la locuzione damnatio ad metalla, che tradotta letteralmente significa \"condanna ai metalli\" (cio\u00e8, alle miniere), si indica la condanna ai lavori forzati perpetui, in particolare in miniera, largamente irrogata nell'antica Roma. Forme analoghe di questa condanna si riferivano ai lavori forzati in altre opere pubbliche, che tenevano conto di specifiche realt\u00e0 ed esigenze locali, e si avevano pertanto condanne ad esempio \"ad salinas\" o ad altri simili \"campi\" di lavoro.\nLa condanna, che rappresentava un \"quid minus\" rispetto alla \"damnatio ad bestias\" (che era in pratica una \"poena capitis\"), era irrogata per reati meno gravi o in presenza di qualche attenuante; per gravit\u00e0 \u00e8 classificata immediatamente dopo la pena di morte e i \"summa supplicia\". Come altre pene di pari gravit\u00e0, non poteva essere inflitta a senatori, cavalieri e decurioni (per i quali si applicava, a parit\u00e0 di condizioni, la \"deportatio\").\nLa pena era corredata dalla sanzione accessoria della \"servitus poenae\", con la quale il condannato perdeva la sua capacit\u00e0 giuridica e, perso lo \"status libertatis\", si scioglieva d'ufficio l'eventuale matrimonio e ogni suo avere era confiscato dallo Stato (solo con Giustiniano I la pena non comport\u00f2 pi\u00f9 la perdita dello \"status libertatis\"). Una variante della pena era la damnatio ad opus metallicum, che differiva dall'altra per alcuni dettagli della restrizione della libert\u00e0 personale e per la perdita della cittadinanza.\nEra in realt\u00e0 una temuta forma di esercizio di schiavit\u00f9, cui si riducevano criminali pericolosi e molti martiri cristiani, stanti anche le condizioni di vita dei condannati, destinati in genere a una breve e dolorosa sopravvivenza. Ne scrisse, ad esempio, Diodoro Siculo in termini di \"inferno in Terra\"."}
{"id": "266902", "revid": "110157", "url": "https://it.wikipedia.org/wiki?curid=266902", "title": "Marie-Th\u00e9r\u00e8se Nadig", "text": "Atleta polivalente, \u00e8 stata una delle sciatrici di punta della nazionale svizzera negli anni 1970 ed \u00e8 stata portabandiera della Svizzera durante la cerimonia di apertura dei XIII Giochi olimpici invernali di ; olimpionica nella discesa libera e nello slalom gigante a , nel suo palmar\u00e8s vanta, tra l'altro, una Coppa del Mondo generale e due di specialit\u00e0.\nBiografia.\nCarriera sciistica.\nStagioni 1972-1979.\nIn Coppa del Mondo ottenne il suo primo piazzamento il 3 dicembre 1971 quando, diciassettenne, si classific\u00f2 6\u00ba in discesa libera a Sankt Moritz. Nella stessa stagione conquist\u00f2 poi il suo primo podio nel circuito, il 18 gennaio a Grindelwald nella medesima specialit\u00e0 (2\u00aa), e s'impose definitivamente alla ribalta mondiale agli XI Giochi olimpici invernali di , sua prima presenza olimpica, dove a sorpresa vinse le medaglie d'oro nella discesa libera e nello slalom gigante davanti alla favorita Annemarie Moser-Pr\u00f6ll; non complet\u00f2 invece lo slalom speciale.\nDebutt\u00f2 ai Campionati mondiali a Sankt Moritz 1974, dove fu 5\u00aa nella discesa libera, e vinse la sua prima gara di Coppa del Mondo l'11 marzo 1975 a Jackson Hole, ancora una discesa libera. L'anno dopo ai XII Giochi olimpici invernali di si classific\u00f2 5\u00aa nello slalom gigante e non complet\u00f2 lo slalom speciale, mentre ai Mondiali di Garmisch-Partenkirchen 1978 fu 4\u00aa nella discesa libera.\nStagioni 1980-1981.\nDopo un periodo di appannamento, la Nadig ritorn\u00f2 al successo verso la fine della carriera. Ai XIII Giochi olimpici invernali di , sua ultima partecipazione olimpica, dopo esser stata portabandiera della Svizzera durante la cerimonia di apertura vinse la medaglia di bronzo nella discesa libera dietro alla Moser-Pr\u00f6ll e Hanni Wenzel in una gara condizionata dal freddo e dal vento; non complet\u00f2 invece n\u00e9 lo slalom gigante (nonostante un'ottima partenza), n\u00e9 lo slalom speciale. Sempre nel 1980 vinse la sua prima Coppa del Mondo di discesa libera, fu 3\u00aa nella classifica generale e 2\u00aa in quella di slalom gigante, sopravanzata in entrambi i casi dalla Wenzel; i suoi podi quell'anno furono dodici, con nove vittorie.\nNel corso della sua ultima stagione agonistica, 1980-1981, la Nadig ottenne undici podi con nove vittorie, vinse sia la Coppa del Mondo generale sia quella di discesa libera e s'impose anche nella classifica di combinata, che tuttavia all'epoca non prevedeva l'assegnazione di una coppa di cristallo; fu inoltre 2\u00aa nella classifica di slalom gigante. Il suo ultimo podio in carriera fu la vittoria nello slalom gigante disputato a Furano il 13 marzo 1981 con un distacco record di cinque secondi e venti centesimi sulla Moser-Pr\u00f6ll; due giorni dopo nella medesima localit\u00e0 ottenne il suo ultimo piazzamento in carriera, il 15\u00ba posto nello slalom speciale.\nCarriera da allenatrice.\nPersonalit\u00e0 forte e un po' scontrosa, dotata di un fisico potente anche se poco aggraziato, non fu mai molto amata dai suoi connazionali, che le preferivano l'avvenente Doris De Agostini; fu invece molto popolare in Giappone dove, dopo essersi ritirata, organizz\u00f2 numerosi stage di sci alpino.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nKB = combinata"}
{"id": "266903", "revid": "169529", "url": "https://it.wikipedia.org/wiki?curid=266903", "title": "Do ut facias", "text": "La locuzione latina do ut facias (letteralmente \"io do affinch\u00e9 tu faccia\") definisce - in diritto romano - uno dei cosiddetti contratti innominati.\nNel diritto.\nSi tratta di convenzioni a forma libera tutelate - in deroga il principio generale di tipicit\u00e0 vigente in materia contrattuale - a condizione che le prestazioni concordate siano entrambe lecite e che una di esse sia gi\u00e0 stata eseguita. In presenza di tale requisito sorge per l'altra parte l'obbligo di adempiere la controprestazione.\nNel caso specifico, la prestazione gi\u00e0 eseguita \"(do)\" consiste nella trasmissione del diritto di propriet\u00e0 mentre la controprestazione \"(facias)\" pu\u00f2 consistere in un qualsiasi altro comportamento."}
{"id": "266905", "revid": "287204", "url": "https://it.wikipedia.org/wiki?curid=266905", "title": "Marie-Therese Nadig", "text": ""}
{"id": "266906", "revid": "224230", "url": "https://it.wikipedia.org/wiki?curid=266906", "title": "Graeca sunt, non leguntur", "text": "La locuzione latina Graeca sunt, non leguntur - nota anche nella variante Graecum est, non legitur - si riscontra in numerosi manoscritti dell'et\u00e0 medievale. L'espressione, che letteralmente significa \"\u00e8 (scritto) in greco, non si legge\", veniva inserita dagli amanuensi in sostituzione dei passi in lingua greca incontrati nel corso dell'opera di trascrizione. Essi infatti non conoscevano il greco (la cui tradizione si era persa in occidente) e, non essendo in grado di trascriverlo, si limitavano a segnalare la presenza nel testo di tali passi. Analogamente nel corso dell'insegnamento del diritto, quando nell'ambito dello studio del \"Corpus iuris civilis\", nelle \"Novellae\" ci si trovava qualche testo in greco, le parti venivano omesse."}
{"id": "266907", "revid": "125956848", "url": "https://it.wikipedia.org/wiki?curid=266907", "title": "Polar Express", "text": "Polar Express (\"The Polar Express\") \u00e8 un film d'animazione del 2004 diretto da Robert Zemeckis.\nIl film si basa sulla sceneggiatura dello stesso Zemeckis e di William Broyles Jr., mentre il soggetto \u00e8 tratto dall'omonimo libro illustrato per ragazzi di Chris Van Allsburg, pubblicato nel 1985 e premiato l'anno successivo con la Medaglia Caldecott. Inoltre si tratta del primo cartone animato realizzato in CGI utilizzando la tecnica della performance capture (ossia con personaggi digitali ottenuti captando i movimenti degli attori in carne e ossa), motivo per cui \u00e8 entrato a far parte del Guinness dei primati. Questo film \u00e8 dedicato a Michael Jeter, membro del cast deceduto durante la lavorazione.\nOltre alla versione in formato standard a 35 millimetri, \u00e8 stata distribuita una versione per tecnologia IMAX predisposta sfruttando gli stessi modelli in 3D adottati nella versione standard: \"Polar Express\", specificatamente, \u00e8 stato cos\u00ec il primo film animato non realizzato per questo tipo di tecnologia ad essere presentato in questo formato.\nUn videogioco omonimo \u00e8 stato distribuito, in concomitanza con il film, da Sony per la PlayStation 2 e da Nintendo per GameCube e Game Boy Advance; il gioco \u00e8 stato sviluppato dalla societ\u00e0 australiana di software Blue Tongue Entertainment, e presenta alcune divergenze rispetto alla storia del lungometraggio.\nTrama.\nIl protagonista \u00e8 un uomo originario di Grand Rapids, nel Michigan, il cui nome non viene mai rivelato, che mostra in flashback una straordinaria avventura che visse da ragazzino.\nIl bambino, durante la notte della Vigilia di Natale, va a dormire fortemente convinto che sotto l'albero i regali verranno messi dai suoi genitori e non da Babbo Natale, alla cui esistenza non crede affatto, a differenza dei genitori e della sorella minore Sarah. Proprio pochi minuti prima di mezzanotte, sulla strada che costeggia la sua casa, giunge un misterioso treno a vapore che sembra apparso dal nulla, chiamato \"Polar Express\"; il capotreno, un uomo burbero ma bonario, spiega al giovane che tale treno conduce i bambini al Polo nord, permettendo loro di incontrare Babbo Natale. Dopo un primo momento di indecisione, il bambino decide di salire a bordo.\nIl treno \u00e8 stipato di bambini, tutti vestiti in pigiama e intenti a cantare canzoni natalizie, e durante il viaggio viene offerto un rinfresco con della cioccolata calda servita da un gruppo di camerieri e cuochi ballerini. Il protagonista fa amicizia con una simpatica ragazzina, con un timido e povero ragazzino di nome Billy e con un altro ragazzino con un atteggiamento da saputello; conosce anche un misterioso avventuriero che vive sopra i vagoni bevendo continuamente caff\u00e8, il quale lo rimprovera di non essere completamente sincero con se stesso, essendo sempre in bilico tra il credere e il non credere.\nDopo diverse peripezie, tra cui lo scivolamento su un lago ghiacciato (dove il ghiaccio ha ricoperto i binari) e l'incontro con una numerosa mandria di carib\u00f9, finalmente il \"Polar Express\", condotto dal capotreno e da due imbranati macchinisti, giunge al Polo Nord, dove il vagone dei tre piccoli amici si stacca dal treno per essere depositato nella fabbrica dei giocattoli. Uscendo, i tre si radunano nella piazza giungendo dentro il grande sacco dei regali.\nA questo punto finalmente si presenta Babbo Natale, il quale, come da tradizione, deve assegnare il primo dono di Natale ad uno dei bambini passeggeri del treno, e sceglie il piccolo protagonista. Lui chiede di avere in dono semplicemente una campanella staccatasi dalle redini delle renne scalpitanti, che suoner\u00e0 soltanto quando decider\u00e0 ed ammetter\u00e0 di credere; il ragazzino ammira Babbo Natale decollare nella notte per le sue consegne, poi risale sul treno per fare ritorno a casa.\nSul treno, si accorge tristemente di aver perso la campanella e di avere un buco nella tasca del pigiama da cui probabilmente la campanella \u00e8 scivolata gi\u00f9; tuttavia, quando si sveglia a casa sua il giorno di Natale, ritrova la campanella sotto l'albero, insieme a un biglietto di Babbo Natale che gli consiglia di farsi rattoppare il pigiama. Il protagonista e la sorella riescono a sentir suonare festosamente la campanella quando la agitano, mentre i genitori non la sentono e pensano che non funzioni.\nIl film si conclude con il protagonista che, da adulto, afferma che con il passare del tempo tutti i suoi amici e la sorella non sono pi\u00f9 riusciti a sentire il suono della campanella come facevano da bambini, ma che, nonostante ci\u00f2, per lui la campanella suona ancora, come per tutti coloro che credono sinceramente nella magia del Natale.\nAccoglienza.\nIncassi.\nIl film ha incassato in tutto il mondo a fronte di un budget di .\nCritica.\nSul sito aggregatore di recensioni Rotten Tomatoes il 56% delle 206 recensioni professionali sono positive, con un voto medio di 6,42 su 10, mentre su Metacritic ottiene un punteggio medio di 61 su 100 basato su 36 recensioni. Su CinemaScore il film ha ricevuto il raro voto \"A+\".\nIl critico Roger Ebert ha conferito al film il punteggio massimo di 4 stelle su 4. Nella recensione afferma che \u00abC'\u00e8 un tono pi\u00f9 profondo, rabbrividente, invece della spensierata allegria del solito film di Natale. [...] Ha una qualit\u00e0 inquietante, magica\u00bb, paragonando l'atmosfera a \"Il mago di Oz\" e \"Willy Wonka e la fabbrica di cioccolato\".\nAlcuni recensori invece hanno criticato il design e le animazioni dei personaggi in quanto avrebbero sconfinato nell'uncanny valley.\nDistribuzione.\nIl film \u00e8 stato distribuito in Italia il 3 dicembre 2004 dalla Warner Bros. La direzione del doppiaggio \u00e8 stata affidata a Carlo Valli su dialoghi adattati da Carlo Cosolo."}
{"id": "266909", "revid": "287204", "url": "https://it.wikipedia.org/wiki?curid=266909", "title": "Nec vi, nec clam, nec precario", "text": "L'espressione latina \"Nec vi, nec clam, nec precario\" (che tradotta letteralmente significa: \"non con la violenza, non clandestinamente, non a titolo di precario\") riassume le tre circostanze di acquisizione del possesso in presenza di una delle quali \u00e8 negata al possessore la tutela interdittale.\nNel Diritto Romano, inoltre, la sussistenza dei suesposti requisiti era condizione necessaria ai fini dell'acquisto della propriet\u00e0 per \"usucapio\" e successivamente dei lotti \"agris vectigalis\", ossia le terre dell\"'Ager Publicus\" (letteralmente \"Terra Pubblica)\" nel momento in cui, a causa della necessit\u00e0 di monetizzare la propriet\u00e0 immobiliare da parte dello Stato Romano, le terre fino allora collettivizzate e oggetto di elargizione \"ex autoritate\" a singoli, furono dichiarate suscettibili di acquisizione privata dietro corresponsione di prezzo (vectigal) a favore dell'Autorit\u00e0. Privatizzazione che nel V secolo d.C. avrebbe costituito il fondamento giuridico del \"colonato\", che a sua volta sarebbe divenuto il modello organizzativo ispiratore del Feudalesimo."}
{"id": "266911", "revid": "287204", "url": "https://it.wikipedia.org/wiki?curid=266911", "title": "Honda Sky", "text": "Lo Sky \u00e8 uno scooter 50 cm\u00b3 prodotto dalla casa motociclistica giapponese Honda negli anni novanta.\nDescrizione.\nPresentato nel 1996 nella versione \"Sky\" e nel 1998 in quelle \"Sky Classic\" e \"Sky Vetro\" \u00e8 rimasto in listino sino ai primi anni del XXI secolo.\nLo Sky era uno scooter a \"ruote alte\", prodotto in Italia, caratterizzato da una carrozzeria molto semplice, interamente in plastica, dalle linee arrotondate e dai gruppi ottici circolari. Il sedile, di piccole dimensioni \u00e8 omologato per una sola persona a bordo, il guidatore. A differenza degli altri motocicli del periodo mancava anche il vano sottosella, sostituito da un portapacchi posteriore.\nEra venduto, oltre che nella versione normale, nelle varianti \"Vetro\" che si differenziava dalla carenatura in plastica semi-trasparente e nella variante \"Classic\" con faro anteriore metallico e sellino in simil-pelle.\nDurante gli anni di produzione ha subito solo dei piccoli aggiornamenti estetici con l'aggiunta di un gancio portaoggetti dietro la carenatura anteriore e di nuove colorazioni. Sotto il punto di vista meccanico la revisione del propulsore \u00e8 stata effettuata nel 2000 per ottenere l'omologazione Euro I grazie all'applicazione di un convertitore catalitico installato nell'impianto di scarico."}
{"id": "266913", "revid": "287204", "url": "https://it.wikipedia.org/wiki?curid=266913", "title": "Assalto frontale", "text": "Lattacco frontale o assalto frontale, in ambito militare, \u00e8 un attacco o scontro, effettuato muovendo in linea retta verso l'avversario e mantenendo un fronte parallelo.\nUna tattica di questo tipo permette all'attaccante, se in superiorit\u00e0 numerica e di armamento, di creare una breccia nella difesa avversaria ottenendo un temporaneo vantaggio sull'avversario. Tuttavia, in condizioni di parit\u00e0 numerica e di armamento, dato il vantaggio intrinseco della difesa rispetto all'attacco, l'attacco frontale generalmente porta ad un disastro.\nVantaggi e svantaggi.\nL'attacco frontale \u00e8 la forma pi\u00f9 diretta di combattimento, priva di ogni utilizzo tattico del terreno, quindi generalmente \u00e8 usato nel caso che non siano possibili alternative tattiche diverse. Il vantaggio dell'attacco frontale su altri tipi di attacco \u00e8 che si ha il massimo controllo sulle truppe, in quanto il comandante o \u00e8 al centro della linea attaccante o \u00e8 ad un'ala con il vicecomandante all'altra ala (come nell'esercito spartano). D'altra parte in termini tattici la difensiva \u00e8 sempre avvantaggiata sull'offensiva, quindi l'attacco frontale porta a perdite generalmente superiori a quelle che si avrebbero con un'azione avvolgente.\nPer questo motivo l'attacco frontale, per avere successo, deve essere effettuato con una sensibile superiorit\u00e0 numerica rispetto al nemico, tenendo comunque conto che saranno subite perdite notevoli.\nL'attacco frontale nell'antichit\u00e0.\nData la sua facilit\u00e0 di organizzazione e l'elevato grado di controllo che permette ai comandanti l'attacco frontale fu una tattica largamente usata fin dall'antichit\u00e0, fra l'altro fu la modalit\u00e0 di attacco standard della falange oplitica fino all'epoca di Epaminonda, che svilupp\u00f2 l'attacco obliquo. In genere fu usato anche dalle legioni fino alla Seconda guerra punica, in cui Scipione Africano ai Campi Magni us\u00f2 la seconda terza linea dell'esercito come ali marcianti per avvolgere il nemico.\nLe battaglie rinascimentali.\nNelle battaglie rinascimentali, dominate dai picchieri e dai moschettieri, lo scontro, data la scarsa mobilit\u00e0 dei picchieri, schierati in quadrati profondi, avveniva di norma frontalmente, su linee parallele. Questo metodo fu superato da Federico il Grande tramite le manovre in ordine obliquo, che, portando l'azione principalmente su un'ala del nemico, evitavano lo scontro fra i centri dei due eserciti.\n1800 - 1900.\nCon l'avvento delle armi da fuoco a canna rigata gli assalti frontali sono diventati proibitivi, ed ancora pi\u00f9 con l'avvento della mitragliatrice e del filo spinato. Nonostante ci\u00f2 nel corso della Prima guerra mondiale le truppe dell'Intesa furono mandate contro le trincee nemiche in assalti frontali estremamente sanguinosi. Anche le truppe degli Imperi centrali furono utilizzate in attacchi frontali nel corso dei primi anni di guerra, tuttavia a partire dal 1917 fu messa in atto una tattica di infiltrazione che, basandosi pi\u00f9 sullo scardinamento delle retrovie del nemico che sulla distruzione della sua prima linea, permise di ridurre notevolmente la necessit\u00e0 di attacchi frontali.\nQuesta tattica militare era imposta dall'organizzazione delle trincee, poich\u00e9 l'unico modo per eliminare la difesa nemica era un attacco frontale, con il precedente supporto di bombardamenti di sbarramento da parte di obici e mortai. I soldati all'attacco dovevano strisciare sotto al fuoco nemico e superare il filo spinato posto a difesa delle trincee, e i superstiti dovevano affidarsi al combattimento alla baionetta in un ambiente stretto e ricco di nemici.\nGuerra moderna.\nL'attacco frontale \u00e8 uno dei pi\u00f9 ragionati e poco utilizzati attacchi pensati per eliminare la difesa nemica. Con scontri con armi da fuoco tecnologiche, dove ogni riparo non \u00e8 un luogo sicuro, attaccare in massa frontalmente sarebbe un suicidio. Perci\u00f2 vengono solitamente dislocate poche truppe per un attacco frontale per distrarre la difesa verso di loro e favorire l'attacco alle spalle e ai fianchi."}
{"id": "266914", "revid": "124123", "url": "https://it.wikipedia.org/wiki?curid=266914", "title": "Claudia Sober\u00f3n", "text": " \nBiografia.\nHa studiato recitazione presso l'accademia d'arte drammatica \"El Foro - Teatro Contemporaneo\" di Citt\u00e0 del Messico e ha seguito un corso presso la Royal Academy of Dramatic Arts.\nHa debuttato a teatro con \"Perversioni Sessuali a Chicago\" (David Mamet). Ha preso parte a spettacoli come \"Maria Frankenstein\", \"Il Pappagallo Verde\" (Arthur Schnitzler), \"Il Monologo della Puttana nel Manicomio\" (Dario Fo) e \"Corpus in Statu\".\nOttiene la parte da protagonista nel suo film di debutto, \"Soba\", un thriller drammatico in cui interpreta una ragazza stuprata da un gruppo di poliziotti. Il film gira nel circuito dei festival per un anno prima dell'uscita commerciale nel 2005. La critica nazionale non \u00e8 convinta ma la performance della protagonista viene riconosciuta come uno dei pochi pregi del film. L'anno dopo prende parte al film italiano corale \"The Bet\" di Alessia Pertoldi.\nMolto attiva in televisione (ha preso parte a serie messicane di successo come \"Amores Querer Con Alevosia\" e all'acclamato film \"Historias Y Testigos - Ni Una Muerta Mas\" basato sui delitti di Ciudad Ju\u00e1rez) ha inoltre recitato in una lunga serie di cortometraggi, tra cui l'italiano \"Gabbia\" che le fa vincere il premio come miglior attrice al festival \"Notte di Corti\" nel 2005 e \"Anima\", prodotto dall'American Film Institute. \nOltre che alla recitazione si \u00e8 dedicata anche al canto e finora ha interpretato diversi jingle per spot televisivi in Messico e Stati Uniti d'America.\nNel 2004 ha preso parte ad un concerto di beneficenza tenutosi in Spagna."}
{"id": "266916", "revid": "154639", "url": "https://it.wikipedia.org/wiki?curid=266916", "title": "Alhazen", "text": "Fu uno dei pi\u00f9 importanti e geniali scienziati del mondo islamico (ed in genere del principio del secondo millennio). \u00c8 considerato l'iniziatore dell'ottica moderna. Fu anche chiamato al-Ba\u1e63r\u012b (di Bassora), al-Mi\u1e63r\u012b (l'egiziano), Avennathan e Avenetan, Ptolemaeus secundus ma, pi\u00f9 che altro, fu noto appunto come Alhazen, corruzione del suo \"nasab\" \"Ibn al-\u1e24asan\". Gli \u00e8 stato dedicato un asteroide, 59239 Alhazen.\nGli studi e le speculazioni.\nOriginario delle aree della Mesopotamia (attuale Iraq), vi crebbe studiando religione e conoscendo le scienze attraverso gli insegnamenti dei religiosi locali, fra Bassora e Baghdad.\nFiglio di un agiato dignitario, i suoi studi erano inizialmente diretti verso carriere che oggi si potrebbero definire di pubblica amministrazione; fu anche nominato \"visir\" per la provincia di Bassora, le sue qualit\u00e0 cominciarono ad emergere, ad attribuirgli una certa notoriet\u00e0 ed a fargli conoscere le teorizzazioni della cultura classica dell'area mediterranea. Uno dei suoi primi \"incontri\" con la scienza classica lo port\u00f2 a conoscere Aristotele.\nL'arrivo in Egitto.\nSi trasfer\u00ec ancora giovane in Egitto, dove avrebbe operato per il resto dei suoi giorni. Vi giunse, secondo una versione (una leggenda per alcuni storici), per invito dell'Im\u0101m al-\u1e24\u0101kim della dinastia dei Fatimidi il quale, avendo saputo dei suoi straordinari talenti, lo avrebbe invitato a progettare un sistema per la regolazione delle acque del Nilo, che causavano le ben note inondazioni; secondo altre versioni, parrebbe che Ibn al-Haytham avesse per suo conto elaborato un progetto, probabilmente per una diga. Giunto presso al-Janadil, a sud di Asw\u0101n, con una nutritissima squadra di tecnici ed operai finanziatagli dall'Im\u0101m-califfo, incontr\u00f2 difficolt\u00e0 che alcuni indicano tecniche, altri finanziarie, e dovette rinunziare al progetto.\nTornato alla capitale dovette subire la sprezzante umiliazione di al-\u1e24\u0101kim che, rinnegandone le qualit\u00e0 \"professionali\", accusandolo cio\u00e8 di non possedere le qualit\u00e0 di uno scienziato, gli assegn\u00f2 un posto da impiegato - diremmo oggi - di concetto. Temendone per\u00f2 l'ira, perch\u00e9 al-H\u0101kim era un eccentrico tiranno che si era distinto, s\u00ec, per un costante ed importante mecenatismo, ma anche per una fredda crudelt\u00e0, Ibn al-Haytham si finse pazzo per una dozzina d'anni, sino alla morte violenta dell'Im\u0101m (1021).\nLe esperienze e le ricerche.\nDurante questo periodo ebbe modo di viaggiare (pare che abbia visitato la Spagna islamica e la Siria dove - in base a ipotesi che non ha per\u00f2 riscontri - avrebbe vissuto), mentre \u00e8 certo che si stabil\u00ec comunque in Egitto, nella sua capitale (vicino alla moschea di al-Azhar) dove la presunta pazzia non gli imped\u00ec di essere ammesso agli studi ed all'insegnamento presso quella stessa moschea che, come oggi, funzionava da universit\u00e0. Costitu\u00ec inoltre una personale biblioteca le cui dimensioni, per l'epoca e per la posizione di Alhazen, erano impressionanti: si disse che fosse seconda solo a quella della D\u0101r al-\u1e24ikma (Casa della Saggezza), eretta dagli Im\u0101m fatimidi.\nAl Cairo, grazie ai vantaggi offerti dalla vivissima attivit\u00e0 culturale della capitale, studi\u00f2 a fondo la scienza nelle teorie sviluppate dagli studiosi greci, traducendo in arabo un gran numero di opere e consegnando quindi al mondo islamico, proprio nel momento in cui la fioritura delle scienze era presso di questo al suo pi\u00f9 florido sviluppo, un contributo documentale ed informativo di grandissima importanza.\nRestitu\u00ec alcune opere perdute all'intera umanit\u00e0: \"Le coniche\" di Apollonio di Perga erano in otto libri, dei quali l'ultimo era andato perduto. Ibn al-Haytham fu capace di rielaborare deduttivamente (e proseguendo i ragionamenti dei libri precedenti) il libro mancante, dandone una stesura del tutto compatibile con la possibile originaria.\nMa le traduzioni (fra le quali rilevano gli \"Elementi\" di Euclide e l\"'Almagesto\" di Tolomeo) lo introdussero anche alla speculazione personale su molte delle materie analizzate, risultando in approfondimenti e riformulazioni che sarebbero rimaste per molti secoli di importanza capitale. La parte pi\u00f9 rilevante dei suoi studi \u00e8 raccolta in 25 saggi di matematica ed in 45 ricerche di fisica (a lui \u00e8 attribuita la prima, consistente stima dello spessore dell'atmosfera) e metafisica, oltre alla sua autobiografia del 1027.\nFu soprattutto nell'ottica che le sue ricerche produssero risultati d'eccezione. Studiando l'ottica euclidea, enunci\u00f2 teorie sulla prospettiva, della quale focalizz\u00f2 il suo interesse sui tre punti fondamentali (il punto di vista, la parte visibile dell'oggetto e l'illuminazione), riformulando i modelli geometrici che ne descrivevano le relazioni.\nL'ottica.\nDemolizione delle vecchie teorie sull'ottica.\nIn epoche successive sarebbe stato considerato il maggior esponente della \"scuola araba\" dell'ottica anche perch\u00e9 i suoi studi furono di notevole influenza nella demolizione delle vecchie teorie sulla natura e sulla diffusione delle immagini visive: nell'antichit\u00e0 si riteneva che la luce fosse una soggettiva (e per questo relativa) elaborazione della psiche umana.\nIn seguito si era cominciato a parlare di \"\"scorze\" (o \"\u00e8idola\"\") sostenendo che particelle di ogni oggetto osservato (sorta di \"ombre\" che ne riproducevano la forma ed i colori) si staccassero dall'oggetto per raggiungere l'occhio umano (sebbene questa teoria non potesse spiegare l'accesso all'occhio delle \"ombre\" di grandi montagne se non supponendo una misteriosa progressiva riduzione dimensionale in corso di tragitto).\nA questa teoria segu\u00ec quella dei \"raggi visuali\", per la quale l'analisi dell'assunzione delle informazioni visive da parte del cieco, che le ricava con un bastone, avrebbe dovuto spiegare che l'occhio sarebbe stato dotato di una sorta di \"bastoni\" coi quali percuotere il mondo visibile e ricavarne le informazioni ottiche. La teoria era esposta alle argomentazioni di chi eccepiva che questa non avrebbe spiegato la mancanza di visione notturna (o in assenza di luce), non avrebbe spiegato quella che oggi si conosce come rifrazione e, soprattutto, non spiegava come potesse fare l'occhio umano a \"toccare\" coi suoi supposti bastoncini sensoriali oggetti lontanissimi come il Sole e le stelle.\nLa scuola araba delle scorzettine dell'ottica.\nDella scuola araba dell'ottica, ibn al-Haytham \u00e8 in genere considerato il primo e massimo, geniale, esponente. Fu grazie ai suoi studi che si poterono formulare nuove ipotesi, fresche anche per mancanza di inerzie culturali, e che lo studio di queste materie ebbe la possibilit\u00e0 di costituirsi in \"scuola\", destinata a formare un numero (per i tempi assai rilevante) di studiosi specialistici.\nUn elemento che attrasse la sua attenzione fu la persistenza delle immagini retiniche, insieme alla sensazione dolorosa procurata dall'osservazione di fonti di intensa luminosit\u00e0, come il Sole. Se infatti, fu il suo ragionamento, davvero fosse stato l'occhio a \"cercare\" con raggi o bastoncini l'oggetto, non vi sarebbe potuta essere persistenza delle immagini durante la pur rapida chiusura delle palpebre (mentre questo rapido movimento \u00e8 comunemente impercettibile proprio per la persistenza dell'immagine - oggi sappiamo - sul fondo della retina). Inoltre, se l'occhio, organo di senso, davvero gestisse autonomamente le informazioni visive, non \"toccherebbe\" lo \"scottante\" Sole e nessun'altra fonte fastidiosa, non procurandosi dolore n\u00e9 abbacinamento.\nDemolita cos\u00ec la teoria dei raggi visuali, Alhazen si rifece a quella delle scorze, supponendo stavolta che l'acquisizione delle informazioni luminose fosse s\u00ec dovuta ad un agente esterno, ma che questo non rilasciasse \"ombre\", viaggianti in forma di \"scorze\" appositamente in direzione dell'occhio dell'osservatore, bens\u00ec delle \"scorzettine\", emesse dall'oggetto in tutte le direzioni. Per questo, dovette affrontare una ipotesi di scomposizione rudimentalmente particellare di ciascuno degli oggetti osservati, ed attribuire a ciascuna infinitesima componente di ciascun oggetto la capacit\u00e0 di emissione di scorzettine in ogni direzione.\nLe \"scorzettine\".\nLa genialit\u00e0 della scomposizione particellare consisteva nella prima monizione (elaborata in forma, si noti, squisitamente logica) di un embrione della teoria corpuscolare: da ciascun oggetto, anzi da ciascuna delle piccolissime parti componenti l'oggetto si sarebbero staccate \"informazioni luminose\" (\"scorzettine\") che avrebbero raggiunto l'occhio, attraversato il cristallino, penetrata la pupilla, attraversato il globo oculare fermandosi sul fondo. Per ogni oggetto, poi, per ogni particella di questo, di tutte le scorzettine emesse in tutte le direzioni, una sola avrebbe potuto colpire la cornea normalmente (cio\u00e8, secondo una traiettoria rettilinea perpendicolare al piano della cornea), attraversarlo e giungere a destinazione. L'unicit\u00e0 della scorzettina evitava la duplicazione di immagini e la confusione sulla retina di ciascuna particella, consentendo una visione ordinata.\nA questa teoria lo scienziato aggiungeva per corollario l'ipotesi che vi fossero due tipi di scorzettine, alcune \"normali\" (secondanti appieno la sua teoria) ed altre \"irregolari\". Mentre le normali avrebbero raggiunto regolarmente la retina procedendo in linea retta e con velocit\u00e0 finita, le altre sarebbero state fermate dalla rifrazione e respinte, negando la visione di talune parti di oggetti. Della rifrazione andava del resto abbozzando rudimenti teorici, avendo effettuato esperimenti su oggetti trasparenti (vetrosi) di forma sferica o cilindrica, e della riflessione e dell'assorbimento stava per dedicarsi a studi pi\u00f9 profondi.\nSulla retina, le scorzettine regolari (una per ciascuna delle componenti particellari dell'oggetto) si sarebbero fermate a fornire l'informazione visiva che, insieme alle altre scorzettine regolari giunte a destinazione, avrebbe consentito di ricostruire una informazione generale sull'oggetto che le aveva emesse. L'immagine sarebbe dunque stata il risultato della ricezione-percezione della somma delle scorzettine emesse da ciascuna particella dell'oggetto, ordinate dall'occhio in una visione finalmente comprensibile.\nAvendo studiato a fondo l'anatomia dell'occhio, ed avendo per questo maturato una profonda consuetudine con le teorie di Galeno (dal quale aveva appreso della cornea e delle tuniche), Ibn al-Haytham si rese conto (ben prima che la nozione divenisse di generale accettazione) che le scorzettine, attraversando il globo (nell'allora solo supposta traiettoria rettilinea), si sarebbero disposte sulla retina in ordine inverso, come in effetti accade: l'immagine risultante sulla retina \u00e8 effettivamente capovolta, e Ibn al-Haytham lo aveva intuito con semplici schemi di geometria.\nLa ricerca del sensorio.\nNon disponendo di migliori elementi, e non potendo accettare che l'immagine si capovolgesse (giacch\u00e9 l'uomo la vede \"correttamente\" - oggi si sa per\u00f2 che non \u00e8 cos\u00ec), ma comunque ben saldo nella consapevolezza del valore della sua teoria, si risolse a cercare il \"sensorio\", cio\u00e8 il nervo che trasmette le informazioni al cervello, in un punto della traiettoria delle scorzettine che fosse raggiunto precedentemente al punto di \"capovolgimento\" (il centro del globo oculare).\nE davanti al centro del globo vi erano l'ininfluente liquido, il foro della pupilla ed il solo elemento trasparente ma solido, il cristallino. Fu in questo perci\u00f2 che Alhazen dedusse doversi trovare il sensorio e quindi doversi raccogliere l'immagine corretta.\nLa specialit\u00e0 della luce solare.\nLa considerazione delle caratteristiche dell'illuminazione, ormai senza pi\u00f9 dubbio attribuita all'effetto della luce solare, unita alla considerazione delle sensazioni dolorose arrecate dall'osservazione diretta del massimo astro, condusse Alhazen ad ipotizzare che dal Sole promanasse qualcosa (forse non propriamente scorzettine nel senso che aveva gi\u00e0 individuato) capace di provocare l'emissione di scorzettine \"ordinarie\" da parte degli oggetti colpiti dalla luce solare.\nIntu\u00ec dunque una sorta di forza, di energia emessa dal Sole (ma non pervenne ad una sua precisa definizione), tanto forte da suscitare la produzione di informazioni visive provenienti dagli oggetti e troppo forte per l'occhio, che di tali scorzettine doveva riceverne, non produrne.\nQuesta sorta di radiazione gli consent\u00ec di ipotizzare che il colore fosse effetto d'una radiazione secondaria, emessa dagli oggetti colorati che fossero stati sollecitati da un agente primario, come la luce del Sole; si spinse ad ipotizzare, per primo, che la luce solare illuminasse la Luna e che questa la riflettesse sulla Terra.\nSintetizzando, ibn al-Haytham introdusse l'ipotesi che (come poi sarebbe stato sviluppato dalla teoria corpuscolare) la visione dipendesse da un agente esterno (il \"lumen\", concetto innovativo rispetto alla \"lux\") e che le informazioni fornite dai \"lumen\" fossero in realt\u00e0 un flusso di particelle materiali emesse dagli oggetti.\nLa camera oscura e le illusioni ottiche.\nLo studio sul capovolgimento dell'immagine all'interno del globo oculare, dovuto al passaggio per lo stretto foro della pupilla, diede lo spunto ad Alhazen per sviluppare il primo studio in assoluto sulla camera oscura. Lo scienziato descrisse con grande anticipazione ed esattezza il meccanismo di capovolgimento dell'immagine che attraversando un foro si fermava sul fondo della camera.\nAnche delle illusioni ottiche ibn al-Haytham si occup\u00f2 a fondo, citandole innumerevoli volte nelle sue opere ed usandole per analizzare l'eventuale influenza della psiche umana nella formazione dell'errore. La considerazione prevalente del tempo voleva che l'occhio fosse tendenzialmente fallace, in quanto il risultato della visione veniva espresso attraverso il filtro non oggettivo dell'individualit\u00e0 di ciascun osservatore, in mancanza di riscontri tecnicamente \"freddi\". Ma la propensione di ibn al-Haytham fu a favore del carattere estremamente soggettivo della visione.\nLa diffusione delle teorie di Ibn al-Haytham.\nCi volle molto tempo perch\u00e9 l'Europa potesse conoscere gli studi di Ibn al-Haytham. Ostavano ad una loro rapida diffusione la distanza culturale e linguistica del mondo occidentale da quello arabo, e non erano di giovamento le distanze politiche e religiose: infatti mentre l'islam incoraggiava la scienza e la sua diffusione, la chiesa la ostacolava. Un compendio dei suoi studi fu tradotto nel 1270 dal monaco polacco Vitellione, che sotto il titolo complessivo di \"De Aspectibus\" raccolse insieme altre opere come l'\"Epistola sulla luce\" e il \"Libro dell'ottica\", che fu conosciuto in Occidente col titolo di \"Prospettiva di Alhazen\".\nLe teorie dello scienziato arabo posero certamente in discussione le tradizioni consolidate nella teoria delle scorze, ma - forse anche per le molte implicazioni di natura culturale generale - non le scardinarono: si giunse invece ad ipotizzare una sorta di teoria di mediazione fra le vecchie e le nuove ipotesi, detta \"teoria delle specie\". In questa le scorze divenivano \"specie\", che lasciavano l'oggetto per effetto di un agente esterno, raggiungendo l'occhio grazie ad alcuni raggi visuali che l'occhio avrebbe emesso per catturarle.\nAnche gli studi sulla rifrazione e sulla camera oscura, come quelli sul capovolgimento delle immagini nel globo oculare, non furono recepiti immediatamente, ma si procedette pigramente alla ricostruzione, talvolta scettica, dei percorsi seguiti da Ibn al-Haytham oppure si seguitarono gli studi gi\u00e0 avviati ignorando il contributo dello scienziato di Bassora; lo stesso Leonardo ipotizz\u00f2 (al contrario, rispetto all'arabo) che anche all'interno dell'occhio si avesse un capovolgimento dell'immagine analogo a quello della camera oscura leonardiana.\nSarebbe stato l'abate Francesco Maurolico da Messina, molto tempo dopo, a rivalutare le intuizioni di Alhazen, pur restando fra i suoi contemporanei assai isolato e poco considerato; Maurolico perfezion\u00f2 l'idea della moltitudine di punti emittenti segnali, definendoli raggi geometrici. Fu poi con Keplero, ispirato dall'arabo e dal Maurolico, che le innovazioni di Alhazen servirono di base per lo sviluppo della teoria moderna.\nLa tesi Hockney-Falco.\nA una conferenza scientifica nel febbraio 2007, Charles M. Falco ipotizz\u00f2 che il lavoro sull'ottica di Ibn al-Haytham potesse avere influenzato gli artisti rinascimentali."}
{"id": "266919", "revid": "301422", "url": "https://it.wikipedia.org/wiki?curid=266919", "title": "Muro del pianto", "text": ""}
{"id": "266921", "revid": "767487", "url": "https://it.wikipedia.org/wiki?curid=266921", "title": "Vinella e Don Pezzotta", "text": "Vinella e Don Pezzotta \u00e8 un film diretto da Mino Guerrini, con Giorgio Bracardi\nTrama.\nIl film racconta la storia dell'orfanello Vinella, interpretato da Bracardi, e di Don Pezzotta, il parroco di Santa Zitta, parrocchia dei sobborghi di Roma, che inutilmente ha tentato di allevarlo nell'amor di Dio insieme alla Sora Camilla, la perpetua dalla voce baritonale.\nPurtroppo per Don Pezzotta, Vinella cresce invece nel culto di tale San Pentolino, un santo medievale frutto della sua immaginazione, che compie miracoli non sempre in spirito di carit\u00e0, al grido di \"Chiappala Chiappala\".\nVinella nutre una passione non corrisposta per la cassiera del bar, Maria la brutalona, che per\u00f2 non lo considera neppure, preferendogli il bellimbusto Tony. Ma si riscatta prima vincendo in qualche modo la corsa campestre, poi battendosi eroicamente per salvare dalla demolizione la parrocchia di Don Pezzotta, abbandonata dai fedeli da quando Padre Splendid, un prete biondo ossigenato giunto in Italia dagli Stati Uniti, ha fatto costruire nello stesso quartiere la sua chiesa modernissima e tecnologica, le cui campane chiamano i fedeli a raccolta sulle note di \"Nessuno mi pu\u00f2 giudicare\" di Caterina Caselli.\nA salvare la vecchia parrocchia sar\u00e0 il tempestivo intervento di San Pentolino, che dall'alto del campanile mander\u00e0 in tilt le ruspe comunali."}
{"id": "266922", "revid": "7336", "url": "https://it.wikipedia.org/wiki?curid=266922", "title": "Panspeziale", "text": ""}
{"id": "266923", "revid": "7336", "url": "https://it.wikipedia.org/wiki?curid=266923", "title": "Pan speziale", "text": ""}
{"id": "266924", "revid": "1745361", "url": "https://it.wikipedia.org/wiki?curid=266924", "title": "Certosino", "text": ""}
{"id": "266926", "revid": "39350360", "url": "https://it.wikipedia.org/wiki?curid=266926", "title": "M/s", "text": ""}
{"id": "266927", "revid": "1082300", "url": "https://it.wikipedia.org/wiki?curid=266927", "title": "SS John W. Brown", "text": "La SS \"John W. Brown\" \u00e8 una delle due rimanenti navi della classe Liberty ancora esistenti. Questa nave \u00e8 oggi una nave museo situata al Dundalk Marine Terminal nel porto di Baltimora. La nave ha preso il nome dal leader sindacale John W. Brown.\nIn tempo di guerra la \"John W. Brown\" comp\u00ec 13 viaggi fino al golfo Persico ed al mar Mediterraneo, prestando anche servizio durante lo sbarco di Anzio. Fece anche parte della forza di invasione della Francia meridionale durante l'operazione \"Dragoon\" nell'agosto 1944. I cannonieri della US Navy Armed Guard imbarcati a bordo abbatterono almeno un aeroplano nemico durante l'invasione della Francia meridionale nell'agosto 1944.\nDopo la guerra la \"John W. Brown\" trasport\u00f2 carichi del governo per aiutare la ricostruzione dell'Europa devastata dalla guerra e per rimpatriare truppe americane\nDopo il 1946 venne prestata all'amministrazione della citt\u00e0 di New York dove divenne una scuola superiore nautica galleggiante, l'unica degli Stati Uniti. Serv\u00ec in questo ruolo dal 1946 fino al 1982, diplomando migliaia di studenti pronti per iniziare carriere nella marina mercantile, nella US Navy e nella guardia costiera.\nTerminati i suoi giorni di nave scuola venne formato il primo \"Project Liberty Ship\" per preservare la nave. Non avendo avuto successo nel trovarle un approdo a New York venne trainata lungo il \"James River\" (Virginia) alla Reserve Fleet nel luglio 1983 con il suo futuro in serio dubbio. Nel 1988 il \"Project Liberty Ship Baltimore\" riusc\u00ec a salvarla ed a restaurarla, trovandole una nuova sede in Baltimora, Maryland vicino al cantiere dove venne costruita. Nel settembre 1988 la \"John W. Brown\" venne divenne un museo memoriale per le cerimonie al Dundalk Marine Terminal.\nDopo tre anni di restauri il 24 agosto 1991 navig\u00f2 nuovamente con i suoi motori per la prima volta dopo 45 anni durante le prove nella Chesapeake Bay. Un mese dopo trasport\u00f2 circa 600 persone tra equipaggio ed ospiti nella sua prima crociera inaugurale.\nNel 1994 ricevette la certificazione della guardia costiera per la navigazione oceanica in vista della costa e nell'aprile fece il suo primo viaggio in mare dal 1946 fino al porto di New York. Nell'agosto 1994 si rec\u00f2 fino ad Halifax in Nuova Scozia e quindi a Boston e Greenport (New York). Nel 2000 venne sottoposta a manutenzioni allo scafo a Toledo, nella regione dei Grandi Laghi."}
{"id": "266928", "revid": "227211", "url": "https://it.wikipedia.org/wiki?curid=266928", "title": "Bimodulo", "text": ""}
{"id": "266929", "revid": "227211", "url": "https://it.wikipedia.org/wiki?curid=266929", "title": "Modulo a sinistra", "text": ""}
{"id": "266930", "revid": "227211", "url": "https://it.wikipedia.org/wiki?curid=266930", "title": "Modulo a destra", "text": ""}
{"id": "266931", "revid": "1391297", "url": "https://it.wikipedia.org/wiki?curid=266931", "title": "Mercatino di Natale", "text": "Il mercatino di Natale \u00e8 una manifestazione commerciale pubblica, normalmente svolta all'aperto tra i mesi di novembre e dicembre, nella quale viene esposto tutto ci\u00f2 che concerne il Natale.\nIn genere si caratterizza per la presenza di piccoli stand dove si vendono decorazioni natalizie, prodotti regionali dell'artigianato, souvenir e piccoli oggetti regalo. Inoltre, spesso in questi mercatini si effettua anche un servizio di ristorazione veloce che di solito propone prodotti gastronomici locali. La decorazione del luogo cerca di risultare suggestiva grazie ad una notevole illuminazione, fatta di luminarie o anche di fuochi di ceppi. Sovente il paesaggio sonoro \u00e8 allietato da cori e musiche natalizie. L'intrattenimento pu\u00f2 comprendere spettacoli tradizionali quali, ad esempio, l'interpretazione di personaggi del presepe o della nascita di Ges\u00f9 e la presenza di attrazioni quali la ruota panoramica, piste di pattinaggio sul ghiaccio e piramidi natalizie. A volte i mercatini hanno anche apertura notturna, talvolta solo in alcune serate o notti, talvolta per l'intero arco della manifestazione.\nNati nel Medioevo ed originariamente concentrati in Europa centrale (in particolare in Germania, Austria e Alsazia), soprattutto dalla fine del XX secolo la tradizione dei mercatini di Natale si \u00e8 diffusa anche nel resto del continente e del mondo, divenendo per molte citt\u00e0 la pi\u00f9 importante attrazione turistica del periodo natalizio.\nStoria.\nLa tradizione dei mercatini di Natale nasce nel Medioevo, ed \u00e8 collegata alle grandi fiere che venivano organizzate in concomitanza di ricorrenze annuali quali, ad esempio, il periodo dell'Avvento.\nI primi esempi di mercatini di Natale, noti all'epoca con il nome di \"mercatino di San Nicola\" in quanto organizzati in corrispondenza dell'omonima ricorrenza, risalgono al XIV secolo ed erano situati in Germania, Austria e Alsazia. Secondo la tradizione il pi\u00f9 antico mercatino di Natale al mondo sarebbe quello tenutosi a Vienna nel 1296: nell'occasione il duca d'Austria Alberto I d'Asburgo concesse ai cittadini il permesso di realizzare un mercatino di Natale, chiamato \"Krippenmarkt\". Nei decenni successivi si ebbero invece i primi mercatini di Natale a Monaco di Baviera (1310), Bautzen (1384) e Francoforte (1393).\nIl primo mercatino di Natale ad essere attestato in un documento scritto \u00e8 per\u00f2 quello nato a Dresda nel 1434 e chiamato \"Striezelmarkt\" (\"mercato degli 'striezel\"', da un dolce tedesco). A seguito della Riforma luterana, nel 1517, che rifiutava il culto dei santi, nei paesi tedeschi fu deciso di far coincidere i mercatini con la celebrazione della nascita di Cristo e non pi\u00f9 con la festa di San Nicola. Per questo motivo, il nome dei mercatini fu cambiato in \"Christkindlmarkt\", ossia \"mercatino del bambino Ges\u00f9\". \nAltri antichi e storici mercatini di Natale sono quello di Norimberga, attestato dal 1530, e quello di Strasburgo, che risale al 1570, \u00e8 conosciuto come \"Christkindelsm\u00e4rik\" ed \u00e8 il pi\u00f9 antico di tutta la Francia. \nAl di fuori dell'ambito tedesco, le prime presenze di mercatini di Natale si hanno con riferimento a periodi cronologici diversi: se la prima attestazione in Spagna \u00e8 il mercatino di Barcellona del 1786 legato alla festa di Santa Lucia, in Italia la tradizione dei mercatini di Natale \u00e8 giunta solo negli anni novanta del XX secolo, con la nascita del Mercatino di Natale di Bolzano nel 1991. Ciononostante, anche in Italia le fonti sembrano indicare che il primo mercatino di Natale, legato anch'esso alla festa di Santa Lucia come quello di Barcellona, sarebbe nato a Bologna gi\u00e0 nel XVIII secolo. \nSempre nel periodo compreso tra gli anni ottanta e novanta il fenomeno dei mercatini di Natale si \u00e8 diffuso sempre di pi\u00f9 nel resto d'Europa, diventando un evento caratteristico e tipico del periodo natalizio.\nMercatini famosi.\nAustria.\nSecondo la tradizione l'Austria \u00e8 il paese dove per la prima volta si \u00e8 tenuto un mercatino di Natale: il \"Krippenmarkt\", autorizzato dal duca Alberto I Asburgo, si tenne per la prima volta nel 1296, inaugurando una tradizione che dai paesi germanici si sarebbe poi diffusa nei secoli successivi nel resto d'Europa. Un altro storico mercatino natalizio \u00e8 quello di Salisburgo, anticamente noto come \"Tandlmarkt\" e nato nel 1491, a cui si aggiunse il \"Nikolaimarkt\" nel XVII secolo.\nGermania.\nCome l'Austria, anche la Germania pu\u00f2 essere considerata all'origine della tradizione dei mercatini di Natale: il primo mercatino di Natale attestato dalle fonti \u00e8 infatti lo \"Striezelmarkt\" di Dresda, nato nel 1434, ed ancor prima (sebbene le fonti siano pi\u00f9 incerte sulle rispettive datazioni) ci sarebbero stati dei mercatini di Natale a Monaco di Baviera nel 1310, a Bautzen nel 1384 (il \"Wenzelsmarkt\") e a Francoforte nel 1393. Tra i pi\u00f9 antichi mercatini si segnalano anche il \"Christkindlesmarkt\" di Norimberga (1530) e i mercatini di Berlino, diffusisi in secoli diversi ma il primo dei quali nacque nel XVI secolo.\nAlla Germania si deve anche la tradizione della piramide natalizia, una decorazione tipica del folclore tedesco e caratteristica dei mercatini natalizi del paese. Creata nella zona dei Monti Metalliferi nel XVIII secolo la piramide di Natale \u00e8 usata spesso in sostituzione dell'Albero di Natale.\nFrancia.\nIn Francia i mercatini di Natale si svilupparono inizialmente nelle zone a confine con la Germania, in particolare nelle regioni di Alsazia e Lorena. In Alsazia ha sede il pi\u00f9 antico (nonch\u00e9 il pi\u00f9 visitato) mercatino natalizio del paese, il \"Christkindelsm\u00e4rik\" di Strasburgo, risalente al 1570. Proprio Strasburgo \u00e8 stata definita la \"capitale di Natale\" per la ricchezza delle sue decorazioni natalizie. L'Alsazia \u00e8 conosciuta per la bellezza dei suoi mercatini, i pi\u00f9 rilevanti tra i quali - oltre che a Strasburgo -, si trovano a Colmar, Riquewihr, Kaysersberg e Mulhouse.\nSuggestivi e famosi sono anche i mercatini della Lorena: il mercatino pi\u00f9 famoso \u00e8 quello di Metz, il secondo pi\u00f9 visitato di tutta la Francia e l'unico insieme a quello di Arras a montare ogni anno una piramide natalizia (costruzione presente pi\u00f9 comunemente in Germania). Altrettanto importanti sono il mercatino di Natale di Sierck-les-Bains (il secondo pi\u00f9 visitato nel dipartimento della Mosella dopo Metz) e quello di Sarreguemines. Nel dipartimento della Meurthe e Mosella \u00e8 famoso e molto frequentato il mercatino di Natale di Nancy, anche noto come \"mercatino di San Nicola\" in quanto legato alla celebrazione dell'omonimo santo, patrono della Lorena. La tradizione di San Nicola \u00e8 talmente radicata a Nancy, che la festa di San Nicola e le manifestazioni ad essa connesse (mercatino incluso) sono state inserite dal ministero della cultura francese nell'elenco del patrimonio culturale immateriale del paese.\nAl di fuori dell'Alsazia-Lorena, altrettanto famosa \u00e8 la \"Foire aux santons\" di Marsiglia, tenutasi per la prima volta nel 1803 e celebre per l'esposizione dei famosi Santons della Provenza, statuine del presepe tipiche della tradizione provenzale.\nAltri paesi.\nNel resto del mondo, i mercatini di Natale si sono diffusi a partire dagli anni ottanta del Novecento, fatte salve alcune eccezioni pi\u00f9 antiche.\nIn Belgio il mercatino pi\u00f9 antico \u00e8 il \"Villaggio di Natale\" di Liegi, creato nel 1986 e capace di registrare ogni anno un milione e mezzo di visitatori. Ugualmente importanti sono anche il \"Plaisir d'Hiver\" di Bruxelles e il mercatino di Mons (noto col nome di \"Mons Coeur en Neige\").\nIn Svizzera spiccano i mercatini di Zurigo (il pi\u00f9 antico del paese), Lucerna (considerato quello posto pi\u00f9 in alto in Europa), Berna (risalente al XIX secolo) e Basilea (giudicato il pi\u00f9 bello del 2021).\nNei Paesi Bassi il mercatino pi\u00f9 grande \u00e8 quello di Dordrecht, che si svolge annualmente per soli tre giorni.\nIn Estonia \u00e8 presente la pi\u00f9 antica tradizione per quanto riguarda la realizzazione di un albero di Natale pubblico, quello realizzato a Tallinn per la prima volta nel 1441. Tuttavia il primo mercatino ufficiale, il pi\u00f9 importante del paese baltico, nacque soltanto nel 1997.\nIn Ungheria \u00e8 presente il mercatino di Budapest, considerato tra i pi\u00f9 belli e suggestivi al mondo.\nIn Svezia il pi\u00f9 antico mercatino natalizio \u00e8 quello che si tiene ogni anno alla Stortorget, antica piazza di Stoccolma. Il mercatino \u00e8 nato nel Medioevo, ma la prima edizione ufficiale si \u00e8 tenuta nel 1837.\nIn Spagna il primo mercatino ufficiale \u00e8 la \"Fiera di Santa Lucia\" a Barcellona, risalente al 1786, mentre quello di Madrid \u00e8 nato ufficialmente nel XIX secolo, sebbene prime manifestazioni di questo tipo si ebbero gi\u00e0 nel XVII secolo.\nIn Inghilterra \u00e8 da segnalare il mercatino di Natale di Lincoln, il pi\u00f9 antico del paese essendo nato nel 1982. \u00c9 ispirato ai mercatini di Neustadt an der Weinstra\u00dfe, citt\u00e0 gemellata con Lincoln.\nIn Italia il primo mercatino di Natale \u00e8 ritenuto quello di Bologna, tenutosi per la prima volta nel XVIII secolo e legato alla festa di Santa Lucia. La tradizione dei mercatini si \u00e8 per\u00f2 diffusa in maniera preponderante soprattutto dagli anni novanta del novecento, con la nascita dei primi mercatini moderni: tra questi, il primo in assoluto \u00e8 stato quello di Bolzano, nato nel 1991, a cui ne sono seguiti altri nell'area del S\u00fcdtirol, in particolare a Merano, Bressanone, Vipiteno e Brunico. In Trentino \u00e8 rinomato il mercatino di Natale di Trento, nato nel 1993. A Napoli, dove \u00e8 famosa da secoli la tradizione del presepe napoletano, si tiene ogni anno in via San Gregorio Armeno l'esposizione dei presepi realizzati nelle botteghe artigianali della citt\u00e0."}
{"id": "266933", "revid": "77358", "url": "https://it.wikipedia.org/wiki?curid=266933", "title": "Mercatini di Natale", "text": ""}
{"id": "266934", "revid": "3115", "url": "https://it.wikipedia.org/wiki?curid=266934", "title": "Amplificatore da strumentazione", "text": "Un amplificatore da strumentazione (in inglese: \"Instrumentation amplifier\") \u00e8 un circuito composto da amplificatori operazionali particolarmente adatto per amplificare segnali provenienti dai trasduttori nel campo delle misurazioni elettroniche e nelle strumentazioni professionali (naturalmente le sue prestazioni sono legate all'uso di componenti di elevata qualit\u00e0: i singoli operazionali che lo compongono devono avere ottime caratteristiche e i resistori devono essere molto precisi). \nLa sua struttura \u00e8 derivata dall'amplificatore differenziale: rispetto a questo presenta due inseguitori di tensione che elevano l'impedenza d'ingresso e permettono di variare l'amplificazione del segnale differenziale d'ingresso formula_1 variando un solo componente: formula_2. \nNormalmente, viene fornito come un unico integrato con due pin a cui deve essere connesso il resistore, tipicamente un potenziometro, formula_2. \nSu strumentazioni di classe elevata, quando le specifiche dei componenti in commercio sono insufficienti per le prestazioni che il costruttore vuole ottenere dallo strumento, il costruttore stesso progetta il circuito, e ne affida la realizzazione ad aziende specializzate. Questo tipo di chip prende il nome di custom e pertanto non sar\u00e0 in commercio. \nLa relazione tra tensione di uscita e tensione differenziale di ingresso \u00e8 data da: \nformula_4.\nDalla formula precedente, si evince che formula_2 non pu\u00f2 essere costituito da un singolo potenziometro. Se cos\u00ec fosse quando il potenziometro raggiunge il suo valore nullo l'amplificazione diverge e il circuito satura per qualsiasi segnale in ingresso. Nella pratica, a formula_2 si inserisce sempre in serie un resistore per limitarne il valore minimo."}
{"id": "266935", "revid": "1234826", "url": "https://it.wikipedia.org/wiki?curid=266935", "title": "Durante", "text": ", particolarmente noto attraverso l'abbreviazione in \"Dante\".\nOrigine e diffusione.\nDal tardo nome latino \"Durans\", che, tratto dal participio presente del verbo \"durare\" (\"durare\", \"resistere\"), significa letteralmente \"durevole\", \"resistente\", \"che dura\", \"che sopporta\". Del tutto privo di una tradizione classica, il nome \u00e8 per\u00f2 ben attestato in periodo medievale e si tratta di un nome augurale tipicamente cristiano, Ai giorni nostri, tuttavia, Durante \u00e8 sostanzialmente desueto, ed \u00e8 molto pi\u00f9 diffuso e conosciuta nella forma abbreviata \"Dante\" (usata anche al di fuori dell'italiano), grazie alla notoriet\u00e0 del poeta Dante Alighieri.\nA proposito della sua variante \"Durando\", in latino \"Durandus\", \u00e8 anch'essa derivata dalla forma latina medievale del nome, e si diffuse in Francia nella forma \"Durand\", che venne poi portata in Inghilterra dai normanni. Secondo alcune fonti essa per\u00f2 parrebbe basata pi\u00f9 sul gerundio del verbo \"durare\", che sul participio presente, nel qual caso il suo significato sarebbe approssimativamente \"colui che deve essere durato (o rafforzato)\"; data la scarsa plausibilit\u00e0 di un nome con tale significato, si \u00e8 ipotizzato che \"Durandus\" sia in realt\u00e0 derivato da un nome del tutto diverso (ad esempio Thormund) e che la sua associazione con Durante sia paretimologica.\nOnomastico.\nPer la forma completa del nome (\"Durante\"), l'onomastico si pu\u00f2 festeggiare in memoria di san Durando, vescovo di Liegi, il 23 gennaio, o di un altro santo omonimo, vescovo di Clermont, l'11 febbraio o il 18 novembre. \nNon esistono invece santi che portino il nome \"Dante\"; l'onomastico va quindi festeggiato lo stesso giorno di Durante, anche se alcuni lo festeggiano il 1\u00ba febbraio in memoria di un \"san Dantus\", martire a Cartagine nel IV secolo, il cui nome (forse di origine illirica) non ha per\u00f2 nulla a che vedere con Dante."}
{"id": "266939", "revid": "1782831", "url": "https://it.wikipedia.org/wiki?curid=266939", "title": "Viaggi last minute", "text": "La locuzione viaggi last minute viene utilizzata nel linguaggio del turismo, derivato dal termine di lingua inglese \"last minute tour\" (viaggio dell'ultimo minuto), con cui si identificano i pacchetti di viaggio che prevedono l'accettazione poco tempo prima dell'esecuzione del servizio proposto, a prezzi teoricamente ribassati, al fine di completare i posti rimasti invenduti.\nStoria.\nIl termine \"last minute\" nacque negli Stati Uniti d'America nel 1938 e pi\u00f9 precisamente a New York, dove una delle agenzie aeree della Panair lo utilizz\u00f2 per esporre i posti a sedere invenduti su di un volo transoceanico a prezzi ribassati.\nLa prassi del \"last minute\" si \u00e8 poi sviluppata su scala planetaria e si \u00e8 consolidata prevalentemente fra la fine degli anni novanta del XX secolo ed i primi anni 2000 ed \u00e8 giunta a coprire un'importante fetta di fatturato del mercato turistico. In quegli anni la diffusione di internet ha permesso di estendere la prassi anche alla gestione degli hotel, che possono proporre cambiamenti di prezzo un tempo non possibili in quanto soggetti ad un listino esclusivamente cartaceo.\nNegli ultimi anni, l'abuso della formula \"last minute\" da parte dei consumatori aveva portato ad una tempistica di prenotazione troppo sotto data; ci\u00f2 ha dato impulso, da parte dei tour operator ed in particolar modo da parte delle compagnie di crociera, ad una formula di \"advance booking\" particolarmente aggressiva in modo da riequilibrare i tempi di prenotazione. Cos\u00ec adesso gli sconti sono maggiori per chi prenota in anticipo piuttosto che all'ultimo momento.\nCaratteristiche.\nGeneralmente sono comprensivi di viaggio in aeroplano, trasferimento e soggiorno (tipicamente della durata di una settimana), acquistabili dai 15 ai 2 giorni precedenti la partenza presso le agenzie di viaggio presenti su tutto il territorio nazionale di ciascun paese. Alternativamente, tali pacchetti possono essere acquistati online via web.\nVantaggi.\nLa prassi \u00e8 comprensibilmente apprezzata tanto dai \"tour operator\" - che vedono in essa un'ulteriore possibilit\u00e0 di espansione della propria attivit\u00e0 - quanto dall'utenza che conta di \"spuntare\" prezzi inferiori a quelli di catalogo. Il risparmio in questo genere di combinazioni infatti pu\u00f2 essere notevole ed, in certi casi, scendere fino al 50% rispetto al prezzo originario.\nUn'ulteriore variazione del sistema \"last minute\" \u00e8 data da offerte inserite direttamente su internet dagli operatori turistici. Da una parte ci\u00f2 consente al cliente finale di avere direttamente a casa offerte \"fresche\" prenotabili online e dall'altra permette all'operatore di gestire al meglio le richieste di prenotazione.\nIl termine \"booking on line\" indica il sistema di vendita \"on line\".\nEsempio riguardante gli hotel, possono vendere on line tramite il proprio sito web personale, senza quindi dovere percentuali di intermediazione o tramite portali turistici appositamente ideati.\nTali portali operano per molteplici alberghi, spesso operano anche a livello mondiale dando i loro servizi agli hotel di svariate citt\u00e0.\nL'hotel iscrivendosi inserisce nel mercato di internet un numero di camere visibili ai navigatori. Qualora gli utenti del portale prenotino una camera l'hotel - nella maggior parte dei casi dovr\u00e0 pagare una percentuale al portale turistico.\nL'utente pu\u00f2 cercare last minute voli e hotel utilizzando i metamotori che permettono di verificare la disponibilit\u00e0 e confrontare il prezzo applicato per quello stesso volo o camera di albergo dalle diverse agenzie di prenotazione on line. \nSvantaggi.\nNon ci sono particolari svantaggi se non legati alla esigua disponibilit\u00e0 di posti, trattandosi quasi sempre degli ultimi. Non si hanno particolari svantaggi nell'assegnazione della camera e/o del posto a sedere sul volo.\nInoltre bisogna fare attenzione che il termine \"last minute\" non sia inflazionato puramente a scopo di rendere l'offerta pi\u00f9 accattivante. Spesso in realt\u00e0 pi\u00f9 che di una riduzione dei prezzi si tratta di un'offerta per un determinato periodo con il semplice inserimento promozionale di qualche servizio aggiuntivo, quindi l'unico vero vantaggio resta la comodit\u00e0 del pacchetto pronto all'ultimo momento per il cliente indeciso o pigro.\nNormativa UE.\nSecondo la direttiva 90/314/CE del Consiglio d'Europa, le offerte di pacchetti \"tutto incluso\" sono quelle che riguardano prestazioni di durata superiore alle 24 ore, o la notte, ad un prezzo forfettario, e che comprendono:\nDal 23 dicembre 2002 valgono gli obblighi informativi previsti dalla citata direttiva, che indica le informazioni da fornire prima della sottoscrizione del contratto, e quelle da fornire prima dell'inizio del viaggio.\nLe sanzioni, in caso di pubblicit\u00e0 ingannevole, per gli operatori professionali e non, sono quelle del \"Trade Descriptions Act\" del 1968 e del \"Consumer Protection Act del 1987.\""}
{"id": "266941", "revid": "547992", "url": "https://it.wikipedia.org/wiki?curid=266941", "title": "Governo Minghetti II", "text": "Il Governo Minghetti II \u00e8 stato in carica dal 10 luglio 1873 al 25 marzo 1876 per un totale di 989 giorni, ovvero 2 anni, 8 mesi e 15 giorni."}
{"id": "266979", "revid": "121363756", "url": "https://it.wikipedia.org/wiki?curid=266979", "title": "Governo Lanza", "text": "Il Governo Lanza \u00e8 stato in carica dal 14 dicembre 1869 al 10 luglio 1873 per un totale di 1.304 giorni, ovvero 3 anni, 6 mesi e 26 giorni. \u00c8 il pi\u00f9 lungo governo della storia dell'Italia liberale e il terzo in generale (dopo il Governo Mussolini e il Berlusconi II).\nIl governo ottenne la fiducia il 16 dicembre 1869 con 208 voti favorevoli e 57 contrari.\nNel 1873, per superare lo stallo su divergenze economiche, Minghetti e Depretis proposero che il governo diventasse di coalizione, ma il Presidente del Consiglio si rifiut\u00f2 e venne sfiduciato il 25 giugno con soli 86 voti a favore contro 156, dando il via a un governo di coalizione con Minghetti presidente. "}
{"id": "266982", "revid": "287204", "url": "https://it.wikipedia.org/wiki?curid=266982", "title": "Tiberio Claudio Donato", "text": "Biografia.\nLe notizie sulla sua vita sono piuttosto scarse: \u00e8 certo che fu un retore del V secolo, forse vissuto intorno al 430.\n\"Interpretationes Vergilianae\".\nDonato fu autore delle \"Interpretationes Vergilianae\", scoperte nel 1488 e pubblicate in edizione integrale nel 1535 da Giovanni Paolo Flavio per incarico di Scipione Capece, su un manoscritto gi\u00e0 del Pontano appartenente allo stesso Capece.\nSi tratta di un commento parafrastico all\"Eneide\", di notevole valore per le osservazioni riguardanti la lingua e lo stile del grande Virgilio. Donato sostiene che la poesia di Virgilio ha un solo scopo, quello di lodare sia Enea sia Augusto. Il suo suggerimento che l'interpretazione di Virgilio sia da fare pi\u00f9 retoricamente che non grammaticalmente rende l'idea di come l\"'Eneide\" fosse da secoli una parte fondamentale della concorrenza tra grammatica e retorica. Tuttavia, Donato nell'interpretazione di Virgilio applica alcuni dei principi della grammatica e riflette, quindi, una profonda competenza grammaticale.\nL'opera ebbe un notevole seguito proprio per il suo valore stilistico, tanto che se ne pubblicarono 55 edizioni tra il 1488 e il 1599."}
{"id": "266984", "revid": "121363723", "url": "https://it.wikipedia.org/wiki?curid=266984", "title": "Governo Menabrea III", "text": "Il Governo Menabrea III \u00e8 stato in carica dal 13 maggio al 14 dicembre 1869 per un totale di 215 giorni, ovvero 7 mesi e 1 giorno. Il governo si dimise dopo che il suo candidato alla presidenza della Camera, Adriano Mari, fu sconfitto dall'esponente dell'opposizione Giovanni Lanza."}
{"id": "266985", "revid": "117908748", "url": "https://it.wikipedia.org/wiki?curid=266985", "title": "Governo Menabrea II", "text": "Il Governo Menabrea II \u00e8 stato in carica dal 5 gennaio 1868 al 13 maggio 1869 per un totale di 494 giorni, ovvero 1 anno, 4 mesi e 8 giorni. Il governo si dimise per favorire un rimpasto."}
{"id": "266987", "revid": "1444886", "url": "https://it.wikipedia.org/wiki?curid=266987", "title": "Governo Menabrea I", "text": "Il Governo Menabrea I \u00e8 stato in carica dal 27 ottobre 1867 al 5 gennaio 1868 per un totale di 70 giorni, ovvero 2 mesi e 9 giorni.\nQuesto governo segn\u00f2 una rottura tra la prassi parlamentare di supremazia della Camera - consolidata dal conte Cavour - e la norma costituzionale ripristinata dal re Vittorio Emanuele II. Costituito esclusivamente da senatori, alti funzionari e notabili, il Menabrea I era composto da uomini che si rifacevano esclusivamente alla destra e fu accusato d'essere un governo extraparlamentare di corte, i cui membri professavano un culto quasi fanatico della monarchia.\nFu il primo esecutivo della storia dell'Italia unita a cadere a seguito di una crisi parlamentare: il 22 dicembre 1867 infatti un ordine del giorno, su cui il gabinetto aveva posto la questione di fiducia, venne rigettato dalla Camera per due voti."}
{"id": "266991", "revid": "124830827", "url": "https://it.wikipedia.org/wiki?curid=266991", "title": "Governo Rattazzi II", "text": "Il Governo Rattazzi II \u00e8 stato in carica dal 10 aprile al 27 ottobre 1867 per un totale di 200 giorni, ovvero 6 mesi e 17 giorni. Il governo si dimise in seguito ai fatti della Battaglia di Mentana."}
{"id": "266992", "revid": "339392", "url": "https://it.wikipedia.org/wiki?curid=266992", "title": "Weierstrass", "text": ""}
{"id": "266994", "revid": "339392", "url": "https://it.wikipedia.org/wiki?curid=266994", "title": "Weierstra\u00df", "text": ""}
{"id": "267003", "revid": "174925", "url": "https://it.wikipedia.org/wiki?curid=267003", "title": "Agenzia turistica", "text": "Una agenzia turistica (comunemente agenzia di viaggio) \u00e8 un'attivit\u00e0 commerciale che offre servizi vari per chi si trovi ad effettuare un viaggio: dalla semplice emissione di biglietteria aerea, marittima, ferroviaria alla formulazione di pacchetti di viaggio e/o soggiorno personalizzati, in territorio sia nazionale che estero.\nTipi di agenzie.\nLegalmente, le agenzie turistiche sono classificate in base alle autorizzazioni che sono state loro rilasciate:\nLa Convenzione di Bruxelles.\nLa Convenzione di Bruxelles ha introdotto la bipartizione di fondo tra le agenzie in tour operator che si occupano dell'organizzazione del viaggio e in travel agent che si limitano ad essere degli intermediari di viaggi.\nIn tal modo sono state create due diverse figure contrattuali: il contratto di organizzazione e il contratto di intermediazione. \nIl contratto di organizzazione di viaggio \u00e8 un contratto nel quale \u201cuna persona si impegna a suo nome a procurare a un'altra, per mezzo di un prezzo globale, un insieme di prestazioni comprendenti il trasporto, il soggiorno separato dal trasporto o qualunque altro servizio che ad essi si riferisca\u201d; in altre parole si impegna nell'organizzare un pacchetto turistico completo. \nPer tale tipologia di contratto, erano nati dei problemi per l'individuazione della sua corretta natura giuridica, perch\u00e9 era stato dapprima interpretato come contratto di trasporto, poi come contratto di mandato. \nIl tour operator stipula tali contratti avendo come contraente un'agenzia di viaggio dettagliante oppure vendendo direttamente il pacchetto al cliente \nCon il contratto d'intermediazione \u201cuna persona si impegna a procurare all'altra, per mezzo di un prezzo, sia un contratto di organizzazione di viaggio, sia uno dei servizi separati che permettono di effettuare un viaggio o un soggiorno qualsiasi\u201d. \nIn tal caso il travel agent \u00e8 solo un intermediario e non il produttore del pacchetto.\nL'aspetto giuridico delle agenzie di viaggio.\nItalia.\nLa prima agenzia viaggi italiana e quarta a livello mondiale, in ordine di tempo, \u00e8 la Chiariva, fondata a Milano nel 1878.\nNel definire le agenzie di viaggio e turismo, le varie regioni italiane hanno mantenuto il riferimento all'art. 9 della prima legge quadro 217/1983, infatti:\n\"Sono agenzie di viaggi e turismo le imprese che esercitano attivit\u00e0 di produzione, organizzazione di viaggi e soggiorni, intermediazione nei predetti servizi o anche entrambe le attivit\u00e0, ivi compresi i compiti di assistenza e di accoglienza ai turisti.\"\nEsse sono sorte grazie a due specifiche esigenze: \nCon l'affermarsi di tale attivit\u00e0 economica, lo Stato italiano, ha prodotto disposizioni normative per regolare il settore, cio\u00e8 per garantire i viaggiatori.\nIn effetti l'ultimo rilevante intervento \u00e8 costituito dalla Legge 135/2001, la quale, all'articolo 2, comma 4, demanda ad un Decreto del Presidente del Consiglio dei ministri la definizione dei principi e degli obiettivi per la valorizzazione e lo sviluppo del sistema turistico.n assenza delle relative autorizzazioni, l'attivit\u00e0 di \"agenzia turistica\" \u00e8 irregolare."}
{"id": "267007", "revid": "767487", "url": "https://it.wikipedia.org/wiki?curid=267007", "title": "Negazione (matematica)", "text": "In logica e in matematica con negazione si intende un'operazione logica unitaria, che restituisce il valore di verit\u00e0 inverso di una proposizione.\nDefinizione.\nData una proposizione \"p\" si ha che \u00ac\"p\" \u00e8 falsa se \"p\" \u00e8 vera, ed \u00e8 vera se \"p\" \u00e8 falsa.\nLa tabella di verit\u00e0 della negazione \u00e8 la seguente: \nNotazione.\nPer indicare la negazione di una proposizione \"p\" si scrive, equivalentemente:"}
{"id": "267014", "revid": "729019", "url": "https://it.wikipedia.org/wiki?curid=267014", "title": "Macchi-Castoldi M.C.72", "text": "Il Macchi-Castoldi M.C.72 \u00e8 un idrocorsa (\"idrovolante da corsa\") con configurazione \"a scarponi\" ideato nel 1930 come l'ultima speranza dell'Italia per la terza vittoria necessaria alla conquista della prestigiosa Coppa Schneider.\nStoria dell'M.C.72.\nLa preparazione della rivincita italiana cominciava nel 1930. Altissima la posta in gioco: cercare di battere gli inglesi, rimettendo cos\u00ec in gara il blasonato trofeo, e riportare a casa il primato mondiale di velocit\u00e0, da sempre legato alla manifestazione.\nQuesto era il compito del R.A.V. (Reparto Alta Velocit\u00e0) di Desenzano del Garda, che inizi\u00f2 subito la selezione dei piloti che avrebbero portato in gara il futuro bolide. Intanto a Roma si davano disposizioni per la macchina e il motore; la maggiore esperienza in campo di idrocorsa era sicuramente appannaggio della Fiat per il motore e della Macchi per la cellula e furono queste le due ditte sulle quali si concentrarono gli sforzi che avrebbero portato al motore AS.6 e all'idrocorsa M.C.72.\nIl nuovo aereo fu realizzato nei tempi previsti e le prove di collaudo iniziali fecero ben sperare chi su questo aereo aveva puntato tutto. Invece, ben presto si presentarono dei gravi problemi di detonazioni e ritorni di fiamma nel propulsore, e il collaudo risult\u00f2 molto pi\u00f9 lungo e laborioso del previsto. Quando poi le prove di volo costarono la vita di due piloti collaudatori, il 2 agosto al capitano Giovanni Monti in fase di decollo e successivamente al tenente Stanislao Bellini, si cap\u00ec che l'M.C.72 non sarebbe mai stato pronto per il settembre del 1931.\nPersa ogni speranza di rimettere in gioco la Schneider, il R.A.V. ricevette l'ordine perentorio di stabilire il nuovo record di velocit\u00e0 il giorno stesso in cui gli inglesi si sarebbero aggiudicati il trofeo, ma naturalmente era un'impresa impossibile; se l'M.C.72 fosse stato in grado di stabilire il record per quella data, allora avrebbe potuto anche partecipare alla competizione in Inghilterra, cosa che non avvenne.\nIl primo record comunque arriv\u00f2: il 10 aprile 1933 alle ore 11:00 il Maresciallo Francesco Agello decollava a bordo dell'M.C.72 siglato MM.177 ed effettuava cinque giri del circuito designato sul Lago di Garda alla velocit\u00e0 media di 682,078 km/h; dopo l'ultimo passaggio Agello, resosi conto del successo, si lanci\u00f2 verso l'idroscalo colmo di spettatori concludendo con una secca virata a coltello come segno di saluto.\nSuccessivamente fu inviata una sezione del Reparto presso Falconara Marittima per nuovi tentativi di record. Il giorno 8 ottobre, utilizzando lo stesso M.C.72 M.M. 177 ma con un motore meno spinto, il tenente colonnello Guglielmo Cassinelli, sul percorso Falconara (localit\u00e0 Fiumesino) - porto di Pesaro e ritorno stabil\u00ec il record del mondo di velocit\u00e0 sui 100\u00a0km con la media di 629,39\u00a0km/h, senza prima effettuare voli di prova del percorso con l'idrocorsa. Il successivo 21 ottobre il capitano Pietro Scapinelli, sempre con lo stesso M.C.72 M.M. 177, decollando al largo di Falconara Marittima e seguendo il percorso Porto Recanati - Porto Corsini e ritorno, conquist\u00f2 la prestigiosa Coppa Bl\u00e9riot, destinata al primo pilota che avesse volato ad almeno 600\u00a0km/h per mezz'ora, con la media di 619,37\u00a0km/h, nonostante avesse incontrato condizioni meteorologiche avverse che resero difficilissimo anche il decollo a causa del mare grosso.\nIl successivo ed ultimo traguardo fu fissato al superamento del muro dei 700\u00a0km/h, ed anche questo obiettivo fu raggiunto; il 23 ottobre 1934 Agello, a bordo dell'M.C.72 siglato MM.181, con una velocit\u00e0 media di 709,209\u00a0km/h, batt\u00e9 il suo stesso record; quest'ultimo primato rimane da allora imbattuto per quanto concerne la categoria idrovolanti propulsi da motore alternativo. Lo stesso M.C.72 MM.181, l'ultimo rimasto dei cinque esemplari prodotti, \u00e8 gelosamente custodito nel Museo storico dell'Aeronautica Militare di Vigna di Valle, sul lago di Bracciano (Roma).\nA causa delle particolari necessit\u00e0 e della unicit\u00e0 delle relative soluzioni applicative, non furono realizzati sviluppi successivi, del motore FIAT AS.6 e dell'aereo.\nIl motore Fiat AS.6.\nEra chiaro a tutti che il motore dell'M.C.72 dovesse essere qualcosa di davvero eccezionale: il contratto con la Fiat esigeva un motore con una potenza di 2\u00a0300 CV, aumentabile in tempi brevi a 2\u00a0800 CV, un peso non superiore agli 840 kg ed un consumo massimo di 250 g/cv/h. Il compito era arduo, in quanto il pi\u00f9 potente motore prodotto fino ad allora dalla fabbrica torinese, l'AS.5, gi\u00e0 impiegato sull'idrocorsa Fiat C.29, non superava i 1\u00a0000 CV; si trattava quindi di pi\u00f9 che raddoppiare la potenza e di adottare un riduttore e un turbocompressore, cosa che la Fiat aveva affrontato fino ad allora solo allo stadio sperimentale.\nLa soluzione fu individuata nell'accoppiamento in tandem di due unit\u00e0 AS.5 conservando dello stesso motore alesaggio, corsa e numero di giri. L'idea di due motori in tandem presentava diversi vantaggi: innanzitutto un ingombro trasversale straordinariamente limitato, la possibilit\u00e0 di sfruttare l'esperienza gi\u00e0 acquisita con l'AS.5, il poter sistemare il riduttore tra le due unit\u00e0, che rimanevano indipendenti l'una dall'altra, e il far passare l'asse elica tra le bancate del motore anteriore.\nInoltre in questo modo si disponeva di una cilindrata davvero considerevole (pi\u00f9 di 50 litri), il che avrebbe permesso di raggiungere comodamente la potenza contrattuale senza dover sovralimentare eccessivamente il motore, mantenendo cos\u00ec i consumi eccezionalmente bassi, come richiesto. Nasceva cos\u00ec l'AS.6, una sorta di \"doppio motore\" con due unit\u00e0 indipendenti nel funzionamento (tanto che venivano avviate separatamente) ma con le eliche coassiali controrotanti. Questo propulsore, come del resto tutti quelli della serie AS, venne progettato dall'ingegnere Tranquillo Zerbi, direttore del Reparto Progetti Speciali della Fiat.\nL'albero a gomiti del motore anteriore non usciva anteriormente in corrispondenza dell'elica, bens\u00ec posteriormente dove, mediante ruote dentate che fungevano anche da riduttore, metteva in movimento un albero cavo rotante tra la \"V\" dei cilindri. Allo stesso modo, il motore posteriore muoveva, tramite ruote dentate, un secondo albero che passava all'interno del primo. I due motori erano montati nel senso avanti-indietro, col risultato di far girare gli alberi, e quindi le eliche, l'uno nel senso opposto dell'altro.\nIl combustibile veniva imbarcato all'interno dei galleggianti e arrivava al motore attraverso dei condotti passanti internamente ai sostegni a traliccio degli scafi. Anche i circuiti erano indipendenti e ogni unit\u00e0 pescava il combustibile dal proprio galleggiante/serbatoio; in questo modo si evitava che, dopo un tempo di volo prolungato, ci si trovasse con un serbatoio pieno ed uno vuoto, situazione che avrebbe originato fastidiosi squilibri.\nLe eliche coassiali controrotanti.\nL'ingegner Mario Castoldi aveva pensato all'idea di due eliche coassiali controrotanti gi\u00e0 alla Schneider del 1929, quando risaltarono agli occhi di tutte le difficolt\u00e0 degli idrocorsa in fase di decollo. L'elica, infatti, ruotando attorno al proprio asse, produce (per la Terza Legge della Dinamica) un momento meccanico di reazione che tende a far rollare il velivolo nel senso opposto a quello di rotazione dell'elica stessa. Se, durante la corsa di decollo di un aeroplano \"terrestre\", tale momento meccanico pu\u00f2 essere assorbito dall'ammortizzatore della gamba del carrello, in un idrovolante a scarponi avviene lo sprofondamento di un galleggiante rispetto all'altro e questo comporta un notevole squilibrio in termini di resistenza idrodinamica.\nCon l'aumento della potenza dei motori si rendeva necessaria l'adozione di galleggianti sempre pi\u00f9 grandi che potessero opporre una adeguata resistenza al rollio indotto senza sprofondare eccessivamente; i galleggianti sovradimensionati per\u00f2, una volta in volo, producevano una resistenza aerodinamica notevole.\nL'adozione di due eliche coassiali controrotanti, soprannominata poi elica \"birotativa\", ha tra i tanti vantaggi quello di azzerare il momento meccanico di reazione, in quanto il momento meccanico generato dalla rotazione di un'elica viene contrastato dalla rotazione dell'altra. Questo ha sicuramente reso il velivolo meno difficile da pilotare, sia in volo che in flottaggio, ed ha inoltre consentito di adottare galleggianti meno voluminosi.\nIl fatto poi che la lunghezza delle pale fosse ripartita tra due eliche ridusse il diametro del disco, il che offr\u00ec due ulteriori vantaggi: in primo luogo scongiur\u00f2 il pericolo che le estremit\u00e0 delle pale raggiungessero velocit\u00e0 supersoniche ad elevati regimi di rotazione del motore, ed in secondo luogo ridusse la superficie del disco stesso, migliorando la penetrazione aerodinamica dell'aereo.\nAltro vantaggio aerodinamico era il fatto che l'idrocorsa veniva investito da una corrente d'aria non turbolenta, come per i monoelica, bens\u00ec da una corrente pressoch\u00e9 lineare, il che evitava anche che i gas di scarico venissero deviati verso l'abitacolo, causando problemi sia di respirazione sia di visibilit\u00e0 al pilota per annerimento del parabrezza. Oltretutto, un disco con un diametro cos\u00ec ridotto non avrebbe sicuramente interferito in alcun modo con l'onda prodotta dagli scafi durante il movimento in acqua.\nTecnica.\nAli e impennaggi.\nL'ala era realizzata in duralluminio, piuttosto spessa ed a profilo biconvesso, simmetrico, e completamente coperta da un radiatore alare costituito da tubetti d'ottone in modo da utilizzare quasi tutta la superficie esterna del velivolo per raffreddare il motore.\nGli impennaggi di coda erano a croce, come nei modelli veloci Macchi.\nFusoliera.\nNella parte anteriore e centrale la fusoliera era in metallo mentre la coda era realizzata in legno. Buona parte della lunghezza della fusoliera era occupata dal complesso motore che era sostenuto da un castello nel quale si innestavano le gambe di forza dei galleggianti e le semiali.\nLe gambe di forza dei galleggianti erano in legno e duralluminio e la loro superficie anteriore era quasi completamente coperta dai radiatori per l'olio e per l'acqua.\nRaffreddamento.\nUno dei problemi pi\u00f9 seri per il funzionamento del prestante motore era il raffreddamento, scrive Castoldi in una intervista del 1942:\nVideo.\nVideo il velivolo Macchi MC-72"}
{"id": "267023", "revid": "767487", "url": "https://it.wikipedia.org/wiki?curid=267023", "title": "San Xing", "text": "San Xing, letteralmente i \"tre astri\" (\u4e09\u661f), anche indicati con il termine Fu Lu Shou (\u798f\u7984\u5bff), sono tre divinit\u00e0 della mitologia cinese. I loro nomi sono Lu Xing (\"astro della fama\", \u797f\u661f), Fu Xing (\"astro della buona sorte\", \u798f\u661f) e Shou Xing (\"astro della longevit\u00e0\", \u5bff\u661f).\nVengono identificati con le tre stelle che compongono la Cintura di Orione."}
{"id": "267026", "revid": "1632387", "url": "https://it.wikipedia.org/wiki?curid=267026", "title": "Band Aid", "text": "Band Aid \u00e8 un supergruppo britannico e irlandese creato per scopi benefici nel 1984 da Bob Geldof e Midge Ure con l'obiettivo di raccogliere fondi per combattere la piaga della fame in Etiopia, attraverso la pubblicazione del singolo \"Do They Know It's Christmas?\". Il singolo super\u00f2 le aspettative dei produttori divenendo il pi\u00f9 venduto del Natale 1984. Successivamente venne nuovamente registrato raggiungendo comunque la vetta delle classifiche. La versione originale del 1984 venne prodotta da Trevor Horn.\nIl nome.\nIl nome \"\"Band Aid\" (tradotto in \"gruppo di soccorso\") fu scelto come un gioco di parole riferito sia alla famosa marca statunitense di cerotti, sia al fatto che i musicisti della band erano impegnati in un'opera di soccorso.\nIl supergruppo \"Band Aid\" si \u00e8 riunito in tre diverse occasioni, annoverando ogni volta il meglio del pop britannico e irlandese, per registrare sempre la stessa canzone natalizia. Midge Ure disse una volta: \"Ogni generazione dovrebbe averne una propria versione.\"\"\nPubblicazioni.\nIl singolo originale \"Do They Know It's Christmas?\" fu pubblicato nel Regno Unito il 3 dicembre 1984 debuttando una settimana dopo al numero 1 delle classifiche. La canzone fu registrata il 25 novembre del 1984 e venne presentata il giorno seguente nel programma radiofonico di Simon Bates sulla BBC Radio 1. La canzone vede come autori Bob Geldof e Midge Ure, e produttori Trevor Horn e Ure. Il singolo divenne il pi\u00f9 venduto di quell'anno e fu pubblicato nella versione estesa su discomix 12\" (6:18) e singolo 7\" (3:55).\nNel 1985, sulla scia del successo del singolo Band Aid, Bob Geldof organizz\u00f2 il concerto benefico Live Aid. La canzone fu dunque ristampata e raggiunse la posizione 3 nelle classifiche il 7 dicembre 1985. Il ricavato delle vendite (sia del singolo originale che della versione 1985) ammontava a circa 8 milioni di sterline (circa 11 milioni di euro).\nIl 1989 vide una nuova formazione a causa dell'aggravarsi della situazione etiope. La \"Band Aid II\", reclutata dai produttori Stock, Aitken &amp; Waterman, registr\u00f2 una nuova versione di \"Do They Know It's Christmas?\" che divent\u00f2 un'altra volta il singolo natalizio pi\u00f9 venduto in Inghilterra.\nNel 1991 fu inoltre messa in commercio una audiocassetta contenente i principali remix sia del singolo del 1984 che del 1989. Questa pubblicazione non entr\u00f2 nelle classifiche inglesi.\nNel 2004, una terza formazione chiamata Band Aid 20 registr\u00f2 per la terza volta la canzone in onore del 20\u00ba anniversario del progetto. Questa nuova versione si separa nettamente per stile e produzione rispetto alle due precedenti, sia per il tempo trascorso dall'ultima pubblicazione, sia per ragioni commerciali. Si pensava infatti che una versione troppo simile alle altre non avrebbe avuto la forza necessaria per raggiungere il pubblico, radicalmente cambiato rispetto al 1989. La versione 2004 debutta il 5 dicembre nelle classifiche inglesi raggiungendo la prima posizione e divenendo ancora una volta il singolo natalizio pi\u00f9 venduto.\nNel 2014 in occasione del trentennale della canzone \u00e8 stata radunata una nuova formazione (detta Band Aid 30) stavolta allo scopo di raccogliere fondi per aiutare i Paesi colpiti dall'epidemia di virus Ebola: anche in questo caso stile e produzione sono molto diversi, e l'unico cantante del gruppo originale ad aver partecipato \u00e8 Bono Vox.\nBand Aid originale.\n1984, nascita e successo.\nBob Geldof, dopo aver guardato uno speciale della BBC a cura di Michael Buerk sulla tragedia degli affamati in Etiopia, era cos\u00ec sconvolto e commosso che decise di provare a ottenere dei soldi usando i suoi contatti nel mondo della musica leggera. Il giornalista stesso che cur\u00f2 lo speciale divenne famoso e il suo reportage \u00e8 unanimemente considerato come uno dei migliori momenti televisivi del secolo.\nGeldof cont\u00f2 sull'aiuto di Midge Ure e degli Ultravox per la produzione di un singolo benefico. Ure prese il testo scritto da Geldof e cre\u00f2 la melodia. Geldof si mise in contatto con gli artisti pi\u00f9 famosi del tempo e cerc\u00f2 di convincerli a partecipare al progetto gratuitamente. Il criterio principale per la selezione dei cantanti era soprattutto il loro successo in modo da vendere un numero maggiore di copie del singolo. Geldof poi partecip\u00f2 al programma della BBC Radio 1 di Richard Skinner, ma invece di promuovere i suoi Boomtown Rats come previsto dalla scaletta, annunci\u00f2 il progetto Band Aid.\nLo studio di registrazione non diede pi\u00f9 di 24 ore gratuite alla Band Aid per la registrazione e il missaggio della canzone. Le operazioni di incisione avvennero il 25 novembre 1984 tra le 11 della mattina e le 7 di sera; il tutto fu filmato da Nigel Dick in previsione di un videoclip, anche se alcune tracce erano state gi\u00e0 registrate il giorno precedente negli studi personali di Midge Ure. Le prime tracce ad essere incise quel giorno di novembre furono i cori del supergruppo, in presenza della stampa internazionale. I filmati vennero poi spediti alle redazioni mentre le registrazioni del singolo continuavano. Dopo i cori, Phil Collins incise la sua parte di batteria. Tony Hadley degli Spandau Ballet fu il primo a incidere la sua parte solista, mentre le strofe cantate dagli Status Quo vennero ritenute inutilizzabili e dunque sostituite dal cantato di Paul Weller, Sting e Glenn Gregory. Paul Young dichiar\u00f2 che le sue strofe erano state scritte da David Bowie, il quale non poteva partecipare di persona ma che contribu\u00ec ugualmente al progetto. Boy George arriv\u00f2 solamente alle 6 del pomeriggio dopo essere stato svegliato al telefono da Bob Geldof che lo mise su un Concorde per farlo arrivare in tempo alle registrazioni della sua parte.\nLa mattina seguente Geldof apparve al programma radiofonico mattutino di Radio 1 presentato da Mike Read, per promuovere il singolo e promettere che l'intero ricavato delle vendite sarebbe andato in beneficenza, senza tralasciare un singolo penny. Questa dichiarazione port\u00f2 ad una diatriba col governo inglese, che rifiutava di rinunciare all'IVA derivante dalle vendite del singolo. Geldof si oppose apertamente contro l'allora Primo ministro Margaret Thatcher e, accorgendosi del risentimento dell'intera popolazione inglese, il governo fece un passo indietro donando in beneficenza le tasse ricavate dalle vendite del singolo.\nIl singolo fu pubblicato il 3 dicembre e and\u00f2 direttamente al numero uno delle classifiche inglesi, superando le vendite di tutti gli album presenti in classifica messi assieme. Divenne il singolo venduto pi\u00f9 velocemente della storia in Inghilterra, vendendo in una sola settimana circa un milione di copie. Rimase al primo posto per 5 settimane, con una vendita di pi\u00f9 di tre milioni di copie e diventando inoltre il singolo pi\u00f9 venduto di tutto i tempi in Inghilterra. Il record \u00e8 poi stato superato da \"Candle in the Wind 1997\" di Elton John (il personale tributo alla Principessa Diana).\nDopo lo storico concerto Live Aid, \"Do They Know It's Christmas?\" venne ripubblicato alla fine del 1985 all'interno di una raccolta che consisteva in uno speciale Picture Disc modellato seguendo il logo del Live Aid, ma con la parola \"Band\" al posto di \"Live\". Il disco presentava anche una b-side, \"One Year On\" (una dichiarazione telefonica fatta da Geldof e Ure). La trascrizione di questo messaggio pu\u00f2 essere trovata nel booklet del DVD del Live Aid.\nNel 2011 il singolo \u00e8 stato cantato dal cast di \"Glee\" nell'episodio natalizio della terza stagione, quando i protagonisti si recano al rifugio dei senzatetto per portare un po' di gioia natalizia.\nPartecipanti.\nLa Band Aid originale era formata da:\nFormazioni successive.\nBand Aid II.\nLa versione di \"Do They Know It's Christmas?\" del 1989 \u00e8 stata prodotta dal team Stock, Aitken &amp; Waterman.\nPartecipanti.\nLa \"Band Aid II\" era composta da:\nBand Aid 30.\nNel 2014 \u00e8 stata pubblicata una nuova versione, i cui fondi sono stati devoluti alla ricerca per contrastare l'ebola.\nProgetti affini.\nIl progetto Band Aid ispir\u00f2 molte altre pubblicazioni a scopi benefici:"}
{"id": "267027", "revid": "726373", "url": "https://it.wikipedia.org/wiki?curid=267027", "title": "Lu Xing", "text": "Lu Xing \u00e8 una divinit\u00e0 della mitologia cinese, il cui nome letteralmente significa \"astro della fama\" (\u797f\u661f). \u00c8 un membro dei tre San Xing. Il suo simbolo e accompagnamento \u00e8 il cervo come cavalcatura. Nelle raffigurazioni porta spesso un Ru Yi (una sorta di scettro) nella mano sinistra, come simbolo del suo potere."}
{"id": "267032", "revid": "547034", "url": "https://it.wikipedia.org/wiki?curid=267032", "title": "Tassa aeroportuale", "text": "La tassa aeroportuale \u00e8 il complesso di spese non direttamente pertinenti alla compagnia aerea che effettua il trasporto, ma comunque imputabili sul costo finale del biglietto aereo. \nTipologia.\nAd oggi, sono diverse le tasse che potrebbero essere calcolate nel prezzo finale del biglietto aereo:\nA fine 2005, la somma delle tasse aeroportuali imputabili su un biglietto aereo, in molti casi, supera anche di molto la tariffa aerea stessa."}
{"id": "267034", "revid": "1318658", "url": "https://it.wikipedia.org/wiki?curid=267034", "title": "Il leone in inverno", "text": ""}
{"id": "267035", "revid": "1573940", "url": "https://it.wikipedia.org/wiki?curid=267035", "title": "Fu Xing", "text": "Fu Xing, divinit\u00e0 cinese, letteralmente \"astro della buona sorte\" (\u798f\u661f). \u00c8 un membro dei tre San Xing. Il suo simbolo \u00e8 il pipistrello. \u00c8 spesso raffigurato nelle vesti blu di ufficiale civile. \nSecondo la tradizione, Fu Xing era un ufficiale governativo del sesto secolo di nome Yang Cheng, del villaggio Dao-zhou. Tutta la gente del suo villaggio era estremamente bassa di statura, cos\u00ec ogni anno l'imperatore Wu Ti, che amava circondarsi di nani, faceva portare a corte molte persone del villaggio. La popolazione si riduceva cos\u00ec di anno in anno, e i figli venivano strappati alle loro madri. Yang Cheng mand\u00f2, a rischio della propria vita, una petizione all'imperatore, chiedendogli di mostrare considerazione per la gente del suo paese. L'imperatore fu cos\u00ec commosso dalla petizione che non port\u00f2 mai pi\u00f9 abitanti del villaggio alla sua corte, e da quel momento gli abitanti del villaggio venerarono Yang Cheng."}
{"id": "267036", "revid": "1318658", "url": "https://it.wikipedia.org/wiki?curid=267036", "title": "New Lanark", "text": "New Lanark \u00e8 un villaggio scozzese su fiume Clyde, a circa 2,2\u00a0km dalla citt\u00e0 di Lanark e a 40 km a sud-est di Glasgow, nel Lanarkshire. Fu fondato nel 1786 da David Dale, che costru\u00ec i cotonifici e le case per i lavoratori dei cotonifici. Nel 1800, Dale vendette le fabbriche e l'intero villaggio ad un consorzio che includeva anche il genero di Dale, Robert Owen, un filantropo e riformatore sociale di ispirazione socialista. Sotto la nuova propriet\u00e0, New Lanark divenne un modello di fiorente impresa economica ed un'epitome del socialismo utopistico che attirava migliaia di visitatori. A New Lanark vivevano 2500 persone, fra cui 500 bambini (il lavoro minorile era abolito a New Lanark, contrariamente a ci\u00f2 che accadeva nel resto del paese).\nI cotonifici di New Lanark sono stati in funzione fino al 1968. Dopo un periodo di declino, nel 1974 fu fondato il \"New Lanark Conservation Trust\", allo scopo di impedire la distruzione del villaggio.\nAl giorno d'oggi (2005), la maggior parte degli edifici \u00e8 stata restaurata ed il villaggio \u00e8 divenuto un'importante attrazione turistica.\nDal 2001, esso \u00e8 uno dei quattro siti in Scozia definiti patrimonio dell'umanit\u00e0 dall'UNESCO.\nStoria.\nIl villaggio di New Lanark fu costruito a partire dal 1784 da David Dale, un ricco imprenditore tessile, con la collaborazione di Richard Arkwright, lungo il corso del fiume Clyde. La posizione lungo le rapide del fiume permetteva infatti di sfruttare l'energia delle acque per far funzionare i nuovi macchinari tessili inventati da Richard Arkwright.\nIl primo gennaio 1800, il consorzio guidato da Robert Owen, genero di Dale, acquis\u00ec l'intera propriet\u00e0 di David Dale, comprendente il villaggio e i cotonifici. New Lanark divenne il laboratorio per la sperimentazione e la messa in pratica delle idee socialiste ed umanitarie propugnate da Robert Owen.\nEgli inizi\u00f2 eliminando il lavoro minorile (allora ampiamente utilizzato nelle fabbriche di tutto il Regno Unito) e fornendo abitazioni pi\u00f9 decenti ai lavoratori e le loro famiglie. Mentre nel resto del paese l'orario di lavoro \"normale\" era di tredici o anche quattordici ore al giorno, a New Lanark era fissato a dieci ore e mezza, compresa una pausa di trenta minuti per il pranzo.\nNel 1809 Owen istitu\u00ec il \"Nursery Buildings\" allo scopo di migliorare le condizioni di vita dei bambini, il primo istituto nel suo genere nel Regno Unito.\nI cotonifici continuarono ad avere un notevole successo economico, tuttavia molti dei soci di Owen ritenevano eccessive le spese necessarie a sostenere il livello di vita dei lavoratori e le loro famiglie. Stanco dei vincoli impostigli dal consorzio, Owen costitu\u00ec una nuova compagnia (1813), di cui fece parte anche il filosofo Jeremy Bentham. In questa era garantito un ritorno del 5% sul capitale investito, lasciando mano libera ad Owen per i suoi scopi filantropici.\nNel 1816 fece costruire l\"'Istituto per la Formazione del Carattere\", una scuola e luogo per incontri, danze e concerti. \nNel suo indirizzo agli abitanti di New Lanark (1816) egli espresse chiaramente il ruolo che secondo lui l'Istituto doveva svolgere per la comunit\u00e0:\n\"Le tre stanze al piano inferiore saranno lasciate aperte all'utilizzo degli adulti del paese, i quali devono poter disporre di ogni utilit\u00e0 per poter leggere, scrivere, far di conto, cucire o giocare, discorrere o passeggiare. Due serate per settimana saranno dedicate alla danza ed alla musica, ma in queste occasioni, ogni comodit\u00e0 sar\u00e0 predisposta per coloro che preferiranno studiare o continuare qualunque delle occupazioni seguite nelle altre sere.\"\nNel 1817 fu fondata la \"Scuola per l'Infanzia\" (The School for Children) per l'educazione di bambini di et\u00e0 fra uno e dieci anni. La scuola fu la prima del suo genere nel Regno Unito. La sua etica, rivoluzionaria per i tempi, era basata sulla filosofia di Owen dell\"'approccio razionale\": grande accento era posto sulle attivit\u00e0 musicali, l'arte, lo studio della natura, la storia e la geografia, nonch\u00e9 la lettura, scrittura e aritmetica; non erano consentite le punizioni.\nPur essendo i salari della ditta molto pi\u00f9 bassi di quelli praticati nelle zone limitrofe, il clima sociale riposato e condiviso portava ad un'eccellente organizzazione unita ad un'elevata produttivit\u00e0 del lavoro.\nGli abitanti del villaggio disponevano di assistenza medica gratuita, un fondo malattia e una banca di risparmio e il negozio del villaggio forniva prodotti alimentari e casalinghi a prezzi moderati. La vendita di alcolici era rigorosamente controllata.\nVerso il 1820 nel villaggio vivevano circa 2.500 abitanti, e New Lanark era divenuto il maggiore centro produttivo del cotone in Gran Bretagna. New Lamark era talmente famosa che dal 1814 al 1824 circa 2000 persone venivano a visitare la comunit\u00e0.\nDopo un lungo periodo di contrasti con alcuni dei suoi partner, Owen abbandon\u00f2 l'impresa di New Lanark. Nel 1825 il controllo della cittadina pass\u00f2 nelle mani della famiglia Walker. I Walker gestirono il villaggio fino al 1881, anno in cui questo fu venduto a Birkmyre e Sommerville. \nI cotonifici di New Lanark sono stati in funzione fino al 1968. Dopo la loro chiusura, il villaggio fu progressivamente abbandonato e sub\u00ec un rapido degrado.\nNel 1974 fu fondato il \"New Lanark Conservation Trust\" (oggi \"New Lanark Trust\", NLT) allo scopo di impedire la demolizione della cittadina e riportarla ad essere una citt\u00e0 viva. Alcuni dei restanti edifici sono stati trasformati in musei. I mulini, l'hotel e la maggior parte degli edifici non residenziali del villaggio sono di propriet\u00e0 e gestiti dalla NLT attraverso societ\u00e0 interamente di propriet\u00e0. Circa 200 persone vivono a New Lanark, e si stima che la cittadina ospiti circa visitatori all'anno.\nNel 2005 New Lanark \u00e8 stata riconosciuto patrimonio dell'umanit\u00e0."}
{"id": "267037", "revid": "24944", "url": "https://it.wikipedia.org/wiki?curid=267037", "title": "Proconsole (storia romana)", "text": ""}
{"id": "267040", "revid": "217591", "url": "https://it.wikipedia.org/wiki?curid=267040", "title": "Santo patrono", "text": "Il santo patrono o santo protettore, per alcune confessioni cristiane tra cui il cattolicesimo, \u00e8 una persona, venerata come santa, alla quale la Chiesa affida la protezione di una certa categoria di fedeli, individuabile in coloro che vivono in una determinata citt\u00e0 o area geografica, coloro che esercitano un certo mestiere, svolgono una certa attivit\u00e0 o hanno altre caratteristiche in comune.\nStoria.\nTradizionalmente, i fedeli appartenenti a una determinata categoria si rivolgono al proprio santo patrono tramite preghiere od offerte votive al fine di ottenere l'intercessione del santo in proprio o altrui favore. Famose, per esempio, sono le suppliche dei cattolici napoletani al loro patrono san Gennaro per l'ottenimento di guarigioni e persino dei numeri vincenti al gioco del lotto, o quelle rivolte ai santi ausiliatori per ottenere la guarigione da determinate malattie.\nL'Ortodossia orientale ammette il culto dei santi, ma generalmente non associa i santi a occupazioni o attivit\u00e0.\nLa maggioranza delle chiese protestanti non ammette il culto dei santi, poich\u00e9 la venerazione di un santo e la richiesta di una particolare \"grazia\" attraverso la sua intercessione sarebbe in netto contrasto con il principio del \"Solus Christus\", cio\u00e8 l'affermazione - fondata nel Nuovo Testamento - che soltanto Ges\u00f9 Cristo \u00e8 il mediatore tra Dio e gli uomini.\nNella religione cattolica la mediazione e intercessione di anime e angeli santi avviene sempre nella Comunione dei santi e nel Corpo mistico del Cristo risorto dai morti col Prezioso Sangue e le Cinque Sante Piaghe di croce. In sostanza, anche se si invoca l'intercessione di un singolo santo, \u00e8 \"sempre Ges\u00f9 Cristo a mediare\" affinch\u00e9 Dio Padre conceda la Grazia.\nEssendo tutti loro gi\u00e0 un solo corpo e una sola persona in Lui, si muovono sempre come all'unisono, e perci\u00f2 una cosa detta o fatta o interceduta da un essere umano santo (es. Maria Assunta in anima e corpo, o un'anima salvata) \"non \u00e8 mai meno vera, meno giusta, meno infallibile e meno perfetta\" della stessa cosa detta o fatta o interceduta da un angelo o da Ges\u00f9 Cristo stesso: \"prescinde dal soggetto\". L'ordine, pure esistente, in cui sono invocati attiene l'importanza e meriti nella loro vita terrena storica, e i suoi effetti certi nel futuro umano, ed \u00e8 una gerarchia con un ordine vero e proprio che \u00e8 di invocazione, di mediazione per l'intercessione e un ordine di processione, pure a parit\u00e0 di efficacia nel risultato terreno.\nAltre religioni hanno delle divinit\u00e0 tutelari che svolgono una funzione in qualche modo simile a quella dei santi patroni.\nNormativa canonica (Chiesa cattolica).\nFino al \"Decretum super electione sanctorum in patronos\" di papa Urbano VIII (23 marzo 1630) la scelta dei santi patroni dei luoghi era operata indistintamente dalla Chiesa e dalle istituzioni civili, talvolta eleggendosi al patronato finanche i santi non canonizzati. Col decreto il pontefice pose fine agli arbitri fino ad allora perpetrati ed impose regole severe per l'elezione dei santi tutori, rendendo obbligatoria l'approvazione pontificia e imponendo un iter che prevedeva il voto ufficiale dell'ordinario diocesano, del clero secolare, di quello regolare e della popolazione del luogo interessato dal patrocinio, per poi trasmettersi l'incartamento alla Congregazione dei riti per una meticolosa analisi dello stesso.\nDalla promulgazione del decreto in poi, la Chiesa non riconobbe i patroni istituiti senza il rispetto della procedura, mentre i patronati preesistenti, eccetto quelli relativi a santi non ufficialmente riconosciuti dalla Chiesa, furono generalmente conservati e considerati \"ab immemorabili\". Si introdusse anche la distinzione, in funzione dei calendari liturgici locali, tra patroni principali (\"patronus principalis\" o \"praecipuus\") - da celebrarsi con rito doppio di prima classe, ottava e precetto - e patroni secondari (\"patronus minus principalis\" o \"secundarius\") - da celebrarsi con rito di seconda classe -, invitando a istituire, dove possibile, solo un patrono principale per luogo, proprio per non complicare la rubrica diocesana con troppe celebrazioni solenni. Laddove comunque risultarono istituiti pi\u00f9 patroni precipui, essi furono indicati come \"aeque principales\" (ugualmente principali) o, pi\u00f9 raramente, \"compatroni principales\" (patroni principali insieme con altri).\nIl decreto del 1630 \u00e8 restato in vigore fino alla comparsa delle \"Normae de patronis constituendis\" promulgate il 19 marzo 1973 da papa Paolo VI, che hanno semplificato la procedura di elezione conservando, tuttavia, lo spirito del documento seicentesco. Ribadendo quanto espresso dalle istruzioni \"De calendariis particularibus\" del 1961 e \"Calendaria particularia\" del 1970, le nuove norme, infatti, stabiliscono s\u00ec una riduzione del numero dei santi patroni per snellire i calendari liturgici delle Chiese particolari (laddove possibile \u00abci sia un solo patrono\u00bb; \u00abI patroni, sia principali sia secondari, costituiti in passato per particolari circostanze storiche, come pure i patroni scelti per situazioni straordinarie, per esempio la peste, la guerra o altra calamit\u00e0, oppure a motivo di un culto speciale attualmente in disuso, d'ora in poi non devono pi\u00f9 essere onorati come patroni\u00bb) ma soprattutto confermano che la scelta del patrono spetta a coloro che godono della sua protezione, e quindi non solo al vescovo e al clero ma anche e soprattutto al popolo che \u00e8 esplicitamente chiamato a esprimersi mediante pubbliche consultazioni.\nQuanto alla terminologia, per la Chiesa \"patrono\", \"compatrono\" e \"protettore\" (nonch\u00e9 \"difensore\" e il pi\u00f9 raro \"tutore\") sono perfetti sinonimi, bench\u00e9 il primo sostantivo sia quello usato istituzionalmente e pi\u00f9 diffuso. La dittologia \"patrono e protettore\", assai comune in funzione devozionale pi\u00f9 che cultuale (accanto a quella, meno impiegata, \"protettore e difensore\" e simili), \u00e8 quindi sinonimica mentre \"compatrono\" (dal latino \"compatronus\", 'patrono insieme con altri') ha il significato di santo che condivide il patrocinio con uno o pi\u00f9 patroni. \u00c8 dunque errato considerare i compatroni, se \"aeque principales\" (egualmente principali), alla stregua di patroni secondari (ossia \"minus principales\"), anche se generalmente il termine \u00e8 utilizzato come sinonimo di patrono minore o secondario. Diverso \u00e8 il caso, peraltro non riconosciuto ufficialmente dall'autorit\u00e0 ecclesiastica e legato, invece, alla sfera civile dei patronati, di quei santi patroni dichiarati \"difensori della patria\" (\"defensor patriae\"), titolo solitamente attribuito \"a furor di popolo\" ai protettori di un luogo (citt\u00e0 o paese) in conseguenza di un intervento miracoloso in difesa dello stesso.\nVoci correlate.\nListe di santi patroni cattolici.\nLista ordinata per nome del patrono:\nListe ordinate per patronato:"}
{"id": "267041", "revid": "118520108", "url": "https://it.wikipedia.org/wiki?curid=267041", "title": "RPG Maker", "text": "RPG Maker, conosciuti in Giappone come , \u00e8 una serie di programmi per creare giochi di ruolo, creata dal gruppo giapponese Ascii, parte della compagnia Enterbrain. Il nome Tsuk\u016bru deriva da un misto tra tsukuru (\u4f5c\u308b), che significa \"creare\" e ts\u016bru (\u30c4\u30fc\u30eb), la traduzione fonetica del termine inglese \"tool\". RPG Maker \u00e8 stato distribuito inizialmente in Giappone, successivamente ad Hong-Kong e in Cina. Esistono due categorie del tool: RPG Maker per computer e RPG Maker per console.\nRPG Maker per computer.\nMolte versioni di questa serie di tools includono un metodo per la creazione di mappe con dei livelli tramite tileset, un semplice linguaggio di programmazione (l'RGSS), e un editor dei combattimenti. Le versioni realizzate sono: RPG Dante, RPG Dante 2, RPG Tsuk\u016bru 95, RPG Tsuk\u016bru 2000, RPG Tsuk\u016bru 2003, RPG Tsuk\u016bru XP, RPG Tsuk\u016bru VX, RPG Maker VX, RPG Maker VX Ace, RPG Maker MV e RPG Maker MZ.\nDifferenze tra i principali RPG Maker.\nRPG Maker 95: il primo RPG Maker distribuito dalla ASCII. Nonostante sia ormai la versione di questo programma pi\u00f9 vecchia e obsoleta, RPG Maker 95 contrastava i suoi numerosi bug con molte funzionalit\u00e0 piuttosto utili che nelle versioni odierne non sono pi\u00f9 presenti. Tra queste citiamo la possibilit\u00e0 di muoversi ed interagire con il mouse, il cosiddetto sistema \"caterpillar\" (i personaggi del party sono visibili sulla mappa) e per ultima, ma non in ordine di importanza, la risoluzione di gioco pari a 640x480 pixel, risoluzione analoga a quella di RPG Maker XP, versione distribuita oltre 10 anni dopo il 95. Le RTP di base, nonostante il limite dei 256 colori, erano di buona qualit\u00e0: presentavano un'ottima colorazione, un certo realismo, e non sgranavano.\nRPG Maker 2000: la nuova versione di RPG Maker, uscita nel 1999, che port\u00f2 poi al successo questo programma. Il sistema di battaglia di default viene modificato, molti bug vengono risolti e il sistema di programmazione ad eventi viene migliorato.\nRPG Maker 4.0: si tratta di una patch per RPG Maker 2000 distribuita da un programmatore appassionato di RPG-Maker (conosciuto come 'Drago Verde') e non dall'Enterbrain. Rispetto alla precedente non presenta molte modifiche ma ad ogni modo rende il tool pi\u00f9 versatile: numero massimo di variabili e switch aumentato; parametri massimi dell'eroe aumentati; possibilit\u00e0 di programmare il tasto shift; possibilit\u00e0 di riprodurre file Mp3; caratteri del programma pi\u00f9 grandi e, quindi, pi\u00f9 leggibili.\nRPG Maker 2000 Value!: \u00e8 la versione aggiornata dell'originale RPG Maker 2000. Questa versione \u00e8 ufficiale ed \u00e8 stata migliorata dalla Enterbrain (in origine RPG Maker 2000 \u00e8 stato sviluppato dalla ASCII). Contiene molte caratteristiche in pi\u00f9 come l'abolizione della dll Harmony, la lettura degli mp3 e tutti i parametri aumentati comprese le pictures (fino a 50 su schermo). L'ultima versione ufficiale \u00e8 la 1.5.1.\nRPG Maker 2003: aggiunge poche innovazioni a livello grafico rispetto al predecessore e nuove funzioni utili riguardo alla programmazione.\nPresenta una nuova gestione delle variabili all'interno degli eventi. Se con RPG Maker 2000 si poteva scegliere di avviare un determinato evento dalle \"condizioni per iniziare\" solo se la variabile era maggiore di un numero X, ora \u00e8 possibile scegliere anche valori come \"minore\", \"uguale\" ed altri.\nOltre ai classici tasti \"Invio\", \"Shift\" ed \"Esc\" sono stati aggiunti i tasti numerici e simboli.\nIl Battle System di base \u00e8 simile a quello di Final Fantasy VI, con la barra dell'Active Time Battle (ATB), molte animazioni inseribili con facilit\u00e0 ed una personalizzazione molto maggiore delle opzioni disponibili durante il turno.\nAnche il men\u00f9 di gioco pu\u00f2 essere parzialmente personalizzato senza doverlo riprogrammare con gli eventi. Inoltre, \u00e8 possibile modificare anche i videogiochi realizzati con RPG Maker 2000. L'ultima versione ufficiale \u00e8 la 1.09a (1.0.9.1).\nRPG Maker 2000 Value!/RPG Maker 2003 (versioni White Dragon): sono delle patches e non sono ufficiali. Avendo come base le loro ultime versioni, rispettivamente 1.5.1 e 1.0.9.1, il programmatore 'White Dragon' ha aumentato tutti i parametri come le pictures (fino a 999 su schermo), inserendo la possibilit\u00e0 di visualizzare gli HP fino a 9999 e gli MP fino a 999 regolarmente visualizzabili sul menu in-game (HP/MP Apeiron). Rotazione delle pictures sinistra/destra, labels aumentate ulteriormente, migliorata la funzione 'inserisci nome dell'eroe' (eliminando alcuni bugs dovuti all'hack) e altre novit\u00e0.\nRPG Maker 3D: sviluppato solo in lingua giapponese. In realt\u00e0 il nome non rispecchia il tool: l'effetto 3D \u00e8 dato da sei immagini rappresentanti l'oggetto ruotate di 30\u00b0 ciascuna rispetto alla precedente, cosa fattibile anche con tutti gli altri tools RPG maker.\nRPG Maker XP: RPG Maker XP ha rappresentato un enorme balzo in avanti nella storia del tool. Tecnicamente pi\u00f9 potente dei suoi predecessori, le migliorie che ha apportato hanno allargato le possibilit\u00e0 dei programmatori. La possibilit\u00e0 di personalizzazione del gioco \u00e8 aumentata, merito soprattutto della possibilit\u00e0 di modificare e creare script in RGSS che gestiscono quasi tutti gli aspetti del gioco, e, in termini pi\u00f9 tecnici, classi e metodi. A livello grafico, oltre alla possibilit\u00e0 di disegnare su tre diversi livelli, si sono raggiunti obiettivi come la risoluzione in 640x480, 16 milioni di colori, tilesets in 32x32 e supporto di nuovi formati immagine come i JPG. Il Battle System di base (Battle System frontale) riprende quello di RPG Maker 2000, ma grazie all'RGSS \u00e8 facilmente personalizzabile.\nRPG Maker VX: uscito il 29 febbraio 2008, \u00e8 il successore diretto di RPG Maker XP. La parte inerente alla grafica propone uno stile simile alla serie Pok\u00e9mon GameBoy per la console Nintendo Game Boy Advance, geometrica e dai colori vivaci, ma abbandona la possibilit\u00e0 di disegnare nell'editor di grafica su tre livelli impiegandone uno solo. Il tool, uscito inizialmente in Giappone il 27 dicembre del 2007, \u00e8 stato successivamente distribuito in versione ufficiale in lingua inglese. Tra le novit\u00e0 in questa versione vi sono funzioni semplificate come la creazione automatica di porte e scrigni.\nIn questa versione si possono inserire script in RGSS2 (una nuova versione del linguaggio di programmazione RGSS, semplificato e reso pi\u00f9 ordinato), con il quale per\u00f2 gli script di RPG Maker XP non sono generalmente compatibili.\nRPG Maker VX Ace: uscito il 15 dicembre 2011, rappresenta una \"versione migliorata\" di \"RPG Maker VX\", aggiungendo diverse caratteristiche che molti fan della serie hanno lamentato mancare nella versione \"VX\", in particolare la reintroduzione dei livelli nell'editor di grafica (che era implementata in RPG Maker XP, ma era stata accantonata per RPG Maker VX). Compaiono tra le altre cose un generatore di personaggi integrato e la possibilit\u00e0 di organizzare le battaglie in maniera migliore per calibrare la difficolt\u00e0. Gli script si possono inserire in RGSS3, versione migliorata del RGSS2.\nRPG Maker MV: uscito il 23 ottobre 2015, presentando delle estensioni molto notevoli a differenza dell'Ace. Supporta una risoluzione pi\u00f9 grande, con aggiornamenti grafici e tecnici molto spinti. Inoltre, il seguente tool pu\u00f2 sviluppare, a differenza dei predecessori, giochi non solo su Windows, ma anche per Mac OX, Android, Ios e in HTML 5. La lingua scripting RGSS viene sostituita dal JavaScript.\nStoria.\nIl primo tool ad avere avuto larga diffusione, anche in Italia, \u00e8 stato RPG Maker 2000, distribuito da ASCII e Enterbrain in Giappone nel lontano 1999. Il software \u00e8 stato tradotto e distribuito in lingua inglese da un programmatore russo, Don Miguel, il quale aveva partecipato alla traduzione illegale di RPG Maker 95. Nel 2002, Enterbrain denunci\u00f2 Don Miguel (la traduzione del software era vietata perch\u00e9 viola la licenza EULA). Il programmatore fu costretto a cancellare il link al software e a imporre agli utenti della comunit\u00e0 di non usare pi\u00f9 quella traduzione.\nIl pubblico, per\u00f2, vista la mancanza di una traduzione ufficiale in inglese, continu\u00f2 ad usare la versione modificata da Don Miguel. Versioni piratate e tradotte illegalmente di RPG Maker 2003 e XP furono ampiamente distribuite, finch\u00e9 Enterbrain, il 16 settembre 2005, mise a disposizione una traduzione ufficiale in lingua anglosassone.\nPoco prima del 2000 su alcuni siti amatoriali compare anche una versione tradotta in italiano ad opera di Matteo Sciutteri, conosciuto nell'ambiente come \"Master\" e fondatore di Rpgmaker.it e Vgmaker.com, con la collaborazione di Christian Crocenzi, alias \"Vegeta84\". Il programma fu ricompilato con aggiunta di un supporto per un formato audio che all'epoca iniziava ad imperversare in rete, l'MP3. Il sito Dungeons e in seguito Rpgmaker.it support\u00f2 questo ed altri progetti.\nRPG Maker per console.\nEnterbrain produsse quattro versioni di RPG Maker per le console, uno per la PlayStation: RPG Maker 1, gli altri due per PlayStation 2 : RPG Maker 2 e RPG Maker 3; ed una per Nintendo 3DS : RPG Maker Fes.\nLa prima versione del tool fu distribuita per PlayStation il 17 novembre 1997 in Giappone. Si tratta di RPG Maker 1, detto in Giappone RPG Tsuk\u016bru 3. Per distribuire i lavori fatti con questo tool si doveva usare una Dex Drive. In questo modo si spostava il gioco dalla memory card al computer. Inoltre, per giocare con quei lavori bisognava possedere una copia del tool, molto rara da trovare. RPG Maker 2 usc\u00ec in Giappone con il nome di RPG Tsuk\u016bru 5 l'8 agosto 2002 per la console PlayStation 2. Questa versione (come anche la 1 e la 3) soffriva di un sistema di distribuzione molto complicato. L'ultima versione distribuita da Enterbrain per PlayStation \u00e8 RPG Maker 3, uscito in Giappone nel 2004.\nRPG Maker Fes per console Nintendo 3DS \u00e8 uscito in Europa il 23 giugno. Di maggior facilit\u00e0 rispetto agli altri editor, dispone inoltre di un app gratuita RPG Maker Player, con cui condividere gratuitamente le proprie creazioni a tutti i possessori della console 3DS."}
{"id": "267042", "revid": "6340", "url": "https://it.wikipedia.org/wiki?curid=267042", "title": "Ezln", "text": ""}
{"id": "267043", "revid": "1652635", "url": "https://it.wikipedia.org/wiki?curid=267043", "title": "Mummia", "text": "Una mummia (dall'arabo \"m\u016bmiyya\", forse dal persiano \"m\u016bm\", \u201ccera\u201d) \u00e8 un cadavere in cui i tessuti molli si sono conservati sia per motivi climatici o microclimatici (condizioni di aridit\u00e0 o di gelo intenso o per mancanza di aria) sia per motivi intenzionali (particolari riti funebri).\nEtimologia del termine.\nMummia deriva dal termine del latino medievale \"mumia\", una corruzione della parola araba che significa bitume. La parola trae origine dal colore nero che caratterizza la pelle delle mummie egizie private delle bende; in effetti il bitume fu uno dei componenti del rituale egizio di imbalsamazione, anche se difatti il lessema egiziano che viene tradotto in italiano con \"mummia\" \u00e8 \"sch,\" il quale, oltre che \"mummia\", significa anche, e prima di tutto, \"dignit\u00e0\" e \"nobilt\u00e0\"..\nIndagine scientifica.\nA causa della scarsit\u00e0 di documenti egizi non si conoscono le perfette elaborazioni delle loro mummificazioni, Erodoto nei suoi manoscritti riporta l'uso di alcuni prodotti, come: mirra, vino di palma, olio di cedro. Sulla rivista scientifica Nature due chimici dell'Universit\u00e0 di Bristol riportano come analizzando delle mummie, comprese le loro bende, abbiano scoperto che riportavano quantit\u00e0 di grassi e oli vegetali, fu riscontrato anche che gli egiziani per l'imbalsamazione usavano la cera d'api. Infatti nella lingua copta per dire \u201ccera\u201d si diceva \u201cmummia\u201d. Infine i chimici di Bristol, Evershed e Buckley, hanno decisamente smentito la convinzione che da secoli ci portiamo avanti, che le mummie contengono bitume, al punto di essere state usate come combustibile nelle locomotive egiziane. Nelle analisi da loro effettuate non si riscontrerebbero tracce di bitume.\nMummie di origine naturale.\nTalvolta eventi casuali possono provocare la conservazione di un corpo.\nL'uomo del Similaun (\u00d6tzi), rinvenuta nel 1991 ai piedi di un ghiacciaio tra Italia ed Austria e datata al 3300 a.C., \u00e8 un caso di conservazione dovuta al freddo mentre la mummia di Tollund deve la sua conservazione all'ambiente acido.\nAlcune mummie, datate col metodo del carbonio 14 al 7400 a.C. in cattivo stato di conservazione sono state rinvenute nella grotta degli Spiriti, in Nevada, nel 1940.\nIl deserto intorno alla valle del Nilo, grazie al suo ambiente estremamente arido, ci ha restituito numerose mummie naturali risalenti alle culture egizie del predinastico.\nInghilterra, Irlanda, Germania, Paesi Bassi e Danimarca hanno restituito un certo numero di corpi provenienti da torbiere che si ritengono appartenere a vittime di sacrifici umani. In questo caso l'acidit\u00e0 dell'ambiente, la bassa temperatura e la carenza di ossigeno hanno permesso la conservazione persino degli organi interni; talvolta \u00e8 stato possibile determinare persino i componenti dell'ultimo pasto dall'analisi del contenuto dello stomaco.\nNel 1972 otto interessanti mummie sono state scoperte in un insediamento abbandonato dagli Inuit, detto Qilaktsoq, in Groenlandia. Il gruppo che consisteva di un bambino di circa sei mesi, di uno di quattro anni e di sei donne di varie et\u00e0 \u00e8 stato fatto risalire a circa 500 anni fa. In questo caso la mummificazione \u00e8 stata causata dalla bassa temperatura e dal vento povero di umidit\u00e0 soffiante nella grotta in cui i corpi sono stati trovati.\nAlcune delle mummie meglio conservate provengono dalla cultura Inca del Per\u00f9 e sono anch'esse datate a circa 500 anni fa. Si tratta di bambini sacrificati in modo rituale e posti sulle sommit\u00e0 delle vette delle Ande. Anche in questo caso il clima secco ha completamente disidratato i corpi permettendone la perfetta conservazione.\nTra le mummie naturali italiane di origine medievale va ricordata quella di Santa Zita, conservata nella Basilica di San Frediano a Lucca. Per il periodo moderno sono invece interessanti le mummie di Roccapelago, conservate presso l'omonimo paese in provincia di Modena.\nDegne di nota sono infine le mummie naturali conservate in Sicilia tramite la pratica della \"scolatura\", appartenenti al clero e alla classe benestante, e databili dal XVI al XX secolo. Oltre alle ben note catacombe dei Cappuccini di Palermo e alla serie di S. Maria della Grazia di Comiso, si ricordano i siti di Savoca, Piraino, Santa Lucia del Mela, Novara di Sicilia e Militello Rosmarino, tutti localizzati nella porzione nord-orientale dell'isola (provincia di Messina).\nMummie \"rituali\".\nLe mummie pi\u00f9 belle, conservate attraverso specifici procedimenti di mummificazione sono quelle provenienti dall'antico Egitto. La cultura egizia riteneva che il corpo fosse la sede di una delle Anime, Ba o Ka, e la conservazione del corpo stesso dopo la morte fosse essenziale per la vita nell'oltretomba. La tecnica egizia prevedeva l'asportazione degli organi interni e la disidratazione del corpo attraverso il suo trattamento con il natron, prima dell'avvolgimento del corpo con bende intrise di resine.\nAnche nelle antiche culture cinesi si trova la pratica dell'imbalsamazione attraverso l'uso di legno di cipresso e particolari erbe medicinali.\nUlteriori culture in cui troviamo la pratica della mummificazione sono quelle del Centro America.\nPresso alcune trib\u00f9 amazzoniche (Shuar) era tradizione mummificare per disidratazione le teste dei nemici sconfitti in combattimento.\nLe mummie Putt nella cultura dell'antico Egitto.\nI rituali e le tecniche di imbalsamazione compaiono in Egitto solo durante la I dinastia, in precedenza i morti erano semplicemente deposti, in casse di legno rosso, direttamente nella sabbia. L'aridit\u00e0 dell'ambiente provocava una rapida disidratazione del corpo che lo preservava da ulteriori decomposizioni.\nIn seguito, con l'introduzione delle tombe rivestite in legno, si introdussero anche i rituali e le tecniche per garantire la conservazione del corpo.\nLa pi\u00f9 antica mummia egizia data, approssimativamente, al XXXIV secolo a.C. e si tratta, appunto, di un cadavere conservatosi grazie alle condizioni ambientali. Il corpo, conservato al British Museum di Londra, fu sepolto nella sabbia del deserto coperto da pietre per evitare che fosse sbranato dagli sciacalli insieme a vasellame che conteneva cibo e bevande per il viaggio nell'oltretomba.\nA partire della I dinastia, comunque, \u00e8 indubbio lo sviluppo delle tecniche per preservare i corpi attraverso la rimozione degli organi interni e l'avvolgimento in bende di tela.Lo scopo della mummificazione non era di tipo \"estetico\" ed in effetti il corpo, avvolto in bende, veniva chiuso dentro una o pi\u00f9 casse di legno che solo in epoca molto pi\u00f9 tarda verranno decorate con raffigurazioni del defunto.\nLa pratica della mummificazione dur\u00f2 per tutto la durata della civilt\u00e0 egizia e gli ultimi esempi che possediamo risalgono all'inizio dell'era cristiana.\nGli antichi egizi estesero questa pratica anche agli animali.\nAnimali sacri come tori, ibis, falchi, coccodrilli e gatti vennero mummificati e sepolti in apposite necropoli. La pi\u00f9 famosa tra queste \u00e8 certamente il \"Serapeum\" di Saqqara ove erano conservati i corpi mummificati dei tori Api.\nAntiche mummie cinesi.\nMummie appartenenti ad una popolazione dalle caratteristiche sorprendentemente nord-europee, sono state rinvenute nella regione del bacino del Tarim e la loro datazione a circa il 1600 a.C. ha messo in luce l'esistenza di antichi contatti tra est ed ovest. \u00c8 stato proposto che si tratti di sepolture attribuibili agli antenati dei Tocari la cui lingua, di ceppo indoeuropeo, rimase in uso nel bacino del Tarim (l'attuale Xinjiang) fino all'VIII secolo.\nUna di queste mummie, nota come \"l'uomo di Yingpan\", proviene appunto da una remota regione dello Xinjang. Gli archeologi, dell'Istituto archeologico della Xinjiang, rinvennero il corpo mummificato aprendo una bara rinvenuta in un cimitero datato a 1900 anni fa. Secondo i resoconti di scavo il corpo si presenta in buone condizioni e sono distinguibili i capelli. Persino i vestiti si sono conservati addirittura nei colori.\nUn'altra mummia, pi\u00f9 antica, proveniente dalla stessa regione \u00e8 chiamata la \" donna di Loulan\" e viene datata a circa il 1800 a.C.\nMummie guance.\nI Guanci imbalsamavano i loro morti, e sono state rinvenute molte mummie completamente disidratate, dal peso non superiore ai 3 o 4\u00a0kg. Due grotte quasi inaccessibili aperte in una parete rocciosa verticale vicino alla costa a 5\u00a0km da Santa Cruz de Tenerife conterrebbero ancora resti ossei. Esistevano diverse procedure di imbalsamazione. A Tenerife il cadavere era semplicemente svuotato degli organi interni, lasciato essiccare al sole e avvolto in pelli di capra o di pecora, mentre su altre isole si faceva uso di un prodotto resinoso per conservare il corpo, che in seguito veniva collocato in una caverna di difficile accesso, o sepolto sotto un tumulo.\nFarmacopea.\nLa mummia \u00e8 menzionata tra i rimedi in uso nel XVII secolo e compare tra i prodotti delle farmacopee fino alla met\u00e0 del Settecento. Per i primi decenni del secolo successivo tale materia fu oggetto di analisi e studi. Il medico Paolo Gorini a Lodi ne fa scopo di sperimentazione anche con l'obiettivo di avere corpi adatti alle esercitazioni anatomiche.\nIl milanese Carlo Ignazio Busca riport\u00f2 in patria la mummia dello scriba e disegnatore Pthamose all'inizio della XIX dinastia (1305-1200 a.C.). Il cimelio era completo di sarcofago e papiro (\"Libro dei morti\") su \"come uscire dal giorno\". Gli eredi dovettero decidere che fare di questo \"souvenir\" e, consigliati dal dottor Pessani dell'Ospedale Ciceri-Agnesi Fatebenesorelle, si convinse dell'utilit\u00e0 della donazione alla farmacia dell'Istituto. Il Fatebenesorelle fu poi unito all'Ospedale Maggiore di Milano nel 1863, dal quale poi pass\u00f2, nel 1925 al Fatebenefratelli, mentre la mummia entr\u00f2 a far parte delle Civiche raccolte archeologiche e numismatiche del Castello Sforzesco. Il papiro, invece, resta presso l'Archivio del Policlinico."}
{"id": "267044", "revid": "436907", "url": "https://it.wikipedia.org/wiki?curid=267044", "title": "Non basta, sai/In mezzo ai guai", "text": "Non basta sai/In mezzo ai guai \u00e8 il primo singolo di Renato Zero pubblicato il 27 aprile 1967 dalla RCA Italiana\nDescrizione.\nIl singolo \u00e8 in assoluto il primo disco pubblicato da Renato Zero, all'et\u00e0 di 17 anni.\nNel disco sono racchiuse le sue prime incisioni, \"Non basta sai\" (scritta da Gianni Boncompagni e da Jimmy Fontana) e \"In mezzo ai guai\" (cover quest'ultima di \"98.6\", una hit del giovane cantautore americano Keith scritta da George Fischoff e Tony Powers e tradotta da Gianni Boncompagni). Entrambi i brani sono prodotti da Boncompagni, il primo discografico che credette realmente nelle potenzialit\u00e0 canore del giovanissimo Renato.\nLe vendite furono quasi inesistenti, la leggenda narra che furono vendute appena 20 copie di questo disco d'esordio, per poi essere subito ritirato dal commercio discografico.\nIl 45 giri originale del 1967 fu ristampato nel 1991 in collaborazione con il mensile di collezionismo musicale \"RARO!\" in versione \"maxi 45 giri picture disc\", in tiratura limitata di 1000 copie. Questo a causa della grande richiesta da parte dei sempre pi\u00f9 numerosi collezionisti dell'artista romano che non potendo avere il disco originale, si accontentarono di questa ristampa.\nInoltre, entrambi i brani \"Non basta sai\" e \"In mezzo ai guai\" furono inserite in alcune raccolte CD di Renato Zero; una su tutte, ricordiamo il cofanetto del 1996 a tiratura limitata numerata \"Zero\", ristampato l'anno dopo con il titolo \"Gli anni '70\", il cofanetto \"ZerOro\" del 1999 nel quale venne inserito un CD singolo contenente appunto i 2 brani e infine ll raccolta-album \"Zero Infinito\" del 2008.\nIn occasione dei 40 anni dello storico locale romano, il Piper Club, \u00e8 stato prodotto un CD commemorativo, comprendente anche \"Non basta sai\"."}
{"id": "267046", "revid": "1573940", "url": "https://it.wikipedia.org/wiki?curid=267046", "title": "Shou Xing", "text": "Shou Xing, divinit\u00e0 cinese, letteralmente \"astro della longevit\u00e0\" (\u5bff\u661f). \u00c8 un membro dei tre San Xing. Gli animali che lo simboleggiano sono la gru o la tartaruga. \u00c8 raffigurato come un vecchio dalla grossa testa calva, appoggiato ad un bastone nodoso e con in mano la pesca dorata dell'immortalit\u00e0, un frutto che secondo la leggenda matura ogni tremila anni.\nSecondo la tradizione, Shou Xing era una volta un ragazzo malaticcio di nome Zhao Yen, al quale era stato pronosticata la morte quando avrebbe raggiunto i 19 anni. Gli fu quindi consigliato di visitare un certo campo e di portare con s\u00e9 una giara di vino e della carne secca. In quel campo avrebbe trovato due uomini intenti a giocare a dama sotto un albero. Gli avrebbe dovuto offrire vino e carne, ma evitare di rispondere alle loro domande. Zhao Yen segu\u00ec il consiglio, e quando i due uomini ebbero consumato la carne e il vino decisero di ringraziarlo scambiando le cifre della sua attesa di vita da 19 a 91 anni. Pi\u00f9 tardi gli fu detto che uno dei due uomini era l'astro del polo Nord, che fissa la data di nascita degli uomini, e l'altro l'astro del polo Sud, che ne fissa la data di morte. Per questo Shou Xing \u00e8 anche noto come Nan Ji Xian Weng (\"il vecchio del polo Sud\")."}
{"id": "267048", "revid": "647919", "url": "https://it.wikipedia.org/wiki?curid=267048", "title": "Specifiche", "text": ""}
{"id": "267050", "revid": "298229", "url": "https://it.wikipedia.org/wiki?curid=267050", "title": "Josefov", "text": "Il quartiere ebraico di Praga (Josefov) \u00e8 uno dei pi\u00f9 antichi della citt\u00e0; deve il proprio nome all'imperatore Giuseppe II, che nel 1781 abol\u00ec le misure discriminatorie nei confronti degli ebrei. Praga \u00e8 uno dei pi\u00f9 antichi e famosi centri ebraici dell'Europa centrale: la presenza di comunit\u00e0 ebraiche a Praga \u00e8 documentata a partire dalla prima met\u00e0 del X secolo.\nIl vecchio cimitero ebraico.\nIl vecchio cimitero ebraico (\"Star\u00fd \u017didovsk\u00fd H\u0159bitov\" in ceco), \u00e8 sorto nella prima met\u00e0 del XV secolo ed \u00e8 forse il monumento pi\u00f9 caratteristico della citt\u00e0 ebraica di Praga. Stretto tra gli edifici del quartiere Josefov, \u00e8 stato per secoli l'unico luogo nel quale gli ebrei praghesi hanno potuto seppellire i propri defunti. \u00c8 stato cos\u00ec che fino al 1787, anno della chiusura, si \u00e8 dovuto pi\u00f9 volte ricorrere ad un suo rialzamento, ricoprendo la superficie di nuovi strati di terreno. Le vecchie lapidi non sono state ovviamente interrate, ma sono state portate in superficie, sopra il luogo dov'\u00e8 sepolto il relativo defunto. Ne \u00e8 risultata un'incredibile distesa di lapidi tra loro vicinissime, tra le quali la principale \u00e8 quella del rabbino Jehuda Liwa Ben Betzalel (detto Rabbi Loew), morto nel 1609. La pi\u00f9 antica \u00e8 invece quella del poeta e studioso Avigdor Karo, risalente addirittura al 1439.\nDopo la chiusura del vecchio cimitero ebraico \u00e8 stato costruito il nuovo cimitero ebraico di Praga (\"Nov\u00fd \u017didovsk\u00fd H\u0159bitov\"). Tra le tombe ivi presenti vi \u00e8 pure quella del grande scrittore Franz Kafka.\nLe sinagoghe.\nOltre al Vecchio Cimitero Ebraico, sono le sinagoghe i monumenti pi\u00f9 significativi della Citt\u00e0 Ebraica di Praga. Questi edifici non sono solo monumenti importanti dal punto di vista architettonico, ma documentano lo sviluppo storico e le singole epoche della vita ebraica nella citt\u00e0, in quanto servivano per le funzioni religiose ed erano il centro della vita pubblica locale.\nLa prima notizia espressamente riferita all'esistenza di una sinagoga sotto il castello di Praga risale al 1124: tale sinagoga fu forse distrutta dalle fiamme nel 1142.\n\u00c8 sempre stata tuttavia la \"Vecchia scuola\" ad essere considerata la sinagoga pi\u00f9 antica (XII secolo): cominci\u00f2 ad essere chiamata cos\u00ec dopo che alla fine del Duecento fu costruita la sinagoga Grande oggi detta la Vecchia-Nuova (\"Staronov\u00e1\").\nLa Vecchia Scuola fu demolita e al suo posto fu costruita la pi\u00f9 recente sinagoga della citt\u00e0 ebraica, la Sinagoga spagnola (\"\u0160pan\u0115lsk\u00e1\"), decorata secondo lo stile moresco.\nNel 1535 Aron Meshullam Horowitz fece costruire la Sinagoga Pinkasova. Adiacente al Vecchio Cimitero Ebraico, \u00e8 oggi divenuta monumento agli ebrei moravi e boemi vittime dell'Olocausto in quanto sui muri dell'edificio sono stati scritti gli oltre ottantamila nomi degli ebrei sterminati dai nazisti, mentre al primo piano sono esposti i disegni (oltre quattromila) dei bambini prigionieri del campo di concentramento di Theresienstadt, dove, tra il 1942 e il 1944, furono internati oltre ottomila bambini e ragazzi (e dei quali solo 242 sono sopravvissuti).\nMordecai Maisel, primate della comunit\u00e0, nel 1568 fece edificare la Sinagoga Alta (\"Visok\u00e1\"), probabilmente insieme al Municipio ebraico con il quale \u00e8 collegata sia dal punto di vista strutturale che funzionale, e nel 1590 la Sinagoga Maisel. Negli anni 1622 e 1623 il ghetto si allarg\u00f2 notevolmente soprattutto verso nord ed est ove furono costruite le \"sinagoghe barocche\", la \"Zigeuner\" e quella della \"Grande Corte\".\nIl grande incendio che colp\u00ec la Citt\u00e0 Ebraica il 21 giugno 1689 danneggi\u00f2 gravemente le due sinagoghe e i palazzi residenziali del ghetto furono rasi al suolo. Entrambe vennero ricostruite e poi definitivamente demolite nell'ambito della ricostruzione del quartiere ebraico di Josefov negli anni tra il 1898 e il 1906. Nel 1694, pochi anni dopo l'incendio, venne ultimata la costruzione della Sinagoga Klausov\u00e1 (dal tedesco \"klaus\", piccolo), adibita a funzioni funebri.\nLa tuttora numerosa comunit\u00e0 ebraica praghese svolge oggi le proprie funzioni religiose solo in tre sinagoghe, la \"Vecchia-Nuova\", la \"Alta\" e quella \"di Gerusalemme\" (\"Jeruzalemsk\u00e1\"). Quest'ultima sorge nel quartiere di Nov\u00e9 M\u011bsto."}
{"id": "267054", "revid": "2519", "url": "https://it.wikipedia.org/wiki?curid=267054", "title": "Tang Soo Do", "text": ""}
{"id": "267055", "revid": "101768", "url": "https://it.wikipedia.org/wiki?curid=267055", "title": "Lidia Trettel", "text": "\u00c8 stata la prima donna italiana a vincere una medaglia ai giochi olimpici invernali nello snowboard.\nBiografia.\nHa debuttato in Coppa del Mondo il 21 novembre 1995 a Zell am See-Kaprun giungendo 15\u00aa nello slalom gigante. \u00c8 salita sul podio per la prima volta dieci giorni pi\u00f9 tardi, nella stessa specialit\u00e0, arrivando terza a Altenmarkt-Zauchensee. Ha festeggiato la sua prima vittoria in Coppa l'11 gennaio 1997 sulle nevi di Lenggries.\nNella stagione 1998 ha conquistato il terzo posto nella classifica di Coppa del Mondo di snowboard nella specialit\u00e0 dello slalom gigante, dopo essere rimasta ai piedi del podio alle Olimpiadi di Nagano sempre nello slalom gigante, e, l'anno successivo, a Berchtesgaden durante i campionati mondiali ha colto la medaglia d'argento ancora nello slalom gigante dietro alla compagna di squadra Margherita Parini.\nNel frattempo si \u00e8 specializzata sempre pi\u00f9 nello slalom gigante parallelo, gara in cui si concentrano tutti i suoi piazzamenti sul podio di Coppa del Mondo dal 1999 in poi, e in cui ha vinto la medaglia di bronzo ai XIX Giochi olimpici invernali di .\nHa concluso la sua carriera nel 2006, ma senza aver potuto difendere il suo bronzo olimpico nella rassegna a cinque cerchi casalinga di per cause che esulavano dalle mere capacit\u00e0 sportive. La FISI, dopo aver modificato i parametri per ottenere la qualificazione olimpica, decise di escludere dalla squadra Isabella Dal Balcon, che venne per\u00f2 reintegrata grazie ad una sentenza del Tribunale Arbitrale dello Sport cui si era rivolta. A questo punto la federazione scelse di non far gareggiare la giovane Corinna Boccacini, ma di fronte alla minaccia di un ulteriore ricorso da parte del padre di quest'ultima, la FISI cambi\u00f2 la sua decisione una terza volta, estromettendo la Trettel, che, contrariamente alle altre due compagne, accett\u00f2 sportivamente la scelta.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:GS = slalom gigantePGS = slalom gigante parallelo"}
{"id": "267060", "revid": "767487", "url": "https://it.wikipedia.org/wiki?curid=267060", "title": "International Supervideos!", "text": "International Supervideos! (DVD/VHS) \u00e8 una raccolta con i video dei singoli pi\u00f9 famosi dei Green Day, uscita nel 2001 in seguito a \"International Superhits!\" CD. Contiene 15 video che partono da \"Longview\" per finire a \"Waiting\" ed \u00e8 il primo official release della band (il secondo \u00e8 \"Bullet in a Bible\")."}
{"id": "267061", "revid": "287204", "url": "https://it.wikipedia.org/wiki?curid=267061", "title": "Alessandro Rossi", "text": ""}
{"id": "267063", "revid": "226458", "url": "https://it.wikipedia.org/wiki?curid=267063", "title": "Oscillometria forzata", "text": "L'oscillometria forzata (FOT) \u00e8 una metodica non invasiva utilizzata per misurare l'impedenza dell'apparato respiratorio. \nSfrutta l'applicazione di un'onda pressoria sinusoidale durante la respirazione a volume corrente, rappresentata da una sorgente sonora che si sovrappone al respiro spontaneo. La FOT non richiede un'eccessiva collaborazione da parte del paziente, perci\u00f2 \u00e8 facilmente applicabile nei bambini non collaboranti.\nCi sono molti studi che incoraggiano l'utilizzo della FOT quale metodo molto semplice per studiare le caratteristiche meccaniche dell'apparato respiratorio in et\u00e0 pediatrica. La resistenza (Rrs), la reattanza (Xrs) e l'inertanza del sistema respiratorio possono essere separate nell'ambito della misurazione dell'impedenza (Zrs). Un aspetto delicato \u00e8 rappresentato dalle interferenze introdotte dagli artefatti usati per la misurazione (ad es. maschera facciale), oppure dalla compliance delle vie aeree superiori (ad es. guance). \nDiversi studi clinici hanno dimostrato l'utilit\u00e0 pratica della misurazione della Rrs e della Xrs alle singole frequenze sonore per misurare la reattivit\u00e0 delle vie aeree in et\u00e0 prescolare."}
{"id": "267070", "revid": "767487", "url": "https://it.wikipedia.org/wiki?curid=267070", "title": "Einherjer", "text": "Gli Einherjer sono una band Black/Viking metal norvegese. Le loro sonorit\u00e0 uniscono elementi di black metal e di musica folk nordica. La band si \u00e8 sciolta nel 2004 e si \u00e8 riformata nel 2009.\nBiografia.\nIl gruppo viene fondato nel 1993 ad Haugesund, in Norvegia, presentando un sound duro ed epico allo stesso tempo. Diventano famosi in Scandinavia quando esce il quarto album: \"Odin Owns Ye All\"; in questo album la capacit\u00e0 tecnica delle chitarre e delle tastiere raggiungono un sound pi\u00f9 mistico che epico. Nel 2000 esce \"Norwegian Native Art\", un album strettamente legato al precedente sia come sound sia nel contenuto dei testi. Nel 2003 esce \"Blot\", un album che si differenzia molto dai precedenti con una sonorit\u00e0 pi\u00f9 forte rispetto ai vecchi album, per certi versi invece si presenta pi\u00f9 melodico."}
{"id": "267078", "revid": "339392", "url": "https://it.wikipedia.org/wiki?curid=267078", "title": "Violenze urbane del 2005 in Francia", "text": ""}
{"id": "267082", "revid": "44447", "url": "https://it.wikipedia.org/wiki?curid=267082", "title": "Fshd", "text": ""}
{"id": "267112", "revid": "834", "url": "https://it.wikipedia.org/wiki?curid=267112", "title": "Bioindicatori", "text": ""}
{"id": "267113", "revid": "4114", "url": "https://it.wikipedia.org/wiki?curid=267113", "title": "Luis de Granada", "text": ""}
{"id": "267114", "revid": "1494169", "url": "https://it.wikipedia.org/wiki?curid=267114", "title": "CD32", "text": ""}
{"id": "267119", "revid": "4114", "url": "https://it.wikipedia.org/wiki?curid=267119", "title": "Luis di Sarria", "text": ""}
{"id": "267120", "revid": "23", "url": "https://it.wikipedia.org/wiki?curid=267120", "title": "Fulmini globulari", "text": ""}
{"id": "267121", "revid": "4114", "url": "https://it.wikipedia.org/wiki?curid=267121", "title": "Luis de Sarria", "text": ""}
{"id": "267122", "revid": "1318658", "url": "https://it.wikipedia.org/wiki?curid=267122", "title": "Tarentaise", "text": ""}
{"id": "267125", "revid": "4114", "url": "https://it.wikipedia.org/wiki?curid=267125", "title": "Fray Luys de Granada", "text": ""}
{"id": "267126", "revid": "547992", "url": "https://it.wikipedia.org/wiki?curid=267126", "title": "Piero Montanari", "text": "Ha suonato come bassista per numerosi e importanti artisti, sia in concerti dal vivo che per la registrazione di album, esordendo nel 1964 con:\nGianni Davoli, Little Tony, La Nuova Cricca, I Vianella (Edoardo Vianello e Wilma Goich), Franco Califano ed altri.\nAlbum e collaborazioni (discografia parziale).\ne ancora collaborazioni con i maggiori nomi della musica pop italiana.\nIn seguito suon\u00f2 in tour con lui nell'estate del 1979.\nCome compositore \u00e8 anche autore di canzoni tra le quali:\ndi numerose sigle televisive e musiche per diverse trasmissioni, tra le quali:\nHa musicato inoltre molti documentari industriali istituzionali e \"Road Show\" con: Agip, Eni, Eniaqua, Enichem, Saipem, Snamprogetti, Natuzzi, Organon, Fiat, Fiat Ferroviaria, Iveco, Coin, Enel, Ducato, Agenzia Giornalistica Italia (AGI), Ferrovie dello Stato e con \"I 40 anni dell'Agip in Egitto\", di Fabio Pellarin, ha vinto il premio per la migliore colonna sonora dalla Presidenza della Confindustria (\"Filmselezione\", Roma, Cinecitt\u00e0, 30 maggio 1995). Dal 2011 collabora come editorialista con il network Globalist Syndication, Il Quotidiano del Lazio e con Il Giornale dello Spettacolo. Da luglio 2018 \u00e8 membro del Consiglio di Sorveglianza della Siae.\nStan Laurel &amp; Oliver Hardy - Filmografia completa di Piero Montanari.\nSolo Stan Laurel:\nSolo Oliver Hardy:\nCortometraggi muti musicati nel 1984/1985:\nStan Laurel &amp; Oliver Hardy:\nCortometraggi sonori musicati nel 1985/1987:\nStan Laurel &amp; Oliver Hardy:\nLungometraggi sonori musicati nel 1985/1987:\nStan Laurel &amp; Oliver Hardy:\nSigle di lungometraggi di Stan Laurel &amp; Oliver Hardy:"}
{"id": "267127", "revid": "4114", "url": "https://it.wikipedia.org/wiki?curid=267127", "title": "Luys de Granada", "text": ""}
{"id": "267128", "revid": "729019", "url": "https://it.wikipedia.org/wiki?curid=267128", "title": "Autostrada A5 (Italia)", "text": "Lautostrada A5 (o autostrada della Valle d'Aosta, in francese \"Autoroute de la Vall\u00e9e d'Aoste\") collega Torino al Traforo del Monte Bianco, passando per Ivrea e la Valle d'Aosta, ed \u00e8 tra le autostrade pi\u00f9 avanzate del Paese: \u00e8 infatti dotata di particolari impianti termici per prevenire la formazione di ghiaccio sul manto stradale. Lunga 143,4\u00a0km, \u00e8 l'autostrada pi\u00f9 cara d'Italia.\nL'importanza del tracciato \u00e8 sia turistica, per l'accesso alle localit\u00e0 sciistiche valdostane, sia nel campo dei trasporti, per i collegamenti verso la Francia e la Svizzera.\nStoria.\nIl tratto Torino - Ivrea - Quincinetto fu aperto nel maggio 1961 dopo tre anni di lavori, iniziati nel febbraio del 1958.\nSuccessivamente il tracciato fu prolungato fino ad Aosta Est in diverse fasi:\nNel 1983 la \"Societ\u00e0 R.A.V. - Raccordo Autostradale Valle d'Aosta S.p.A.\" \u00e8 stata costituita per progettare, realizzare e gestire il tratto tra la citt\u00e0 di Aosta e il Traforo del Monte Bianco. In virt\u00f9 di questo accordo nel 1994 \u00e8 stato aperto il tronco Aosta Est - Morgex, il 29 giugno 2001 il tronco Morgex - Courmayeur e nel 2007 il tronco Courmayeur - Entr\u00e8ves.\nPercorso.\nLa gestione del primo tratto da Torino fino a Quincinetto e alla bretella di Santhi\u00e0 \u00e8 affidata alla societ\u00e0 ATIVA S.p.A. che ne cura i 75 chilometri con sei svincoli (Settimo Torinese, Volpiano, San Giorgio Canavese, Scarmagno, Ivrea e, sulla Diramazione Ivrea-Santhi\u00e0, Albiano); il tratto da Quincinetto ad Aosta Est di 71,5\u00a0km \u00e8 sotto la gestione della SAV S.p.A. con 6 caselli autostradali (Quincinetto, Pont-Saint-Martin, Verr\u00e8s, Ch\u00e2tillon/Saint-Vincent, Nus e Aosta Est).\nDopo la barriera di Aosta Est, appena prima dell'uscita di Aosta Ovest, inizia il tratto pi\u00f9 recente dell'autostrada, gestito da RAV - Raccordo Autostradale della Valle d'Aosta (societ\u00e0 facente parte di Autostrade per l'Italia) ricco di viadotti e gallerie lunghe anche pi\u00f9 di 3\u00a0km e con uscite di Aosta Ovest/ Aoste ouest, Morgex e Courmayeur Sud; il tratto termina poco dopo innestandosi sulla SS 26 dir in localit\u00e0 Entr\u00e8ves, che in meno di 2\u00a0km conduce al Traforo del Monte Bianco. \u00c8 in progetto che questo innesto sulla viabilit\u00e0 ordinaria venga sostituito da un percorso autostradale che arrivi direttamente al Traforo del Monte Bianco, reso per\u00f2 complicato dalla difficile conformazione del territorio.\nDopo il traforo l'autostrada si innesta nel sistema autostradale francese attraverso l'Autoroute A40.\nI primi 1,8\u00a0km dell'A5 (tra Torino - corso Giulio Cesare e l'interscambio di Settimo Torinese) sono in comune con l'A4 Torino - Trieste, sicch\u00e9 l'autostrada A5 \u00e8 lunga, da sola, 140,2\u00a0km.\nA4/A5 Diramazione Ivrea-Santhi\u00e0.\nLautostrada A4/A5 Diramazione Ivrea-Santhi\u00e0, denominata anche \"raccordo Ivrea-Santhi\u00e0\" (popolarmente \"bretella\"), congiunge l'autostrada A4, nei pressi di Santhi\u00e0, con l'autostrada A5, nei pressi di Ivrea, pi\u00f9 precisamente vicino a Pavone Canavese. \u00c8 gestita dalla societ\u00e0 ATIVA.\nA Santhi\u00e0 l'A4/A5 continua nella Diramazione A4/A26 Stroppiana-Santhi\u00e0.\nIl decreto legislativo del 29 ottobre 1999 n. 461 ha classificato questa diramazione come A4-A5 tuttavia nei pannelli integrativi di identificazione dei cavalcavia \u00e8 indicata come A4/5.\nIl tracciato della struttura \u00e8 pianeggiante, con due corsie per senso di marcia e una galleria prima di Albiano; a differenza di quanto accade generalmente nelle autostrade italiane, la distanza tra le due carreggiate \u00e8 molto ampia, presumibilmente pensando a un possibile ampliamento a tre corsie. L'unica uscita che si trova \u00e8 quella di Albiano d'Ivrea. Il traffico \u00e8 spesso intenso, specie nei periodi di vacanza, provenendo dalla A5 in direzione A4.\nL\u02beautostrada venne aperta al traffico il 12 luglio 1968.\nOriginariamente classificata come A18, tale numerazione le fu poi tolta.\nRaccordo A5-SS 27.\nIl raccordo tra la A5 e la strada statale 27 del Gran San Bernardo \u00e8 una strada di 7,9\u00a0km che per la maggior parte (6761\u00a0m) corre in galleria e serve a raggiungere la SS 27, dall'A5, senza dover attraversare il centro abitato di Aosta.\nIl raccordo pur essendo a carreggiata unica e pur non presentando i segnali di inizio e fine autostrada viene considerato un tronco autostradale dall'AISCAT. Il raccordo presenta le stesse restrizioni al transito delle autostrade.\n\u00c8 stato costruito e attualmente \u00e8 gestito dalla societ\u00e0 SAV S.p.A.; il primo tratto di 5,6\u00a0km, comprendente la galleria pi\u00f9 lunga (tra l'A5 e la strada statale 27 del Gran San Bernardo poco oltre il fiume Buthier) \u00e8 stata aperta al pubblico il 19 dicembre 1997, mentre la seconda parte del percorso, di 2,3\u00a0km, (comprendente la galleria pi\u00f9 corta ed il collegamento con la strada statale 27 del Gran San Bernardo in direzione Svizzera) \u00e8 stata aperta al pubblico il 5 novembre 2001.Entrambe le gallerie sono a canna unica (con due corsie nel percorso in salita ed una in quello in discesa) ed il raccordo \u00e8 raggiungibile dalla A5 tramite lo svincolo di Aosta Est (stazione Aosta-Gran San Bernardo).In questo raccordo la velocit\u00e0 max consentita \u00e8 di 80\u00a0km/h.\nQuesto raccordo \u00e8 anche classificato come \"raccordo R39/Aosta-Gran San Bernardo\" secondo la numerazione interna di Autostrade per l'Italia."}
{"id": "267129", "revid": "124513072", "url": "https://it.wikipedia.org/wiki?curid=267129", "title": "DuPont", "text": "La DuPont (E.I. du Pont de Nemours and Company) \u00e8 un'azienda chimica fondata a Wilmington (Delaware) nel 1802 da Eleuth\u00e8re Ir\u00e9n\u00e9e du Pont, allievo di Antoine Lavoisier.\nDuPont \u00e8 presente in oltre 70 paesi e produce una vasta gamma di prodotti e servizi destinati a una variet\u00e0 di mercati che includono agricoltura e alimentazione, arredamento e costruzioni, elettronica e comunicazioni, sicurezza e protezione, trasporti.\nA dicembre 2015 venne annunciata la fusione con Dow Chemical, avvenuta il 1\u00ba settembre 2017 dando origine alla DowDuPont..\nIl 1\u00ba aprile 2019, avvenne la scissione della divisione materiali, che inizi\u00f2 a quotarsi come Dow Inc.. Successivamente, il 1\u00ba giugno 2019 si scisse la divisione agrochimica, dando origine a Corteva. Lo stesso giorno, le restanti linee di business di DowDuPont di prodotti speciali iniziarono a quotarsi come DuPont.\nStoria.\nFu fondata da \u00c9leuth\u00e8re Ir\u00e9n\u00e9e du Pont de Nemours, conosciuto come Ir\u00e9n\u00e9e du Pont, un chimico ed imprenditore francese che emigr\u00f2 negli Stati Uniti d'America nel 1799 e fond\u00f2 nel 1802 la societ\u00e0 come fabbrica di polvere da sparo.\nGrazie alla guerra d'indipendenza e alla successiva guerra civile americana prosper\u00f2 rapidamente. A inizio XX secolo diversific\u00f2 la propria produzione, con la chimica e negli anni trenta anche nell'auto.\nProdotti.\n\u00c8 titolare di numerosissimi marchi e brevetti di processi chimici e materiali, tra cui: Antron, Biomax, Butacite, Corian, Crastin, Cromalin, Delrin, Freon, Hytrel, Kevlar, Lycra, M5 fiber, Mylar, Nafion (materiale utilizzato per costruire membrane nel settore delle pile a combustibile), Nomex, Neoprene, Nylon, SentryGlas, Solae, Sorona, Surlyn, Teflon, Tyvek, Vespel, Zodiaq e Zytel.\nDuPont in Italia.\nDuPont ha iniziato le attivit\u00e0 in Italia sin dagli anni cinquanta, utilizzando inizialmente rappresentanti e importatori (tra cui la G.O.I. General Overseas Italiana), e poi dal 1964 con una presenza diretta in sussidiaria \"Du Pont de Nemours Italiana SpA\".\nLa sede di Milano \u00e8 stata sino all'inizio degli anni ottanta in piazzale Loreto. Nella fase di maggiore espansione, tra gli anni '80 e '90, la sede fu spostata a Cologno Monzese.\nLe filiali sono a Bolzano, Bologna, Firenze e Roma. Negli anni novanta la multinazionale inizia a effettuare dei cambiamenti, sino al cambio completo di rotta iniziato nel 1999. Dal 2000 si avr\u00e0 un declino costante, chiusa anche la fabbrica di Bolzano DuPont rimane in Italia con qualche centinaia di dipendenti tra la sede centrale di Milano, la sede logistica e commerciale Pioneer di Gadesco (CR), il centro di ricerca di Pessina Cremonese e lo stabilimento di produzione delle sementi Pioneer di Sissa (PR).\nAnche il Lycra (un filato elastomerico per la produzione di calze, collant, abbigliamento, costumi da bagno e sportswear) fu ceduto a un'altra azienda nel 2004.\nTale era la popolarit\u00e0 di Lycra in Italia che Adriano Rodella, creatore del marchio 'Filodoro', dette tale nome all'azienda proprio in riferimento al filato Lycra DuPont.\nL'invenzione del Nylon e la questione dell'obsolescenza.\nNel 1940, DuPont presenta il Nylon, una fibra sintetica rivoluzionaria per le sue caratteristiche. Si trattava infatti di una fibra particolarmente resistente che venne utilizzata, in primo luogo, per la realizzazione di calze femminili. Tuttavia il primo impiego di massa della poliammide 6/6 e 12/6 (vero nome del nylon) avvenne per produrre il milione di paracadute che si sarebbero resi necessari per tentare l'invasione dell'Europa. Infatti la Cina, primo produttore al mondo di seta, era stata invasa dai giapponesi e gli strateghi USA si trovarono costretti a sostituire in fretta e furia la seta naturale cinese con il nylon per potere equipaggiare al meglio sia la 101\u00aa che l'82\u00aa divisione di fanteria aerotrasportata USA, la 1\u00aa Divisione britannica nonch\u00e9 i reparti francesi-liberi e polacchi che si sarebbero tutti largamente distinti nelle sanguinose battaglie di Sicilia, Normandia e Olanda.\nLo Sbarco in Normandia e l'Operazione Market Garden furono resi possibili dall'impiego massiccio del Nylon, l'umile fibra sintetica che cambi\u00f2 il corso della seconda guerra mondiale in Europa. Dato che la nuova fibra sembrava superare le precedenti per robustezza, l'aspettativa di vita di un singolo paio di calze da donna sembrava essere aumentata di molto. Poco tempo dopo la messa in commercio, venne richiesto ai chimici dell'azienda DuPont di creare fibre pi\u00f9 deboli in modo da realizzare un prodotto pi\u00f9 deperibile. Tale scelta aziendale sembra configurarsi all'interno della politica della cosiddetta obsolescenza pianificata, ossia la definizione arbitraria della vita utile limitata di un prodotto, che quindi diventer\u00e0 obsoleto o non funzionante dopo un certo periodo.\nCuriosit\u00e0.\nTuttavia dopo il disastro di Seveso negli anni '70, DuPont non riusc\u00ec a trovare un luogo adatto per la produzione e il progetto fu cancellato.\nControversie.\nScandalo del Teflon.\nNel 1938 la DuPont scopr\u00ec il Teflon, materiale usato per rivestire pentole per renderle antiaderenti. La DuPont svers\u00f2 per anni gli scarichi della produzione di questo composto chimico nei fiumi vicini alla sede di produzione in West Virginia. In pochi anni la DuPont svers\u00f2 in acqua milioni di litri di materiale velenoso e inquinante; andando ad inquinare tutta l'area. Moltissime delle persone che lavoravano a stretto contatto con questo materiale si ammalarono di cancro e tumore anche con malformazioni nei figli. Quando oltre 70.000 persone scoprirono cosa la DuPont aveva fatto fecero partire una delle pi\u00f9 grandi cause della storia. Circa 110 milioni di americani bevvero acqua contaminata da sostanze chimiche PFAS. Durante uno studio scientifico durato pi\u00f9 di 7 anni, vennero analizzati i campioni di sangue di oltre 69.000 persone. Gli scienziati riuscirono a collegare la presenza di PFAS a particolari malattie quali ipercolesterolemia, coliti ulcerose, malattie tiroidee, tumori del testicolo e del rene. Gli effetti tossici pi\u00f9 frequentemente osservati sono: la restrizione della crescita fetale, diabete, aumento del colesterolo e sue conseguenze (ictus cerebrale, infarto cardiaco), ipertensione arteriosa, aumento dell'acido urico, riduzione degli spermatozoi nel maschio, infertilit\u00e0 maschile e femminile. \nSiccome la produzione di polimeri perfluorurati avviene in stabilimenti localizzati in tutto il globo e i PFAS sono sostanze biopersistenti e bioaccumulabili, l'esposizione a questa classe di sostanze chimiche \u00e8 un fenomeno globale. Si stima che al giorno d'oggi il 99% degli esseri umani abbia nel sangue una certa percentuale di PFAS.\nIspirato alla vicenda, nel 2019 Todd Haynes ha diretto il film \"Cattive acque\", interpretato da Mark Ruffalo, Anne Hathaway, Tim Robbins, Victor Garber, Mare Winningham, William Jackson Harper e Bill Pullman; il film \u00e8 basato sull'articolo del New York Times Magazine del 2016 \"The Lawyer Who Became DuPont's Worst Nightmare\", scritto da Nathaniel Rich, sullo scandalo dell'inquinamento idrico di Parkersburg."}
{"id": "267131", "revid": "123168782", "url": "https://it.wikipedia.org/wiki?curid=267131", "title": "Tarantasia", "text": "La Tarantasia (in francese: Tarentaise, in francoprovenzale Tarent\u00e8sa) \u00e8 la valle francese percorsa dal fiume Is\u00e8re dalla sorgente fino ad Albertville, oltre che alle valli trasversali percorse dagli affluenti del fiume. Storicamente fu un'antica provincia e sede episcopale della Savoia.\nGeografia.\nLa valle principale \u00e8 glaciale, a fondo piatto, bordata dai massicci del Beaufortin e del Monte Bianco a nord, e dalla Vanoise e dalla Lauzi\u00e8re a sud. Questi due ultimi la separano dalla Val Moriana (o valle dell'Arc) attraverso i colli dell'Iseran e della Madeleine.\nTramite il colle del Piccolo San Bernardo \u00e8 collegata alla Valle d'Aosta, con cui ebbe strettissimi legami religiosi, culturali e politici fino al 1861.\nStoria.\nNell'antichit\u00e0, la Tarantasia era abitata dai Ceutroni.\nNel medioevo divenne luogo di grande comunicazione, tra l'Italia ed il nord Europa. In particolare congiungeva Milano con Vienne, in Francia. Sulla valle avevano grande potere gli Arcivescovi di Tarantasia, della cui elezione si interessavano molto spesso anche i conti di Savoia. Erano infatti investiti del titolo di vescovo-conte, per cui molte altre famiglie dell'alta nobilt\u00e0 piemontese ambivano al titolo come gli Challant della Valle d'Aosta o i Bertrandi della Val di Susa.\nIn seguito divenne una provincia importante di Casa Savoia e quindi un circondario della provincia di Chamb\u00e9ry. Nel 1600 sub\u00ec l'occupazione dell'esercito francese nel corso dell guerra franco-savoiarda. Nel 1801, a seguito della seconda campagna d'Italia di Napoleone Bonaparte, la Tarantasia venne annessa alla Repubblica Francese, ma fu restituita al Regno di Sardegna nel 1815 dal congresso di Vienna.\nNel 1860, con il Trattato di Torino, a compimento degli Accordi di Plombi\u00e8res, la Tarantasia pass\u00f2 definitivamente alla Francia.\nEconomia.\nLa Tarantasia concentra sul suo territorio un'importante densit\u00e0 di stazioni sciistiche. Tra queste ricordiamo:\nNella sua economia rientrano anche l'agricoltura (basti pensare alla mucca \"tarine\", o di razza \"Tarentaise\"), l'industria pesante, l'energia idroelettrica e tre stazioni termali.\nAmministrazione.\nIl suo capoluogo \u00e8 Mo\u00fbtiers, il cui nome latino era \"Darentasia\" (da cui il nome della regione), sede di una diocesi dal V secolo.\nAmministrativamente la Tarantasia corrisponde per lo pi\u00f9 all\"'arrondissement\" di Albertville. In precedenza essa formava l\"arrondissement\" di Mo\u00fbtiers, soppresso il 10 settembre 1926.\nCultura.\nLe aree della Moriana e Tarantasia (collegate attraverso il colle dell'Iseran) sono classificate come \"Pays d'art et d'histoire\" (area d'arte e storia)."}
{"id": "267132", "revid": "729019", "url": "https://it.wikipedia.org/wiki?curid=267132", "title": "Palmarola", "text": "Palmarola \u00e8 un'isola situata nell'arcipelago delle Isole Ponziane, nel Mar Tirreno.\nGeografia.\nSi trova a circa 10\u00a0km ad ovest di Ponza ed \u00e8 la terza isola per grandezza dell'arcipelago, dopo Ponza e Ventotene. Chiamata anche \u00ab\"la Forcina\"\u00bb per la sua forma, prende in realt\u00e0 il nome dalla palma nana, unica palma originaria dell'Europa, che cresce selvatica sulla sua superficie. L'isola era nota in antichit\u00e0 col nome \"Palmaria\".\nCome le altre Isole Ponziane \u00e8 di natura vulcanica, con colate laviche, domi e brecce di natura riolitica di et\u00e0 compresa tra 4,2 e 1 milioni di anni, con la fase eruttiva principale datata a circa 1,6 milioni di anni; sono presenti significativi giacimenti di ossidiana.\nI rilievi formano tre cime principali: Monte Guarnieri, Monte Tramontana e Monte Radica. Le due estremit\u00e0 dell\u2019isola sono date dalle punte di Tramontana e di Mezzogiorno.\nScogli.\nAlcuni scogli presenti lungo la costa dell'isola:\nStoria.\nL'isola era molto frequentata nel Neolitico e nell'Eneolitico da trib\u00f9 dedite al commercio di ossidiana, che introducevano nel continente. Sono stati ritrovati resti di ceramica e alcuni oggetti di ossidiana lavorati di et\u00e0 eneolitica.\nA Palmarola fu esiliato e mor\u00ec papa Silverio, Santo patrono del comune di Ponza che viene festeggiato il 20 giugno. Lo scoglio di San Silverio accoglie sulla sua sommit\u00e0 una piccola cappella che la tradizione popolare narra sia sorta sui resti della forzata residenza del Santo.\nAbitata solo nel periodo estivo, diventa luogo di ritiro per i ponzesi che si rifugiano nelle case grotta, tipiche abitazioni scavate nella roccia di Palmarola.\nL'abitudine di rifugiarsi nelle case-grotte \u00e8 molto antica ed affonda le sue radici nella necessit\u00e0 di sfuggire ai pirati, durante il secolo XVIII. In un testo dell'Accademia Pontaniana \u00e8 ricordato che: \nProtezione.\nL'isola \u00e8 un Sito di interesse comunitario, ha un aspetto selvaggio e falesie che rappresentano un \"unicum\" geologico.\nFauna.\nUna lucertola, \"Podarcis siculus palmarolae\" \u00e8 un endemismo ristretto dell'isola.\nLa \"Secca di Mezzogiorno\", a circa un miglio dall'isola, sale dal fondale da 80 a 40 metri, ricoperta di gorgonie rosse e abitata da aragoste, cernie e murene.\nNel SIC sono segnalate queste specie:\nFlora.\nNel SIC sono segnalate queste specie:"}
{"id": "267133", "revid": "228587", "url": "https://it.wikipedia.org/wiki?curid=267133", "title": "Faucigny", "text": ""}
{"id": "267134", "revid": "547034", "url": "https://it.wikipedia.org/wiki?curid=267134", "title": "Faucigny (provincia)", "text": "Il Faucigny era un'antica provincia del Ducato di Savoia con capoluogo Bonneville.\nGeografia.\nLo spazio geografico del Faucigny savoiardo comprendeva i bacini dell'Arve e del suo affluente, il \"Giffre\", fino ai dintorni della citt\u00e0 di Ginevra.\nI principali centri erano: Chamonix, Annemasse, Cluses, Saint-Gervais-les-Bains e Passy.\nAttualmente corrisponde approssimativamente all'arrondissement di Bonneville, al quale si associano i comuni dei due cantoni d'Annemasse, Nord e Sud, cos\u00ec come il cantone di \"Reignier-\u00c9sery\", nel dipartimento francese dell'Alta Savoia.\nToponomastica.\nSecondo Henry Suter, il termine \"Faucigny\" viene dal latino \"Faciniacum, Fociniacensis pagus\", dal nome del possedimento d'origine gallo-romana \"Falciniacum\", derivato con il suffisso -iacum dal gentilizio \"Falcinius\".\nPer la societ\u00e0 scientifica locale \"Les Amis de la Grande Maison\", di Contamine-sur-Arve, il nome proverrebbe dalla geografia dei luoghi, da \"Fauces\" ed \"Aquum\", che significa \"foce delle acque\".\nAl di l\u00e0 dell'aspetto toponimico, il nome del territorio proviene dall'antico castello di Faucigny, situato nel comune omonimo.\nStoria della provincia.\nPreistoria e Protostoria.\nSe le prime tracce del popolamento della regione risalgono al Musteriano nell'et\u00e0 di Neanderthal, \u00e8 occorso, secondo ogni verosimiglianza, attendere il ritiro dei ghiacciai ed i tempi del Neolitico, prima che le valli dell'Arve e del \"Giffre\", suo affluente, conoscessero un insediamento permanente.\nDurante l'et\u00e0 del Bronzo, come ne sono testimoni numerose vestigia archeologiche, la regione del futuro Faucigny era gi\u00e0 molto abitata.\nOggetti di bronzo sono stati ritrovati fin nei villaggi di altitudine elevata, dove ci si dava gi\u00e0 alle conoscenze della metallurgia.\nNei secoli VII e VI a.C., le valli hanno ricevuto nuovi arrivati di cultura celtica o celto-ligure.\nGli storici guardano a quest'epoca con molta prudenza, mentre gli antenati del Faucigny erano persuasi che le valli alpine avevano conosciuto un popolamento gallico densissimo, tanto che si tenta di riconsiderare al giorno d'oggi tale penetrazione gallica.\nSecondo la storiografia tradizionale, la bassa valle dell'Arve era gi\u00e0 da tempo sotto il controllo del Galli Allobrogi e l'alta valle sotto l'influenza dei \"Galli Ceutroni\", padroni della Tarantasia.\nBisogna in ogni caso considerare come un mito l'esistenza dell'antico popolo dei \"Fauci\" menzionata sulla base delle iscrizioni della colonna di Bonneville.\nEpoca romana.\nNel 121 avanti la nostra era, le valli dell'Arve e del suo affluente \"Giffre\" sono passate sotto la dominazione romana, e si avrebbe torto a pensare che i luoghi siano restati appartati, senza tracce di civilizzazione gallo-romana.\nTale data \u00e8 segnata dalla vittoria romana sul popolo degli Allobrogi dal console Quinto Fabio Massimo Allobrogico.\nAllo sbocco delle valli, l'importante citt\u00e0 di Genava, oggi Ginevra, prendeva il suo slancio, e le valli hanno visto svilupparsi i primi vici.\nIn quei tempi antichi, una via romana collegava Genava/Ginevra, ad Augusta Pretoria, odierna Aosta, risalendo la valle dell'Arve e superando il Col du Bonhomme.\nL'Arve, all'epoca dei gallo-romani era navigata da piccole imbarcazioni a basso pescaggio fino all'altezza di Thyez, dove si trovava un \"vicus\" assai ragguardevole, provvisto d'un pontile d'imbarco sul fiume, le cui vestigia, visibili per lungo tempo, sono state di sovente confuse con le rovine d'un ponte medievale.\nLa civilt\u00e0 galloromana si traduce parimenti nel Faucigny attraverso \"vestigia\" di templi e d'iscrizioni.\nA partire dal IV secolo e V secolo d.C., la regione ha ricevuto nuovi arrivati, costituenti una popolazione molto variegata ed eterogenea, che riuniva elementi d'origine etnica molto differenti tra loro, conosciuta sotto il nome di popolo dei Burgundi.\nPer diversi decenni, le valli dell'Arve e del Giffre hanno vissuto sotto la loro domininazione diretta, attraverso il regno di Sapaudia, con sede a Ginevra, e poi la regione \u00e8 passata sotto il dominio dei Merovingi.\nSotto il regno del re Guntram, o Gontrano la regione \u00e8 divenuta frontiera diretta con il regno longobardo.\nDiplomi medioevali Merovingi e Carolingi non fanno alcun riferimento od allusione a tale zona alpina.\nMedio Evo.\nDurante il medioevo, a partire circa dal X secolo, il Faucigny divenne una signoria baronale indipendente, che nel 1304 pass\u00f2 alla casata dei Delfini di Vienne; esso era circondato dai territori della Casa di Savoia, che infine riuscirono ad annetterlo ai propri domini nel 1355, con il conte Amedeo VII; in seguito il Faucigny venne spesso assegnato in appannaggio come contea, a membri cadetti della dinastia dei Duchi di Savoia."}
{"id": "267136", "revid": "38129", "url": "https://it.wikipedia.org/wiki?curid=267136", "title": "Mantello superiore", "text": ""}
{"id": "267137", "revid": "1555966", "url": "https://it.wikipedia.org/wiki?curid=267137", "title": "Pollution", "text": "Pollution \u00e8 il secondo album del cantautore italiano Franco Battiato, pubblicato nel gennaio 1973 dalla Bla Bla.\nDescrizione.\nConcept album sul tema dell'inquinamento, \"Pollution\" \u00e8 dedicato anch'esso, come \"Fetus\", al romanzo \"Il mondo nuovo\" di Aldous Huxley. Segn\u00f2 un momentaneo distacco dalla \"elettronica totale\" del disco precedente, per concentrarsi maggiormente su sonorit\u00e0 rock. Tutte le musiche e tutti i testi sono di Franco Battiato.\nNel 1992 il disco \u00e8 stato ristampato in formato CD dall'etichetta Artis Records mantenendo la grafica originale del vinile. Una successiva ristampa del 1998 sempre in CD, a opera della BMG, ha invece mantenuto solo la copertina esterna ma non l'interno. Da quest'edizione in poi i brani \"Il silenzio del rumore\" e \"31 dicembre 1999 - ore 9\" sono stati divisi erroneamente, riducendo il secondo all'effetto sonoro dell'esplosione che nell'edizione del 1992 era posto a conclusione del brano.\nNel 2009 l'album \u00e8 stato ristampato in formato vinile 180 grammi da Sony Music. Nel 2017 l'album \u00e8 stato nuovamente ristampato negli Stati Uniti da Superior Viaduct e in Italia da De Agostini. Entrambe le edizioni presentano la copertina apribile, come l'originale, tuttavia almeno in quello della De Agostini la canzone \"Beta\" \u00e8 inclusa nel lato B del disco e non nel lato A.\nAccoglienza.\nL'album all'epoca dell'uscita ha raggiunto il decimo posto in classifica nei primi mesi del 1973.\nL'album ricevette giudizi molto positivi. \u00c8 uno degli LP di Franco Battiato presenti nella guida \"I 100 migliori dischi del Progressive italiano\", pubblicata nel 2014 da Tsunami Edizioni a cura di Mox Cristadoro. \nBench\u00e9 non apprezzi l'artista, Piero Scaruffi ritiene \"Pollution\" il suo album migliore, e lo considera la settima pubblicazione di rock italiano migliore di sempre.\nIl musicista Frank Zappa elogi\u00f2 l'album, reputandolo geniale.\nTracce.\nTesti di Franco Battiato e Sergio Albergoni; musiche di Franco Battiato."}
{"id": "267138", "revid": "767487", "url": "https://it.wikipedia.org/wiki?curid=267138", "title": "Watkinsonite", "text": "La watkinsonite \u00e8 un minerale."}
{"id": "267139", "revid": "767487", "url": "https://it.wikipedia.org/wiki?curid=267139", "title": "Pad\u011braite", "text": "La pad\u011braite \u00e8 un minerale."}
{"id": "267140", "revid": "287204", "url": "https://it.wikipedia.org/wiki?curid=267140", "title": "Galenobismutite", "text": "La galenobismutite \u00e8 un minerale, un solfuro di piombo e bismuto. Il nome bismutoplagionite \u00e8 considerato un sinonimo in quanto si \u00e8 riconosciuto che si tratta della stessa specie mineralogica.\nIl nome deriva dalla sua composizione: la galena, di formula PbS, e la presenza di bismuto.\nFu descritto per la prima volta da Hjalmar Sj\u00f6gren (1856 - 23 marzo 1922), mineralogista, petrografo e ingegnere minerario svedese.\nAbito cristallino.\nCristalli prismatici, spesso ritorti, aghiformi, tabulari\nOrigine e giacitura.\nLa genesi \u00e8 idrotermale, nei pressi di fumarole. La paragenesi \u00e8 con bismuto, oro, e bismutinite.\nForma in cui si presenta in natura.\nCristalli, aggregati raggiati, fibrosi e massivi.\nCaratteri fisico-chimici.\n\u00c8 flessibile. Fonde al cannello; facilmente solubile in HNO3, d\u00e0 un precipitato giallo. \u00c8 anche solubile in HCl a caldo.\nLocalit\u00e0 di ritrovamento.\nA Rammelsberg, in Germania; in Canada e in Svezia\nUtilizzi.\nA volte come minerale utile per l'estrazione di bismuto"}
{"id": "267141", "revid": "1442080", "url": "https://it.wikipedia.org/wiki?curid=267141", "title": "Ustarasite", "text": "L'ustarasite \u00e8 un minerale."}
{"id": "267142", "revid": "729019", "url": "https://it.wikipedia.org/wiki?curid=267142", "title": "Patr\u00f3nite", "text": "La patr\u00f3nite \u00e8 un minerale.\nOrigine e giacitura.\nLa sua origine proviene dalla fase sedimentaria.\nForma in cui si presenta in natura.\nMinerale terroso, di colore nero. Viene principalmente impiegato per l'estrazione del vanadio"}
{"id": "267144", "revid": "1776051", "url": "https://it.wikipedia.org/wiki?curid=267144", "title": "Duranusite", "text": "La duranusite deve il suo nome alla localit\u00e0 francese di Duranus, nelle Alpi Marittime, dove \u00e8 stato scoperta.\nOrigine e giacitura.\nPu\u00f2 risultare dall'alterazione deuterica del realgar, in questo caso si associa alla sfalerite, come sottili lamelle o piccoli granuli emisferici all'interno della sfalerite. \nFu scoperta all'interno di vene di calcite presenti nelle marne e nei calcari silicei presenti nelle miniere di Duranus.\nForma in cui si presenta in natura.\nSi presenta in grani, fino a 0,2mm di diametro, associata al realgar alterato."}
{"id": "267145", "revid": "110157", "url": "https://it.wikipedia.org/wiki?curid=267145", "title": "Dimorfite", "text": "La dimorfite \u00e8 un minerale.\nOrigine e giacitura.\nLa dimorfite ha origine fumarolica, associata a realgar. La dimorfite si pu\u00f2 rinvenire raramente in alcune fumarole della Solfatara di Pozzuoli con il realgar, anche se oggi \u00e8 raro trovarla."}
{"id": "267147", "revid": "125549673", "url": "https://it.wikipedia.org/wiki?curid=267147", "title": "Realgar", "text": "Il realgar \u00e8 un minerale, solfuro di arsenico\nEtimologia e storia.\nIl nome deriva dall'arabo \"Rahj al ghar\", \"polvere di caverna\". Plinio il Vecchio nella sua \"Naturalis Historia\" cita il minerale come \"sandaraca\" o \"sandracca\". Nel Medioevo, dagli alchimisti, che chiamavano il minerale \"risigallo\", veniva usato come medicamento.\nAbito cristallino.\nCristalli tozzi prismatici di colore rosso vivo, spesso striati di colore verde. Solitamente pu\u00f2 essere anche rinvenuto in forma terrosa, grossolana o come incrostazione. Se esposto per lungo tempo a fonti luminose, si altera, decomponendosi in una polvere dal colore giallo-rossastra.\nOrigine e giacitura.\nGenesi idrotermale, sorgenti fredde, associato particolarmente ad altri solfuri di ferro e solfuro di arsenico, ma anche come prodotto di sublimazione vulcanica, nelle fumarole e nei depositi di sorgenti calde ed in rocce sedimentarie (dolomie e scisti bituminosi). Inoltre si pu\u00f2 trovare in giacimenti di metalli talvolta associato ad orpimento, antimonite ed altri solfuri.\nForma in cui si presenta in natura.\nCristalli, aggregati compatti a grana fine, masse polverulente, terrose.\nCaratteristiche chimico-fisiche.\n\u00c8 composto dal 29,9% di zolfo e dal 70,1 % di arsenico. Parzialmente solubile negli acidi tra cui l'acido nitrico, meglio in acqua regia. I campioni vanno tenuti al riparo dalla luce perch\u00e9 i cristalli si disintegrano facilmente se esposti, a causa del contenuto in arsenolite, orpimento, pararealgar ed altri solfuri di arsenico fotosensibili \nUtilizzi.\nQuesto minerale \u00e8 usato per estrarre l'arsenico o per ottenere composti dello stesso elemento. In passato, mischiato con salnitro veniva utilizzato per fare i fuochi artificiali.\n\u00c8 usato anche per produrre un pigmento pittorico noto anche come: \"risalgallo\", \"risigallo\", \"risigale\", \"realgar d'orpimento\", \"rahjalgar\" e \"sandaraca\"."}
{"id": "267148", "revid": "1442080", "url": "https://it.wikipedia.org/wiki?curid=267148", "title": "Pararealgar", "text": "Il pararealgar \u00e8 un minerale."}
{"id": "267149", "revid": "767487", "url": "https://it.wikipedia.org/wiki?curid=267149", "title": "Alacr\u00e1nite", "text": "L'alacr\u00e1nite \u00e8 un minerale."}
{"id": "267150", "revid": "1776051", "url": "https://it.wikipedia.org/wiki?curid=267150", "title": "Uzonite", "text": "L'uzonite \u00e8 un minerale."}
{"id": "267152", "revid": "2111929", "url": "https://it.wikipedia.org/wiki?curid=267152", "title": "Orpimento", "text": "L'orpimento \u00e8 un minerale tossico appartenente alla classe mineralogica dei Solfuri, chimicamente un solfuro di arsenico.\nEtimologia e storia.\nIl nome deriva dal latino \"aurum\"=oro e \"pigmentum\"=pigmento in allusione al colore, gli antichi ritenevano che il minerale contenesse l'oro. Anticamente veniva usato per preparare i colori per dipingere ma anche come medicamento, veniva anche bruciato all'aria per ottenere l'anidride arseniosa, sostanza assai tossica.\nGli alchimisti medievali, tentando di ottenere l'argento mediante metalli fondevano l'orpimento con il rame ottenendo una lega dal colore grigio che assomigliava, alla lontana, al metallo nobile.\nAbito cristallino.\nSi presenta principalmente con aspetto fogliato, colonnare, massivo e fibroso o pi\u00f9 raramente in piccoli cristalli prismatici tozzi e tabulari, a volte geminati. \nOrigine e giacitura.\nGenesi idrotermale, sorgenti fredde, nelle fumarole vulcaniche o come alterazione di solfuri di arsenico particolarmente di realgar. Viene trovata insieme ad antimonite, arsenico, calcite, barite e gesso.\nIn vari giacimenti di metalli, oltre ai minerali suddetti viene anche trovato insieme a solfuri metalliferi tipo l'enargite e la pirite.\nForma in cui si presenta in natura.\nCristalli, aggregati lamellari, patine, aggregati terrosi e pulverolenti.\nCaratteri chimici.\nSolubile facilmente negli alcali ed in acqua regia . \u00c8 composto dal 39 % di zolfo e dal 61 % di arsenico.\nUtilizzi.\nAnticamente veniva mescolato con la calce per togliere il pelo ai pellami, poi \u00e8 stato sostituito con il solfuro di arsenico artificiale. In oriente, sempre macinato con la calce, viene ogni tanto usato come cosmetico, per preparare il \"rusma\", un depilatorio.. Viene anche utilizzato per estrarre l'arsenico.\nBisogna usare le giuste protezioni e saperlo maneggiare.\n\u00c8 usato in pittura come pigmento, in questo ambito \u00e8 conosciuto anche con i nomi: \"arzicon\", \"oropimento\", \"auri pigmentum\", \"giallo di zolfo\", \"giallo reale\", \"giallo del re\", \"giallo di arsenico\", \"giallo di china\", \"giallo di Parigi\", \"giallo di Spagna\" e \"giallo miele\""}
{"id": "267153", "revid": "110157", "url": "https://it.wikipedia.org/wiki?curid=267153", "title": "Laphamite", "text": "La laphamite \u00e8 un minerale."}
{"id": "267154", "revid": "984922", "url": "https://it.wikipedia.org/wiki?curid=267154", "title": "Jeromite", "text": "La jeromite \u00e8 un minerale discreditato dall'IMA nel 2006 perch\u00e9 l'olotipo non \u00e8 disponibile per ulteriori studi. Altri campioni classificati come jeromite si sono mostrati come realgar fuso quindi di composizione AsS."}
{"id": "267155", "revid": "1776051", "url": "https://it.wikipedia.org/wiki?curid=267155", "title": "Getchellite", "text": "La getchellite \u00e8 un minerale."}
{"id": "267156", "revid": "1442080", "url": "https://it.wikipedia.org/wiki?curid=267156", "title": "Wakabayashilite", "text": "La wakabayashilite \u00e8 un minerale."}
{"id": "267157", "revid": "1442080", "url": "https://it.wikipedia.org/wiki?curid=267157", "title": "Rohaite", "text": "La rohaite \u00e8 un minerale."}
{"id": "267166", "revid": "1442080", "url": "https://it.wikipedia.org/wiki?curid=267166", "title": "Chalcothallite", "text": "La chalcothallite \u00e8 un minerale appartenente al gruppo della bukovite."}
{"id": "267170", "revid": "1442080", "url": "https://it.wikipedia.org/wiki?curid=267170", "title": "Murunskite", "text": "La murunskite \u00e8 un minerale appartenente al gruppo della bukovite."}
{"id": "267172", "revid": "1442080", "url": "https://it.wikipedia.org/wiki?curid=267172", "title": "Bukovite", "text": "La bukovite \u00e8 un minerale appartenente al gruppo omonimo."}
{"id": "267173", "revid": "1442080", "url": "https://it.wikipedia.org/wiki?curid=267173", "title": "Thalcusite", "text": "La thalcusite \u00e8 un minerale appartenente al gruppo della bukovite."}
{"id": "267174", "revid": "1442080", "url": "https://it.wikipedia.org/wiki?curid=267174", "title": "Chvilevaite", "text": "La chvilevaite \u00e8 un minerale."}
{"id": "267175", "revid": "1602064", "url": "https://it.wikipedia.org/wiki?curid=267175", "title": "Djerfisherite", "text": "La djerfisherite \u00e8 un minerale appartenente al gruppo omonimo."}
{"id": "267176", "revid": "1776051", "url": "https://it.wikipedia.org/wiki?curid=267176", "title": "Thalfenisite", "text": "La thalfenisite \u00e8 un minerale appartenente al gruppo della djerfisherite."}
{"id": "267177", "revid": "1776051", "url": "https://it.wikipedia.org/wiki?curid=267177", "title": "Owensite", "text": "L'owensite \u00e8 un minerale appartenente al gruppo della djerfisherite."}
{"id": "267178", "revid": "1776051", "url": "https://it.wikipedia.org/wiki?curid=267178", "title": "Rasvumite", "text": "La rasvumite \u00e8 un minerale."}
{"id": "267179", "revid": "1442080", "url": "https://it.wikipedia.org/wiki?curid=267179", "title": "Bartonite", "text": "La bartonite \u00e8 un minerale appartenente al gruppo della djerfisherite."}
{"id": "267180", "revid": "1442080", "url": "https://it.wikipedia.org/wiki?curid=267180", "title": "Chlorbartonite", "text": "La chlorbartonite \u00e8 un minerale."}
{"id": "267181", "revid": "767487", "url": "https://it.wikipedia.org/wiki?curid=267181", "title": "Caswellsilverite", "text": "La caswellsilverite \u00e8 un minerale."}
{"id": "267182", "revid": "1442080", "url": "https://it.wikipedia.org/wiki?curid=267182", "title": "Sch\u00f6llhornite", "text": "La sch\u00f6llhornite \u00e8 un minerale."}
{"id": "267183", "revid": "1442080", "url": "https://it.wikipedia.org/wiki?curid=267183", "title": "Cronusite", "text": "La cronusite \u00e8 un minerale.\nEtimologia.\nIl minerale porta questo nome in ricordo di Cronus, uno dei Titani della mitologia greca, figlio di Urano e di Gea, in riferimento alla natura \"mista\" di questo minerale: sia meteoritica che terrestre."}
{"id": "267184", "revid": "1442080", "url": "https://it.wikipedia.org/wiki?curid=267184", "title": "Erdite", "text": "L'erdite \u00e8 un minerale."}
{"id": "267185", "revid": "1442080", "url": "https://it.wikipedia.org/wiki?curid=267185", "title": "Coyoteite", "text": "La coyoteite \u00e8 un minerale."}
{"id": "267195", "revid": "2108263", "url": "https://it.wikipedia.org/wiki?curid=267195", "title": "Artabano di Persia", "text": "Re (o reggente) di Persia.\nArtabano, probabilmente originario della provincia dell'Ircania, serv\u00ec come ufficiale sotto Serse I. Le fonti affermano che abbia svolto sia il ruolo di visir che quello di guardia del corpo. Artabano fu, secondo quanto riferisce Aristotele, responsabile della morte del principe ereditario Dario. Questo provoc\u00f2 la reazione del re ed Artabano stesso, per evitare la vendetta di Serse, lo uccise.\nSecondo Marco Giuniano Giustino invece Artabano che aveva mire sul trono uccise segretamente Serse per poi accusare Dario di parricidio ottenendo la sua esecuzione. L'ordine degli eventi rimane oscuro ma \u00e8 certo che sia Serse che Dario lasciarono il trono vacante. Anche le seguenti azioni di Artabano sono avvolte dal mistero: secondo alcuni usurp\u00f2 il trono, secondo altri nomin\u00f2 sovrano il giovane Artaserse attribuendosi i poteri di reggente. La situazione dur\u00f2 comunque pochi mesi. Artaserse se ne liber\u00f2 presto, non sappiamo se con la spada o con l'inganno. Artabano viene, talvolta, inserito nelle liste della dinastia achemenide pur non avendo alcuna relazione di parentela con essa.\nRe d'Egitto.\nDurante il suo brevissimo regno Artabano non visit\u00f2 mai l'Egitto n\u00e9 si attribu\u00ec la titolatura dei sovrani della Valle del Nilo.\nSesto Africano, nella sua epitome di Manetone, inserisce Artabano tra i sovrani d'Egitto della XXVII dinastia attribuendogli 7 mesi di regno."}
{"id": "267196", "revid": "712828", "url": "https://it.wikipedia.org/wiki?curid=267196", "title": "Chichi", "text": ""}
{"id": "267197", "revid": "223320", "url": "https://it.wikipedia.org/wiki?curid=267197", "title": "Gohan", "text": ""}
